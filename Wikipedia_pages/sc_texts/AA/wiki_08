{"id": "19191", "revid": "2404", "url": "https://sc.wikipedia.org/wiki?curid=19191", "title": "LGBT", "text": "LGBTIQ+ o LGTBIQ+ est s'acr\u00f2nimu impreadu pro si ref\u00e8rrere totu paris a sas persones L\u00e8sbicas, Gay, Bisessuales, Transsessuales, Intersessuales, Queer e cale si siat \u00e0teru tipu de orientamentu sessuale o identidade de g\u00e8nere (+) a livellu sotziale marginadas e opr\u00ecmidas. Sa sigla, cun totu chi intzitat unu pagu perricas, est prus globale de sos t\u00e8rmines \"queer\" o \"lesbigay\", e prus esaustiva chi \"omosessuale\" o semplemente \"gay\". Sas variantes prus connotas de s'acr\u00f2nimu sunt GLBT, LGBTI, LGB, LGTBQ.\nComponentes de s'acr\u00f2nimu.\nCada tr\u00e8mene de s'acr\u00f2nimu s'impreat pro designare sos membros de su grupu ispetz\u00ecficu, ma puru sa comunidade o sub-cultura chi ddos ingh\u00ecriat. Custu podet incl\u00f9dere difensores de sos deretos, artistas, autores, etz.\nL\u00e8sbicas.\nSu tr\u00e8mene l\u00e8sbica si referit normalmente a f\u00e8minas cun un'atratzione sessuale cara a \u00e0teras f\u00e8minas, ma puru a sa comunidade l\u00e8sbica.\nGays.\nMancari sa par\u00e0ula gay s'\u00e0plicat pro sa majoria a \u00f2mines cun un'atratzione sessuale cara a \u00e0teros \u00f2mines, duncas de in sa comunidade gay masculina, podet \u00e8ssere sin\u00f2nimu de \"omosessuale\", aici faghende riferimentu a sa sessualidade omosessuale de persones de cale si siat g\u00e8nere.\nBisessuales.\nSu t\u00e8rmine bisessuale si referit a cale si siat persone cun un'orientamentu sessuale cara a persones de su matessi g\u00e8nere suo e fintzas persones chi non siant de su g\u00e8nere suo. Sa bisessualidade si podet acostare, cun pretzisione aprossimada, a s'omosessualidade e s'eterosessualidade, mancari est cunsiderada unu gradu interm\u00e8diu. Su gradu de omosessualidade o bisessualidade chi tenet una persone si podet espressare cun s'iscala Kinsey, cun totu chi est unu m\u00e8todu chi at creadu medas brigas, dae chi non tenet in contu totu sos fatores chi intervenint in s'atratzione sessuale. Intro de custu orientamentu b'at diferentes cambas, comente sa pansessualidade, sa polisessualidade, o s'omnisessualidade; cadaunu de custos orientamentos tenet unu significu l\u00e8biamente diferente, ma intrant totu a intro de sa categoria de sa bisessualidade, e duncas, sunt cunsiderados parte de sa comunidade bisessuale (sa comunidade B+).\nTransessuales o transgenderes.\nSa par\u00e0ula transgender est impreada in generale comente una par\u00e0ula \"jolly\" pro designare una variedade ampra de indiv\u00ecduos, cumportamentos e grupos cuntzentrados a ingh\u00ecriu un'inversione totale o partziale de su rolu de g\u00e8nere, gasi comente a ingh\u00ecriu terapias de reassignatzione fisicu-sessuale (chi podent \u00e8ssere petzi ormonales o \u00e8ssere relatadas cun diversos grados de alteratzione chir\u00f9rgica). Bis\u00f2ngiat pigare in contu, dae chi est comunu meda incl\u00f9ere custu tr\u00e8mene intro de un'orientamentu sessuale cando in realidade est relaadu cun s'identidade de g\u00e8nere, est a n\u00e0rrere, sas persones transgender s'intendent de unu g\u00e8nere chi costumat a non currisp\u00f2ndere cun su sessu de naschimentu. Duncas una persone transgender si podet identificare comente a omosessuale, eterosessuale, bisessuale, o cale si siat \u00e0tera sessualidade, dae chi \u00abtransgender\u00bb no \u00ecmplicat perunu orientamentu sessuale. Su tr\u00e8mene \u00abtrans\u00bb incluet, non petzi persones transgender (persones chi sunt de su g\u00e8nere contr\u00e0riu a su chi ddis est assignadu), si nono puru persones no-bin\u00e0rias (chi no tenent in g\u00e8nere perunu, o tenent ambos, o unu g\u00e8nere intre sos duos bin\u00e0rios). Sende chi sas persones no-bin\u00e0rias non sunt esclusivamente de su g\u00e8nere chi si l'est assignadu, si las cuns\u00ecderat parte de sa comunidade T+. Sa par\u00e0ula transsessuale est cunsiderada ofensiva, dae chi tenet connotatziones chi patologizant sa cunditzione.\nIntersessuales.\nIntersessuales, rapresentados cun sa l\u00ectera I in sa variante LGBTI podent \u00e8ssere o no incl\u00f9idos in s'acr\u00f2nimu LGBT e carchi comunidade intersessuale no incluet sas persones LGBT no intersexuals (mentras chi calicuna giai). S'\u00e0plicat a cuddas persones chi sunt n\u00e0schidas cun genitales o carater\u00ecsticas sessuales segund\u00e0rias chi non sunt istados determinados comente masculinos o femininos, o chi cumbinant carater\u00ecsticas tantis de su sessu femininu comente de su masculinu. In die de oe si refudat su tr\u00e8mene ermafrodita cun custu sensu ca si cuns\u00ecderat pejoratiu e inesatu. Sa l\u00ecnia de seberu intre sas persones intersessuales e trans est fatu\u00b7fatu bella che complessa, bidu chi b'ant indiv\u00ecduos chi currispondent a ambas sas classificatziones.\nQueer.\nEst unu tr\u00e8mene chi provenit de s'inglesu chi si definit comente \u00abistr\u00e0ngiu\u00bb o \u00abpagu s\u00f2litu\u00bb. Si relatat cun un'identidade sessuale o de g\u00e8nere chi non currispondet a sas ideas istabilidas dae sessualidade e de g\u00e8nere. Sa Cumissione Interamericana de Deretos Umanos (CIDH) in su documentu publicadu in su mese de santandria dae 2015, afirmat chi esistent diferentes incurtzaduras a su tr\u00e8mene queer che categoria identit\u00e0ria. Pro una banda, s'utilizat comente \"cuntzetu paracu\" pro sa gama de orientamentos sessuales e identidades chi andant meda prus a in cue de \"LGBT\". Duncas, su cuntzetu \"g\u00e8nere queer\" est unu tr\u00e8mene generale pro sas persones chi cuns\u00ecderant chi s'identidade sua de g\u00e8nere no est incl\u00f9dida o trascendet sa dicotom\u00eda \u00f2mine/f\u00e8mina."}
{"id": "19192", "revid": "2404", "url": "https://sc.wikipedia.org/wiki?curid=19192", "title": "Dominica", "text": "Dominica o ufitzialmente Commonwealth de sa Dominica, (in inglesu \"Commonwealth of Dominica\") est un'Istadu insulare de su Mare de sos Car\u00e0ibes, democratzia parlamentare a s'internu de su Commonwealth brit\u00e0nnicu cun capitale in sa tzitade de Roseau. Pertenet a s'artzipelagu de sas Antillas Minores, s'\u00ecsula est posta a metade caminu intre sas \u00ecsulas de sa Guadalupa e de sa Martinica. Contrariamente a unas \u00e0teras ex-col\u00f2nias de sa regione, Dominica no est mai istada unu re\u00e0mene de su Commonwealth cun su monarca brit\u00e0nnicu a cabu de istadu: at dev\u00e8nnidu difatis una rep\u00f9blica cun de s'indipend\u00e8ntzia.\nS'\u00ecsula fiat in comintzubivida dae sos ind\u00ecgenos Kalinago e est istada a fatu colonizada dae sos europeos, essentzialmente dae sos frantzesos, chi dd'ant poss\u00e8dida dae su 1690 a su 1763. Columbu aiat afirmadu de \u00e0ere l\u00f2mpidu a s'\u00ecsula sa dom\u00ecniga de su 3 de onniasantu 1493; de inoghe su n\u00f9mene de Dominica. Sa Bretagna Manna at pigadu possessu de s'\u00ecsula in su 1763 a pustis de sa Gherra de sos sete annos, e aiat sostituidu gradualmente s'inglesu che limba ufitziale. S'\u00ecsula at otentu infines s'indipend\u00e8ntzia de su Regnu Unidu in su 1978.\nSa Dominica no cheret cunf\u00f9ndida cun sa Rep\u00f9blica Dominicana, \u00e0teru iistadu cara\u00ecbicu."}
{"id": "19193", "revid": "2404", "url": "https://sc.wikipedia.org/wiki?curid=19193", "title": "Roseau", "text": "Roseau est sa capitale de Dominica. Sa populatzione istimada est de 16.570 bividores. Esportat limones, sutzu de limone, \u00f2gios essentziales, frutas, verduras tropicales e isp\u00e8tzias.\nEst posta in sa costera otzidentale de Dominica, e est una cumbinatzione de architetura moderna e coloniale (de istile frantzesu)."}
{"id": "19194", "revid": "2404", "url": "https://sc.wikipedia.org/wiki?curid=19194", "title": "Saint Lucia", "text": "Saint Lucia (a bortas incurtzadu \"St. Lucia\"; fintzas \"Santa Lughia\" in sardu) est un'istadu insulare de su Commonwealth in Am\u00e8rica tzentrale, intre su Mare de sos Car\u00e0ibes orientale e s'Otz\u00e8anu Atl\u00e0nticu; s'agatat in sas Antillas Minores, a norte de Saint Vincent e sas Grenadinas e a sud de sa Martinica. S'\u00ecsula tenet ist\u00e8rrida de 620 km\u00b2 e contat populatziones de unos 174.267 bividores. Sa capitale est Castries.\nA longu protetoradu de su Regnu Unidu, at otentu dae custu s'indipend\u00e8ntzia su 22 fre\u00e0rgiu 1979 cuntestualmente est intradu a f\u00e0ghere parte de su Commonwealth. Su Capu de istadu est su monarca brit\u00e0nnicu.\nSos primos a populare s'\u00ecsula sunt istados sos arahuacos a ingh\u00ecriu a su de III s\u00e8culos p.C. A issos si fiant agiuntos a pustis sos caribes. Si retenet intames chi su primu europeu a l\u00f2mpere a s'\u00ecsula siat istadu s'esploradore ispagnolu Juan de la Cosa a ingh\u00ecriu a su 1500. Saint Lucia est istada batijada cun su n\u00f9mene de sa santa origin\u00e0ria de Siracusa a banda de sos frantzesos, primos colonizadores europeos. Saint Lucia, mescamente a c\u00e0usa de s'importu istrat\u00e8gicu de su portu naturale de Castries, est istadu a longu causa de perricas intre Frantza e Bretagna Manna, cambiende de propiedade pro bellu che 14 bortas intre su de 17 e su de 18 s\u00e8culos. Est istadu petzi in su 1814 chi sos brit\u00e0nnicos sunt resissidos a s'afirmare definitivamente. Si ddi narat fintzas \"Alena de sos Car\u00e0ibes\" pro su c\u00e0mbiu continuu de soberania intre sa Frantza e s'Inghilterra. Craras rastas de sa dominatzione frantzesa abarrant in sos n\u00f9menes de sos tzentros e de sas localidades de s'\u00ecsula.\nA longu possedimentu brit\u00e0nnicu, Saint Lucia at fatu parte pro pagos annos (1958-62) de sa Federatzione de sas \u00ccndias Otzidentales. A pustis de \u00e0ere otentu s'autoguvernu in su 1967, s'\u00ecsula est imb\u00e0tida a s'indipend\u00e8ntzia su 22 fre\u00e0rgiu 1979."}
{"id": "19195", "revid": "2404", "url": "https://sc.wikipedia.org/wiki?curid=19195", "title": "Castries", "text": "Castries est sa capitale de s'istadu insulare de Saint Lucia cun una populatzione de unos 16.187 bividores. Su portu naturale suo, in su nord-ovest de s'\u00ecsula, est unu de sos m\u00e8gius de sas Antillas. Est istada fundada dae sos frantzesos in su 1650, e su n\u00f9mene suo derivat de Charles Eug\u00e8ne Gabriel de la Croix, marchesu de sa bidda otzitana de Castries."}
{"id": "19196", "revid": "2404", "url": "https://sc.wikipedia.org/wiki?curid=19196", "title": "Kingstown", "text": "Kingstown, cun una populatzione istimada dae 15.900 bivides (tr\u00eculas de su 1999), est su portu printzipale de s'\u00ecsula de Saint Vincent e sa capitale de s'istadu insulare cara\u00ecbicu de Saint Vincent e sas Grenadinas. Kingstown est unu tzentru cummertziale pro s'ind\u00f9stria agroaliment\u00e0re de s'\u00ecsula e portu de intrada de turistas."}
{"id": "19197", "revid": "2404", "url": "https://sc.wikipedia.org/wiki?curid=19197", "title": "Libertade de imprenta", "text": "Sa libertade de imprenta est unu deretu chi ogni istadu de deretu, paris a sos \u00f2rganos de informatzione (giornales, r\u00e0dios, televisiones, provider intern\u00e8t) diat d\u00e8pere afiantzare a sos tzitadinos e a sos ass\u00f2tzios issoro, pro assegurare s'esist\u00e8ntzia de sa libertade de espressione e de s'imprenta l\u00ecbera, cun una s\u00e8rie de deretos ist\u00e8rridos printzipalmente.\nSu deretu de l\u00ecbera imprenta cumprendet fintzas sos membros de sas ag\u00e8ntzias de giornalismu, cun sas publicatziones issoro, e s'isterret a su deretu a s'atzessu e a sa regorta de informatziones (puru a sas protzeduras furriadas a ot\u00e8nnere informatziones de comunicare a su p\u00f9blicu).\nPro su chu pertocat s'atzessu a sas informatziones de issu possedidas, unu cale si siat guvernu podet detz\u00ecdere (in base a sa costitutzione e a sas leges ordin\u00e0rias o ispetziales insertadas emanadas dae su legislatore) de non perm\u00ectere su p\u00f9blicu connoschimentu de unas cantas documentas, addughende motivos de amparu de inter\u00e8ssiu natzionale e de sa seguresa unatzionale. Tales documentas sunt sutr\u00e0idos a s'imprenta e a su p\u00f9blicu de sos chircadores in g\u00e8nere. Sa lege definit sos l\u00ecmites e sos mandos de su cuntzetu de \"inter\u00e8ssiu natzionale\"."}
{"id": "19198", "revid": "2404", "url": "https://sc.wikipedia.org/wiki?curid=19198", "title": "Libertade de espressione", "text": "Sa libertade de espressione est su deretu de s'indiv\u00ecduu a espressare ideas e opiniones liberamente, e duncas chentza de tzensura. Est unu deretu fundamentale regollidu in s'art\u00ecculu 19 de sa Declaratzione Universale de sos Deretos Umanos (DUDU), e sa majoria de sos sistemas democr\u00e0ticos puru ddu signalant. De issa nde derivat sa libertade de imprenta. Sende gasi, su matessi art\u00ecculu de la DUDU restringhet su deretu \"a sas istabilidas dae sa lege cun sa fine \u00f9nica de assegurare su reconnoschimentu e su respetu a sos deretos e libertades de sos \u00e0teros\". \u00c0teru astringhimentu est sa de f\u00e0ghere propaganda a favore de sa gherra (Patu Internatzionale de Deretos Tziviles, Ecum\u00e8nicos e Pol\u00ecticos).\nSa libertade de espressione est dif\u00e8ndida che unu m\u00e8diu pro sa difusione l\u00ecbera de sas ideas, e aici est istada congiminada durante s'Illuminismu. Pro fil\u00f2sofos comente Montesquieu, Voltaire e Rousseau sa possibilidade de dissentire favoressit s'adelantadura de sas artes e sas si\u00e8ntzias e s'aut\u00e8ntica partetzipatzione pol\u00ectica. Est istada unu de sos pilastros de sa Gherra de s'Indipend\u00e8ntzia de sos Istados Unidos e sa Rivolutzione Frantzesa, fatos chi andant interessare sas cortes de sos \u00e0teros istados otzidentales. \u00c0teru argumentu cl\u00e0ssicu, ass\u00f2tziadu a John Stuart Mill, est chi est essentziale pro s'iscoberta de sa beridade. Oliver Wendell Holmes Jr. e Louis Brandeis, famosos giuristas nordamericanos, ant coniadu s'argumentu de su mercadu de ideas. Segundu custa analogia cun sa libertade de cumm\u00e8rtziu, sa beridade de un'idea s'isc\u00f2biat in sa capatzidade sua pro cump\u00e8tere in su mercadu. Est a n\u00e0rrere, essende in egualidade de cunditziones cun sas \u00e0teras ideas (libertade de espressione), sos indiv\u00ecduos ant a cumpr\u00e8ndere ite ideas sunt beras, farsas, o relativas. Custu argumentu est istadu criticadu pro assumire ca cale si siat idea diat andare in su mercadu de ideas. In prus, si unas ideas tenent prus o m\u00e8gius m\u00e8dios de difusione, si diant imp\u00f2nnere subra sas \u00e0teras, a m\u00e0rghine de sa beridade. Est prua a pustis de sa teoria de su mercadu de ideas esistet s'assuntzione chi sa beridade s'imponet subra sa farsidade. Pro sos detratores est dimustradu chi sos pregiud\u00ectzios s'imponent a s'ispissu subra sa beridade, e fitnzas a cando custa s'imp\u00f2ngiat medas ant sufridu. S'alternativa a custa debilesa de su mercadu de ideas diat \u00e8ssere sa persighida de sa farsidade (est a n\u00e0rrere, restr\u00ecnghere sa libertade de espressione). Est beru chi custa met\u00e0fora si prestat in ingannos, e Mill no at cumparadu sa libertade de espressione cun unu mercadu. In \"Subra sa libertade\" (1859) giamaiat a sa libertade pro argumentare e chistionare cun sa finalidade de aumentare sa connosch\u00e8ntzia. Custu \u00ecmplicat unas normas impl\u00ectzitas de conduta chi assegurent su rispetu pare\u00b7pare intre sos allegadores."}
{"id": "19199", "revid": "2404", "url": "https://sc.wikipedia.org/wiki?curid=19199", "title": "Tzensura", "text": "Sa tzensura (de su latinu \"censura\") est s'impreu de podere, pro parte de un'istadu, organizatzione o cale si siat tipu de grupu influente, pro controllare sa libertade de espressione. Puru si podet cunsiderare sa censura comente unu protzessu negativu chi si faghet de calicuna cosa, mancari tenet sa tend\u00e8ntzia a f\u00e0ghere chi si proibat chi custa cosa siat ammostada ca si creet chi non si depet ischire. Sa tzensura criminalizat determinados atos o sa comunicatzione sua. In unu sentidu modernu, sa tzensura cunsistet in cale si siat tentativu de proibire s'informatzione, sos puntos diferentes de vista o formas de espressione comente s'arte o s'allega vulgare, intre \u00e0teros. Sa tzensura s'acumprit cun sa finalidade de mant\u00e8nnere su status quo, controllende s'isvilupu de una sotziedade, o supriminde la disconformitade de unu p\u00f2pulu assugetadu. Est comuna meda sa tzensura in sa religione, sos clubs e de \u00e0teros grupos sotziales, mescamente pro sos guvernos. Sende gasi, puru esistent medas grupos in defensa de sos deretos tziviles, opostos a distintas formas de tzensura.\nSa Die Mundiale pro sa Libertade de imprenta si festat su 3 de maju, chi est s'annivers\u00e0riu de sa Declaratzione de Windhoek, de su 1991.\nSa tzensura podet \u00e8ssere espl\u00ectzita, comente una lege aprovada pro non perm\u00ectere chi determinadas informatziones siant publicadas o dif\u00f9ndidas (pro esempru, in Austr\u00e0lia, sa legislatzione est de sas prus restritivas de su mundu otzidentale, mancari non s'\u00e0plicat; o in majore mesura in sa Tzina, chi a bortas no at perm\u00ectidu s'intrada a determinadas p\u00e0ginas web), o impl\u00ectzita, comente l'intimidatzione guvernativa o sa tzensura populare, suta sa cale sa gente tenet timoria de espressare o amparare a opiniones cuncretas pro timor\u00eca de p\u00e8rdere sa vida, su traballu, sa positzione in sa sotziedade.\nSa tzensura est un'aspetu t\u00ecpicu de sas ditaduras e de \u00e0teros sistemas pol\u00ecticos autorit\u00e0rios. Sistemas pol\u00ecticos comente sos de sa Germ\u00e0nia nazista, s'It\u00e0lia fascista o s'Ispagna franchista sunt esempros traditzionales de istados cun una tzensura istitutzionalizada e aplicada a medas \u00e0mbitos sotziales de custos istados. In sos paisos ap\u00f2sitamente reconnotos che democr\u00e0ticos, est in generale meda prus pagu istitutzionalizada, sende chi in custos paisos si dat bastante import\u00e0ntzia a sa libertade de espressione.\nAici e totu, b'ant casos de tzensura in paisos chi tenent guvernos aparentemente democr\u00e0ticos, e non petzi in sas amministratziones natzionales suas, si nono chi, in prus, sas sobras contra sa libertade de imprenta si bident in sas amministratziones munitzipales e comunales. In custu casu, s'utilizant m\u00e8dios de pressione prus sutiles, comente eliminare programmas cr\u00ecticos cun su guvernu, giai siat diretamente in sos m\u00e8dios de comunicatzione comente televisiones o r\u00e0dios p\u00f9blicos, o pro parte de pressiones pol\u00ecticas e econ\u00f2micas in sos organismos de diretzione privados.\nA in antis de casos comente custos, diversos pensadores cuns\u00ecderant chi sos m\u00e8todos noos de censura includent \u00e0teros tentativos de eliminare prospetivas o ideas, comente sa propaganda, sa manipulatzione de sos m\u00e8dios de comunicatzione, sas relatziones p\u00f9blicas o la disinformatzione. M\u00e8todos chi, tutu paris, funtzionant semenende informatzione ingannosa, cosa chi faghet su p\u00f9blicu prus pagu a \u00e0teras ideas.\nA bortas, un'informatzione ispetz\u00ecfica e \u00f9nica, s'esist\u00e8ntzia de sa cale agiomai no est connota dae su p\u00f9blicu, est mantenta in sa situatzione de aprossimatzione sutile dae sa tzensura chi si dda cuns\u00ecderat \"suversiva\" o \"incresciosa\".\n\u00c0teros intendent cun \u0288zensura sa supressione de atzessu a sos m\u00e8dios de comunicatzione a banda de ag\u00e8ntzias guvernativas comente sa Cumissione Federale de sas Comunicatziones in sos Istados Unidos de Am\u00e8rica, de unu peri\u00f2dicu chi non p\u00f9blicat cummentos cun sos cales non siat de ac\u00f2rdiu s'editora, o una sala de cunfer\u00e8ntzias chi non si lasset locare dae un'oratore in piessignu. Custa positzione est cuntierrada dae \u00e0teros, comente ispricat Ayn Rand.\nSos \"amparos de datos o informatzione\" e sos sistemas de cumpartzidura de artzivos, comente Freenet o \u00e0teros, podent f\u00e0ghere prus dif\u00ectzile sa tzensura. Mancari fatos comente s'espulsione de un'utente de una tzarrada, pro determinadas opiniones, (semper chi non siant pro ofesas, dae chi custos si diant p\u00f2dere cunsiderare unu tipu de agressione conca a \u00e0teros utentes) \u00e0teru non faghent si nono favorire sa tzensura.\nSu boicot\u00e0giu no intrat intro de sa definitzione de sa tzensura, ca sa tzensura est unu blocu dae su p\u00e0dere e su boicot\u00e0giu est unu blocu dae una petitzione."}
{"id": "19200", "revid": "3528", "url": "https://sc.wikipedia.org/wiki?curid=19200", "title": "Finlandizatzione", "text": "Su t\u00e8rmine finlandizatzione (in inglesu: \"Finlandization;\" in finlandesu\u02d0 \"suomettuminen\", in isvedesu\u02d0 \"finlandisering\", in tedescu\u02d0 \"Finnlandisierung\") est istadu coniadu dae sos m\u00e8dios de comunicatzione otzidentales durante sa gherra frita pro descr\u00ecere sa pol\u00ectica de neutralidade cond\u00f9ida dae Finl\u00e0ndia. Segundu custa dotrina, sa Finl\u00e0ndia, mancari s'agataret in s'ovest de sa cortina de ferru, evitaiat pigare positzione in sos af\u00e0rios chi poderent inchietare a s'Unione Sovi\u00e8tica, cosa chi, in sa pr\u00e0tica, at tentu a cunsigh\u00e8ntzia sa reduida de sa soberania pol\u00ectica de s'istadu.\nSos primos a impreare custu tr\u00e8mene sunt istados sos pol\u00ecticos tedescos chi teniant timoria chi su disechil\u00ecbriu de sas fortzas a favore de su Patu de Vars\u00e0via permiteret a s'Unione Sovi\u00e8tica f\u00e0ghere una tutela subra sa Rep\u00f9blica Federale de Germ\u00e0nia in s'istile finlandesu. Su cuntzetu fiat recuperadu dae sa NATO, pro giustificare una majore pres\u00e8ntzia nordamericana in Germ\u00e0nia e s'isboddigamentu de sos m\u00ecssiles Pershing in custu istadu.\nIn Finl\u00e0ndia, s'impreu de su tr\u00e8mene finlandizatzione est istadu sentidu comente una cr\u00ectica grae, derivende de s'incapatzidade de cumpr\u00e8ndere sos aspetos pr\u00e0ticos de una situatzione in ue una natzione minore intentat de subrab\u00ecvere cun unu bighinu chi espressat una neta primatzia culturale e ideol\u00f2gica, chentza p\u00e8rdere sa soberania de cosa sua. Sa finlandizatzione est istada duncas, pro sa Finl\u00e0ndia, una Realpolitik de sa subrabiv\u00e8ntzia.\nSu faeddu si podet usare fintzas pro si ref\u00e8rrere a relatas internatzionales in situatziones pr\u00e8tzisas, comente s'atitudine de sa Danimarca in sos cunfrontos de sa Germ\u00e0nia intre su 1871 e su 1940, e sas relatziones intre Taiwan e sa Tzina dae su 2008."}
{"id": "19201", "revid": "2404", "url": "https://sc.wikipedia.org/wiki?curid=19201", "title": "Propaganda", "text": "Sa propaganda est \"s'atividade de disseminatzione de ideas e informatziones cun sa fine de induire a dillindadas atitudines e atzionas\" overas s'\"usu c\u00f2nsciu, met\u00f2dicu e pranificadu de t\u00e8cnicas de persuasione pro arribare a dillindados obietivos atos a benefitziare cussos chi organizant su protzessu\".\nIn ant\u00ectesi a sa propaganda diat d\u00e8pere \u00e8ssere sa pura e simple espositzione de sos fatos in sa completesa issoro, sa descritzione de sa realidade in s'interesa sua."}
{"id": "19202", "revid": "2404", "url": "https://sc.wikipedia.org/wiki?curid=19202", "title": "Reporteris Chentza Fronteras", "text": "Reporteris Chentza Fronteras (RCF), o Reporters Sans Fronti\u00e8res (RSF) (in s'origin\u00e0ria denumenatzione frantzesa), o Reporter Without Borders (RWB) est un'organizatzione non guvernativa e no-profit chi promovet e amparat sa libertade de informatzione e sa libertade de imprenta. S'organizatzione est istada fundada in su 1985 dae Robert M\u00e9nard impare a Jean-Claude Guillebaud e Rony Brauman. Tenet sede printzipale in Parigi e istatus de consulente de sas Natziones Unidas.\nReporter Chentza Fronteras tenet duas printzipales isferas de atividades: sa prima si cuntzentrat subra sa tzensura de Intern\u00e8t e in sos m\u00e8dias noos, mentras s'\u00e0tera est dedicada a frunire assistu materiale, econ\u00f2micu e psicol\u00f2gicu a sos giornalistas assignados a zonas perigulosas. Sas missiones suas sunt:"}
{"id": "19204", "revid": "2404", "url": "https://sc.wikipedia.org/wiki?curid=19204", "title": "Reporteris chentza fronteras", "text": ""}
{"id": "19205", "revid": "12712", "url": "https://sc.wikipedia.org/wiki?curid=19205", "title": "Cliente (inform\u00e0tica)", "text": "Unu cliente (connotu fintzas comente a client), in inform\u00e0tica, indicat in manera gen\u00e8rica unu cumponente chi atzedet a is serv\u00ectzios o a is risursas de un'\u00e0teru cumponente naradu serbidore. In custu cuntestu si podet tando faeddare de cliente referende\u00b7si a is componentes f\u00ecsicos (hardware) opuru a su programma. Issu faghet parte duncas de s'architetura l\u00f2gica de retze narada cliente-serbidore. \nPro estensione su t\u00e8rmine cliente indicat fintzas su programma impreadu in su computer-cliente pro atz\u00e8dere a sas funtzionalidades ofertas dae unu serbidore.\nSa terminologia e su funtzionamentu de custu ischema or\u00ecginant in un'analogia cun su mundu de sas persones, in ue unu tzilleraju o butegheri (serbidore) aberit unu serv\u00ectziu e si ponet in isetu de is rechertas de sos clientes. Sos clientes sunt a parusu in n\u00f9meru superiore a su fornidore de serv\u00ectzios, is rechertas issoro arribbant cun frecu\u00e8ntzia previd\u00ecbile, ma non pre-determinada, e sos tempos de serv\u00ectziu sunt a parusu prus curtzos de su tempus de \"abertura\" de su fornidore.\nDescritzione.\nUn'elaboradore collegadu a unu serbidore pro m\u00e8diu de una retze inform\u00e0tica (locale o geogr\u00e0fica) pro ndi rech\u00e8dere unos cantos serv\u00ectzios, impreende unos cantos protocollos de retze est un'es\u00e8mpiu de cliente hardware. Si faeddat in custu casu de architetura cliente-serbidore.\nOe semper de prus sos programmas, comente is pro web, posta eletr\u00f2nica e bases de datos, sunt partzidos in un'ala cliente (residente e in esecutzione in elaboradores-cliente) e un'ala serbidore (residente e in esecutzione in elaboradores-serbidore). Unu programma de posta eletr\u00f2nica est un'es\u00e8mpiu de programma cliente. Torrende a s'analogia cun su mundu de is persones, est comente chi andaremus cando non cando a s'uf\u00ectziu postale a ab\u00e8rrere sa casella nostra de posta. S'uf\u00ectziu postale mi frunit sa crae de sa casella, e deo, in calidade de cliente, impreende sa crae atzedo a sa casella de posta collegada a sa persone mea.\nA es\u00e8mpiu, in su web su programma cliente est su navigadore chi com\u00f9nicat cun su serbidore web pro m\u00e8diu de su protocollu HTTP; pro sa posta eletr\u00f2nica su cliente est naradu in faeddos t\u00e8cnicos \"mail user agent\" o MUA (a es\u00e8mpiu, Outlook, Mozilla Thunderbird, Eudora, ...) chi com\u00f9nicat cun su serbidore pro m\u00e8diu de is protocollos SMTP e POP o IMAP; su cliente, pro sa consultatzione o sa muda de sa base de datos, com\u00f9nicat cun su DBMS, chi gestit sa base de datos e rispondet a sas interrogatziones de su cliente."}
{"id": "19206", "revid": "12712", "url": "https://sc.wikipedia.org/wiki?curid=19206", "title": "Client", "text": ""}
{"id": "19207", "revid": "2404", "url": "https://sc.wikipedia.org/wiki?curid=19207", "title": "Deretos umanos", "text": "Deretos umanos si definint in generale comente cuddas libertades, facultades, istitutziones o rivendicatziones fundamentales chi currespondent a cada persona pro su fatu simpre de sa conditzione umana sua, pro ddi garantire una vida digna. Custos deretos si possedent indipendentemente de cale siat sa situatzione legale o giur\u00ecdica de s'istadu o regione in ue bivet e de fatores comente s'istadu, s'etnia, sa natzionalidade o cale si siat \u00e0tera tzircunst\u00e0ntzia de s'indiv\u00ecduu in chistione.\nDe a gasi a sa fine de su de 18 s\u00e8culos si comintzat a contivigiare chi sos deretos umanos sunt inalien\u00e0biles e inerentes a sa persone. Non podent \u00e8ssere cuntz\u00e8didos, limitados, cambiados o b\u00e8ndidos e petzi podent \u00e8ssere assegurados o violados.\nDe forma legale, sos deretos umanos sunt regortos in s'ordinamentu legale de medas istados, gasi comente in diversos tratados internatzionales, su prus importante de sos cales est sa Declaratzione Universale de sos Deretos Umanos. In prus, in sa majoria de paisos avantzados, sos deretos umanos sunt una base \u00e8tica e morale a giru de sa cale si pretendet fraigare s'\u00f2rdine geopol\u00ecticu de sa sotziedade moderna, a inghiriu de cale si siat \u00e0teru cunsideru legale.\nSos deretos umanos sunt e sunt istados ogetu de ist\u00f9diu pro parte de diversos trainos filos\u00f2ficos e pol\u00ecticos durante s'ist\u00f2ria, comente su deretu naturale, su ratzionalismu o su positivismu."}
{"id": "19209", "revid": "2404", "url": "https://sc.wikipedia.org/wiki?curid=19209", "title": "Declaratzione Universale de sos Deretos Umanos", "text": ""}
{"id": "19210", "revid": "7227", "url": "https://sc.wikipedia.org/wiki?curid=19210", "title": "Serbidore (inform\u00e0tica)", "text": "Unu serbidore (fintzas server) in inform\u00e0tica e telecomunicatziones est unu cumponente o suta-sistema inform\u00e0ticu de elaboratzione e man\u00ecgiu de su tr\u00e0ficu de informatziones chi frunit, a livellu l\u00f2gicu e f\u00ecsicu, unu cale si siat tipu de serv\u00ectziu a \u00e0teros cumponentes (\"clientes\") chi nde faghent recherta pro m\u00e8diu de una retze de computer, a s'internu de unu sistema inform\u00e0ticu o fintzas in locale in un'elaboradore.\nRapresentat duncas unu nodu terminale de sa retze opostu a su cliente. In \u00e0teras par\u00e0ulas est un'elaboradore o programma chi frunit is datos rechertos dae \u00e0teros elaboradores, bessende tando unu host pro sa trasmissione de sas informatziones virtuales.\nA su faeddu \"serbidore\", gasi comente pro su faeddu \"client\"e, si podent duncas referire siat sa m\u00e0china f\u00ecsica siat su programma chi frunint is funtzionalidades o serv\u00ectzios. Issu est parte de s'architetura l\u00f2gica de retze a livellu aplicativu chi ddi narant cliente-serbidore.\nDescritzione.\nIn base a su cuntestu, su t\u00e8rmine serbidore podet indicare insandus:\nDe s\u00f2litu tando si indicat comente a \"serbidore\" sa m\u00e0china chi pro m\u00e8diu de unu programma dislindadu \u00e8rogat unu serv\u00ectziu e \"cliente\" sa m\u00e0china cun relativu programma chi ddu impreat cando ddu recheret s'impitadore. Nointames, diat \u00e8ssere m\u00e8gius resonare in t\u00e8rmines astratos (unu \"serv\u00ectziu serbidore\") sende chi semper prus a s'ispissu, is serbidores, in su sensu computatzionale de su faeddu, sunt m\u00e0chinas virtuales e non elaboradores f\u00ecsicos.\nCarater\u00ecsticas.\nUna m\u00e0china-serbidore f\u00ecsica podet acasagiare unu o prus serv\u00ectzios, est a n\u00e0rrere, p\u00f2nnere in \u00f2pera prus serbidores l\u00f2gicos. Cada serbidore podet \u00e8ssere de tipu: \nFiantza e seguridade.\nSu serbidore est un'elementu fundamentale de s'infrastrutura IT, ca su funtzionamentu malu suo faghet efetu a totus is clientes chi ddu impreant. Duncas, pro is serbidores s'adotant isbrigos chi garantint fiantza arta e duncas sa continuidade de serv\u00ectziu (disponibilidade), robustesa a is guastos e seguridade arta e duncas amparu dae atacos inform\u00e0ticos:\nIs elaboradores progetados pro \u00e8ssere impreados comente a serbidores in una saba de dimensiones m\u00e8diu-mannas sunt realizados a manera de p\u00f2dere \u00e8ssere montados in un'arm\u00e0riu rack. \nIs investimentos majores rechertos dae custos isbrigos sunt motivados dae s'importu chi su funtzionamentu bonu de su serbidore tenet pro sos impitadores suos.\nUnu de sos atacos inform\u00e0ticos prus t\u00ecpicos e simpres de atuare contra a unu serbidore est su chi narant atacu de DoS, t\u00ecpicu de medas dispositivos de retze.\nTrumas.\nSi su c\u00e0rrigu de rechestas est esageradu pro unu serbidore isceti o si sunt netzess\u00e0rios livellos artos de fiantza, su c\u00f2mpitu de erogare unu serv\u00ectziu o unu grupu de serv\u00ectzios podet \u00e8ssere partidu tra prus serbidores. In custu casu si narat chi is serbidores formant una risursa computatzionale \u00f9nica definida comente a trumas de serbidores (server cluster), chi podet sighire a funtzionare fintzas si unu tzertu n\u00f9meru de m\u00e0chinas cumponentes est posta in foras de l\u00ecnia, mancari chi sa risursa subat unu degradu de sas prestatziones generales. Custu recheret chi siant dotados de unu sistema operativu adeguadu, e/o collegados pro m\u00e8diu de configuratziones de retze ispetziales.\nMan\u00ecgiu.\nDe s\u00f2litu is serbidores in ambientes distribuidos comente a sistemas inform\u00e0ticos e retzes inform\u00e0ticas sunt manigiados dae amministradores de sistema de remotu (\"tele-man\u00ecgiu\") pro m\u00e8diu de connessiones remotas realizadas cun v\u00e0rias poss\u00ecbiles aplicatziones dedicadas (Virtual Network Computing)."}
{"id": "19211", "revid": "12712", "url": "https://sc.wikipedia.org/wiki?curid=19211", "title": "Server", "text": ""}
{"id": "19212", "revid": "12712", "url": "https://sc.wikipedia.org/wiki?curid=19212", "title": "Posta eletr\u00f2nica", "text": "Sa posta eletr\u00f2nica, connota comente a e-mail puru (dae s'inglesu \"electronic mail\"), est unu serv\u00ectziu Internet gr\u00e0tzias chi permitit a onni impitadore abilitadu de imbiare e retzire mess\u00e0gios impreende un'elaboradore o \u00e0teru dispositivu eletr\u00f2nicu (comente a telefoneddos e tauleddas) conn\u00e8tidu in retze pro m\u00e8diu de unu contu de posta registradu in unu fornidore de su serv\u00ectziu. Est unu de is serv\u00ectzios Internet prus connotos e impreados paris a sa navigatzione web e est n\u00e0schidu in su 1971, candu Ray Tomlinson at installadu subra ARPANET unu sistema capassu de iscambiare mess\u00e0gios intre sas v\u00e0rias universidades, ma a nde definire a beru su funtzionamentu est istadu Jon Postel.\nRapresentat sa contraparte digitale e eletr\u00f2nica de sa posta ordin\u00e0ria de paperi. A difer\u00e8ntzia de custa, su ritardu de arribu dae s'imbiadore a su destinat\u00e0riu est de pagos segundos/minutos, mancari chi ddoe siant etzetziones chi istentant su serv\u00ectziu finas carchi ora. Pro custu in generale difatis at rapresentadu una rivolutzione in sa manera de imbiare e retzire posta cun sa possibilidade de allegare cale si siat tipu de documentu e imm\u00e0gines digitales intro tzertos l\u00ecmites de dimensiones in byte.\nDescritzione.\nMollu de serv\u00ectziu.\nSu fine de su serv\u00ectziu de posta eletr\u00f2nica est su trasferimentu de mess\u00e0gios dae un'impitadore a un'\u00e0teru pro m\u00e8diu de unu sistema de trasferimentu de dados chi interessat is client a sos estremos (pro m\u00e8diu de oportunos programmas de posta eletr\u00f2nica) e de sos server de posta ativus intro is rispetivos fornidores de serv\u00ectziu comente a nodos de regorta/chirriadura de sos mess\u00e0gios internos a sa retze.\nCada impitadore podet t\u00e8nnere una o prus \"casellas de posta eletr\u00f2nica\", in ue sunt cunservados is mess\u00e0gios chi retzit. Cando ddu dis\u00ecgiat, s'impitadore podet consultare e organizare su cunt\u00e8nnidu de sa casella sua e imbiare mess\u00e0gios a \u00e0teros impitadores.\nS'atzessu a sa casella de posta eletr\u00f2nica est in de s\u00f2litu controlladu dae una crae de intrada o de \u00e0teras formas de autenticatzione.\nSa modalidade de atzessu a su serv\u00ectziu est tando as\u00ecncrona, overas pro sa trasmissione de unu mess\u00e0giu no est netzess\u00e0riu chi imbiadore e destinat\u00e0riu siant ativos o collegados in su pr\u00f2piu tempus.\nSa cunsigna a su destinat\u00e0riu de sos mess\u00e0gios imbiados \"no\" est garantida. In su casu chi unu server SMTP non chessat a cunsignare unu mess\u00e0giu retzidu, intentat de s\u00f2litu de imbiare una not\u00ecfica a s'imbiadore pro dd'av\u00e8rtere de sa mancada cunsigna, ma fintzas custa not\u00ecfica est issu matessi unu mess\u00e0giu de posta eletr\u00f2nica (generadu in manera autom\u00e0tica de su server), e tando sa cunsigna sua no est garantida (si su problema est relativu a su dispositivu impreadu dae s'imbiadore no at a \u00e8ssere poss\u00ecbile a dda f\u00e0ghere).\nS'imbiadore podet fintzas rech\u00e8rrere una \"cunfirma de cunsigna\" o \"de letura\" de sos mess\u00e0gios imbiados, per\u00f2 su destinat\u00e0riu est a parusu in gradu de detz\u00ecdere si bolet imbiare o no custa cunfirma. Su significadu de sa cunfirma de letura podet \u00e8ssere amb\u00ecguu, ca sa bista de unu mess\u00e0giu in unu client, mancari pro pagos segundos, non est una garantzia de ligidura, cumprensione o ac\u00f2rdiucun su cunt\u00e8nnidu.\nIndiritzos de posta eletr\u00f2nica.\nA cada casella sunt assotziados unu o prus \"indiritzos de posta eletr\u00f2nica\" netzess\u00e0rios pro identificare su destinat\u00e0riu. Custos tenent sa forma \"n\u00f9meneimpitadore\"@\"dom\u00ecniu\", in ue \"n\u00f9meneimpitadore\" est unu n\u00f9mene seberadu dae s'impitadore o dae s'amministradore de su server, chi ident\u00ecficat in manera un\u00ecvoca un'impitadore (o unu grupu de impitadores), e \"dom\u00ecniu\" est unu n\u00f9mene DNS.\nS'indiritzu de posta eletr\u00f2nica podet cunt\u00e8nnere cale si siat car\u00e0tere alfab\u00e8ticu e num\u00e8ricu (escl\u00f9didos is vocales atzentadas) e carchi s\u00ecmbulu comente a su tratigheddu bassu (_) e su puntu (.). A s'ispissu podet \u00e8ssere \u00f9tile a usufruire de sos serv\u00ectzios de re-idiritzada, impreados pro inoltrare in manera autom\u00e0tica totu sos mess\u00e0gios chi arribbant a una casella de posta eletr\u00f2nica cara a un'\u00e0tera, de manera chi pro sa consultatzione s'impitadore non depat atz\u00e8dere a totu sas casellas de posta eletr\u00f2nica suas ma siat sufitziente a nde ab\u00e8rrere una.\nArchitetura de su sistema de posta eletr\u00f2nica.\nIs protocollos prus comunos pro s'isc\u00e0mbiu de mess\u00e0gios de posta eletr\u00f2nica sunt su SMTP, impreadu pro s'imbiu e sa retzidura e re-imbiu de sos mess\u00e0gios tra serbidores, su POP e s'IMAP, impreados pro sa retzidura e consultatzione de mess\u00e0gios a banda de is impitadores.\nIs clientes recherent sa configuratzione de sos serbidores de mutire, e sunt tando prus adatos a elaboradores impreados in manera regulare. Est fintzas meda dif\u00f9ndida sa possibilidade de consultare una casella de posta eletr\u00f2nica pro m\u00e8diu de su web (Webmail).\nPOP3s, SMTPs, IMAPs (e HTTPs) sunt sas versiones tzifradas de sos protocollos comunos de posta eletr\u00f2nica. V\u00e0rios serv\u00ectzios de gestione de sa posta oferint sa possibilidade de connessione tzifrada cun su protocollu Secure Sockets Layer (SSL, superadu dae TLS), insertende in su programma cliente (es. Outlook Express) unu par\u00e0metru de posta in arribu/posta in essida (es. pops.[frunidore].it e smtps.[provider].it) opuru seberende una ghenna pre-definida e ispuntende sos s\u00e8beros pro sa connessione SSL e s'autenticatzione segura.\nMess\u00e0gios de posta eletr\u00f2nica.\nUnu mess\u00e0giu de posta eletr\u00f2nica est formadu dae:\nSos istandard de riferimentu sunt RFC 822 e RFC 2822 (cun custu \u00f9rtimu, su pretzedente est bessidu b\u00e8ciu).\nBusta.\nSa busta est formada dae sas informatziones agiuntas a su mess\u00e0giu chi sunt iscambiadas tra serbidores pro m\u00e8diu de su protocollu SMTP, prus che totu sos indiritzos de posta eletr\u00f2nica de s'imbiadore e de sos destinat\u00e0rios. Custas informatziones de s\u00f2litu currispondent a is chi est poss\u00ecbile agatare in sas intestatziones, ma nche podent \u00e8ssere difer\u00e8ntzias.\nIntestatziones.\nSas intestatziones sunt informatziones de serv\u00ectziu chi serbint a compidare l'imbio de su mess\u00e0giu, o a t\u00e8nnere rasta de sas mud\u00e0ntzias. Cada intestatzione est formada dae una riga de testu, cun unu n\u00f9mene sighidu dae su car\u00e0tere ':' e dae su balore suo.\nCalicuna de custas est definidas dae s'impitadore. Tra sas printzipales faghent a tzitare:\nNota: Est pigada pro malu annestru sa pr\u00e0tica de imbiare mess\u00e0gios a unu n\u00f9meru mannu de destinat\u00e0rios e, prus a notu, si cuntenent allegados in formadu propiet\u00e0riu chi calicunu destinat\u00e0riu non diat p\u00f2dere \u00e8ssere bonu a l\u00e8ghere, comente a Microsoft Word. Si in casu mai si deperet imbiare unu mess\u00e0giu a prus de duos destinat\u00e0rios chi non si ischit si bolent ammustrare s'indiritzu issoro a is \u00e0teros retzidores, est cunsideradu netiquette a p\u00f2nnere s'indiritzu de s'imbiadore comente a destinat\u00e0riu e insertare in ccn (c\u00f2piat connoschimentu cuadu) is \u00e0teros destinat\u00e0rios. Difatis sos destinat\u00e0rios-ccn non si bident pari-pari.\nIntestatziones de serv\u00ectziu.\nUnas \u00e0teras intestatziones sunt agiuntas dae sos programmas chi manigiant su mess\u00e0giu.\nSa prus importante est \"Retzidos\":, chi est agiunta dae cada server SMTP chi man\u00ecgiat su mess\u00e0giu, indichende de cale indiritzu IP su mess\u00e0giu est istadu retzidu, a ite ora, e unas cantas \u00e0teras informatziones \u00f9tiles a nde sestare su percursu.\n\u00c0teras intestatziones signalant a es\u00e8mpiu chi su mess\u00e0giu est istadu valutadu dae carchi tipu de filtru autom\u00e0ticu antivirus o antispam, e s'avaloramentu espressadu dae su filtru.\nSu \"Message-ID\": (Identificativu de su mess\u00e0giu) est unu c\u00f2dighe costr\u00f9idu dae su cliente in ue su mess\u00e0giu est istadu iscritu, chi diat d\u00e8pere perm\u00ectere de identificare sena duda unu mess\u00e0giu.\nCorpus e allegados.\nSu corpus de su mess\u00e0giu est formadu dae su cunt\u00e8nnidu informativu chi s'imbiadore bolet comunicare a is destinat\u00e0rios.\nIssu in s'incumentzu fiat assentadu de testu simpre. Prus tardu est istada introduida sa possibilidade de insertare arch\u00ecvios in unu mess\u00e0giu de posta eletr\u00f2nica (\"allegados\" o \"alliongiados\"), a es\u00e8mpiu pro imbiare imm\u00e0gines o documentos. Pro f\u00e0ghere custu su cliente de posta de s'imbiadore impreat la codifica MIME (o sa disavesada uuencode).\nSos alliongiados sunt impreados fintzas pro assentare unu mess\u00e0giu de posta eletr\u00f2nica in formadu HTML, de s\u00f2litu pro ddi donare una bista prus bella. Custa pr\u00e0tica no est agrad\u00e8ssida meda dae sos puristas de Internet, ca amm\u00e0nniat in manera not\u00e8vole sa dimensione de sos mess\u00e0gios e, annotamala, non totu is clientes pro sa posta eletr\u00f2nica podent interpretare s'HTML.\nSende chi sa banda de su canale (Internet) e sa dimensione de sa casella de posta eletr\u00f2nica (in su serbidore) sunt limitadas, est cunsideradu malu annestru a imbiare mess\u00e0gios de dimensiones mannas. Segundu sa netiquette unu mess\u00e0giu de posta eletr\u00f2nica diat d\u00e8pere abarrare a suta de 50-100 kB. Pro reduire sas dimensiones de unu mess\u00e0giu cun allegados de mannos, faghet a imbiare in manera simple sos URI de sos allegados, ponende\u00b7ddos in serbidores FTP o HTTP. Annotamala, medas serbidores ponent l\u00ecmites m\u00e0ssimos a sa dimensione de su mess\u00e0giu de trasm\u00ectere, chi depent \u00e8ssere pigados in cunsideru si s'imbiant mess\u00e0gios de dimensiones mannas.\nAbusos.\nSu printzipale impreu impr\u00f2priu de sa posta eletr\u00f2nica est su spam, s'imbiu massitzu a medas impitadores de mess\u00e0gios non rechertos, de s\u00f2litu de natura publitzit\u00e0ria-cumertziale. Segundu carchi fonte, su pesu de custos mess\u00e0gios diat segudare de tres duas partes de su tr\u00e0ficu totale de posta eletr\u00f2nica.\nUnu \u00e0teru fen\u00f2menu negativu est costituidu dae sas cadenas de sant'Antoni, mess\u00e0gios chi cuntenent informatziones assustantes, promidsas de bal\u00e0ngios f\u00e0tziles o noas farsas, e cumbidant a inoltrare su mess\u00e0giu a \u00e0teros retzidores, finende a bortas pro tzirculare pro meses o pro annos.\nEsistet annotamala sa possibilidade de falsificare su n\u00f9mene e s'indiritzu de s'imbiadore visualizados in su programma cliente de su destinat\u00e0riu, fadende\u00b7ddi ret\u00e8nnere atend\u00ecbile unu mess\u00e0giu de s'in totu farsu. Custa debilesa est impreada pro imbiare trufas o brullas. Fintzas is worm chi si replicant pro m\u00e8diu de sa posta eletr\u00f2nica impreant custu mecanismu, imbiende allegados infetados chi su retzidore etotu at a installare in s'elaboradore suo.\nPosta eletr\u00f2nica tzertificada.\nSa Posta eletr\u00f2nica tzertificada est unu serv\u00ectziu de posta eletr\u00f2nica erogadu in su s'istadu italianu chi permitet de ot\u00e8nnere sa garantzia legale de su ritzevimentu de su mess\u00e0giu dae su destinat\u00e0riu e de s'integridade de su mess\u00e0giu retzidu. Non previdet imbetzes sa segretezza de su c\u00e0bidu de su mess\u00e0giu o sa tzertificatzione de s'imbiadore, e ponet paritzos problemas in s'impreu cun sugetos \u00e8steros. \nIn It\u00e0lia s'imbiu de unu mess\u00e0giu de posta eletr\u00f2nica tzertificadu, in sas formas istabilidas dae sa normativa vigente (mescamente su DPR 68/2005 e su d. lgs. 82/2005 \"C\u00f2dighe de s'amministratzione digitale\"), balet comente a s'imbiu de una racumandada de paperi cun avisu de retzida. Pro sos fines de sa lege, su mess\u00e0giu si cuns\u00ecderat cunsignadu a su destinat\u00e0riu cando est atzess\u00ecbile in sa casella sua de posta. De su 29 santandria 2011 totus sas aziendas depent t\u00e8nnere e comunicare a sa Camera de Cumm\u00e8rtziu s'indiritzu pr\u00f2piu de Posta Eletr\u00f2nica Tzertificada."}
{"id": "19213", "revid": "12712", "url": "https://sc.wikipedia.org/wiki?curid=19213", "title": "E-mail", "text": ""}
{"id": "19214", "revid": "12712", "url": "https://sc.wikipedia.org/wiki?curid=19214", "title": "Email", "text": ""}
{"id": "19215", "revid": "2404", "url": "https://sc.wikipedia.org/wiki?curid=19215", "title": "Realpolitik", "text": "Sa Realpolitik (\u00abpol\u00ectica de sa realidade\u00bb in tedescu) est sa pol\u00ectica fundada subra su ratzionalismu pr\u00e0ticu prus chi in printz\u00ecpios assolutos \u00e8ticos o ideol\u00f2gicos. Est una forma de pragmatismu. In favore suo si podet n\u00e0rrer chi sa realpolitik est pretzisa pro p\u00f2dere realizare una parte de sos obietivos e ideales, e amparat contra s'aplicatzione totalit\u00e0ria de printz\u00ecpios pro majorias assolutas. Abarrat una duda \u00e8tica intre su realismu de su poss\u00ecbile, su pragmatismu pol\u00ecticu e su tzinismu de sa realpolitik econ\u00f2mica chi petzi bidet sos balores finantzieris chentza de t\u00e8nnere in contu balores ecol\u00f2gicos, culturales o sotziales.\nOtto von Bismarck aiat coniadu su tr\u00e8mene cumprinde sa petitzione de su pr\u00ecntzipe Klemens von Metternich de agatare unu m\u00e8todu pro bilantzare su p\u00f2dere intre sos imp\u00e8rios europeos. Su bilantzu de p\u00f2deres significaiat paghe, e sos praticantes de sa realpolitik intentaiant evitare sa bia armamentista.\nSende gasi, durante sos primos annos de su de 2 s\u00e8culos, sa realpolitik est istada abandonada e in logu suo s'est ativada sa dotrina de sa \"Weltpolitik\" e sa bia armamentista at recuperadu su ritmu suo, dende logu in sa Prima Gherra Mundiale. Unu de sos antitzipadores suos prus famosos est istadu Niccol\u00f2 Machiavelli, connotu intre \u00e0teras pro s'\u00f2pera \"Su Pr\u00ecntzipe\". Machiavelli susteniat chi su pensamentu \u00f9nicu de unu pr\u00ecntzipe diat d\u00e8pere \u00e8ssere sa de chircare e mant\u00e8nnere su p\u00f2dere, chentza de portare cuns\u00ecderos \u00e8ticos o religiosos. Sas ideas suas sunt istadas prus tardu ammanniadas e ativadas dae su Cardinale Richelieu in suo \"Raison d'etat\" durante sa Gherra de sos Trinta Annos. Giai in unos testos de su de 7-6 s\u00e8culos a.C. de s'Gr\u00e8tzia Antiga sunt istadas agatadas trassas de una bera realpolitik pro is\u00f2rvere problemas de sa realidade cotidiana. S'ist\u00f2ricu gregu Tutz\u00ecdide, chie aiat iscritu s'Ist\u00f2ria de sa Gherra de su Peloponnesu, puru est fentomadu che un'antitzipadore ideol\u00f2gicu de sa realpolitik.\nIn tedescu, su tr\u00e8mene Realpolitik est prus a s'ispissu usadu pro dist\u00ecnghere a sas pol\u00ecticas moderadas o \u00abrealistas\u00bb de sas pol\u00ecticas de cambiamentu radicale. In sa pol\u00ectica de sos patos, cando nemos tenet majoria, f\u00e0ghere realpolitik assim\u00ecgiat a sa possibilidade \u00f9nica pro sighire a in antis."}
{"id": "19216", "revid": "2404", "url": "https://sc.wikipedia.org/wiki?curid=19216", "title": "Gherra de sos Trinta Annos", "text": "Cun gherra de sos trinta annos si inditant una s\u00e8rie de cumbatos armadas chi aiant iscorriadu s'Europa tzentrale intre su 1618 e su 1648. Est istada una de sas gherras prus longas e iscagiadoras de s'ist\u00f2ria europea. Sa gherra podet \u00e8ssere partida in bator fases: \"boemo-palatina\" (1618\u20131625), \"danesa\" (1625\u20131629), \"isvedesa\" (1630\u20131635) e \"frantzesa\" (1635\u20131648). Medas ist\u00f2ricos reconnoschent s'esist\u00e8ntzia de unu de chimbe per\u00ecodos ulteriore a sos bator can\u00f2nicos: su \"per\u00ecodu italianu\" (1628-1630), chi currispondet a sa gherra de sutzessione de M\u00e0ntova e de su Monferrato.\nIncumentzada comente gherra intre sos istados protestantes e sos cat\u00f2licos in sinu a su Sacru Romanu Imp\u00e8riu, progressivamente si fiatt isvilupadu in unu cunflitu prus generale chi aiat interessadu sa majoria de sas pot\u00e8ntzias europeas mannas, perdende semper prus sa connotatzione religiosa e incuadrende\u00b7si\u00b7nche m\u00e8gius in sa sighidura de sa rialia franco-asburgica pro s'egemonia in s'iscena europea.\nSa gherra aiat tentu cumintzu cando su Sacru Romanu Imp\u00e8riu aiat chircadu de imp\u00f2nnere s'uniformidade religiosa in sos d\u00f2minos suos. Sos istados protestantes de su norte, indignados pro sa violatzione de deretos achiridos issoro in sa paghe de Augusta, si fiant unidos formende s'unione evang\u00e8lica. S'imp\u00e8riu aiat cuntrastadu luegus custa liga, int\u00e8ndia comente unu tentativu de rebellia, intzullende sas reatziones negativas de totu su mundu protestante. S'Isv\u00e8tzia fiat interv\u00e8nnida in su 1630, cun una ofensiva subra larga iscala in su continente. S'Ispagna, intentzionada a b\u00ecnchere sos rempellos olandesos, fiat interv\u00e8nnida cun su pretestu de agiudare s'alliadu din\u00e0sticu suo, s'\u00c0ustria. Timende s'arrodiadura a banda de sas duas pot\u00e8ntzias manna de sos Asburgos, sa cat\u00f2lica Frantza fiat intrada in sa coalitzione a costadu de sa Germ\u00e0nia protestante pro cuntrastare a s'\u00c0ustria.\nSa gherra, caraterizada dae devastatziones graes meda e rep\u00ectidas de tzentros abitados e campagnas, de ochiduras de massa, de operatziones militares cond\u00f9idas cun ferotzidade disapiedada de es\u00e8rtzitos mertzen\u00e0rios fatu\u00b7fatu protagonistas de sach\u00ecgios, foras chi de epid\u00e8mias e carestias mortales, fiat istada una cat\u00e0strofe epocale, in piessignu pro sos territ\u00f2rios de s'Europa tzentrale.\nSu cunflitu si fiat concl\u00f9idu cun sos tratados de Osnabr\u00fcck e M\u00fcnster, insertados in sa prus ampra paghe de Vestf\u00e0lia. Sos acontessimentos b\u00e8llicos aiant modificadu su pretzedente ass\u00e8tiu pol\u00ecticu de sas pot\u00e8ntzias europeas. Sa cr\u00e8schida de su p\u00f2dere de sos Borbones in Frantza, sa reduida de sas ambitziones de sos Asburgos e s'artziada de s'Isv\u00e8tzia che pot\u00e8ntzia manna aiant criadu echil\u00ecbrios de p\u00f2dere noos in su continente. Sa positzione dominante de sa Frantza diat contradist\u00ecnghere sa pol\u00ectica europea fintzas a su de 18 s\u00e8culos, cando a fatu a sa gherra de sos sete annos sa Bretagna Manna aiat ass\u00f9midu unu rolu tzentrale."}
{"id": "19217", "revid": "2404", "url": "https://sc.wikipedia.org/wiki?curid=19217", "title": "Colonialismu", "text": "Su colonialismu est definidu comente a s'espansione de una natzione subra territ\u00f2rios e p\u00f2pulos foras de sas l\u00e0canas suas, mescamente pro balangiare dom\u00ecniu econ\u00f2micu in sas risursas, su traballu e su cumm\u00e8rtziu a dannu de custos \u00f9rtimos.\nSu tr\u00e8mene inditat fintzas, in sentidu istrintu, su dom\u00ecniu coloniale mantentu dae diversos istados europeos in unos \u00e0teros territ\u00f2rios extra-europeos durante s'edade moderna e inditat tando su currespetivu per\u00ecodu ist\u00f2ricu, cumintzadu in su de 16 s\u00e8culos, in paris tempus a sas esploratziones geogr\u00e0ficas europeas, assumende in su de 19 s\u00e8culos su tr\u00e8mene de imperialismu, e concluende\u00b7si\u00b7nche formalmente in sa segunda metade de su de 20 s\u00e8culos, cun sa vit\u00f2ria de sos movimentos anti-coloniales.\nSu tr\u00e8mene inditat fintzas s'impare de cumb\u00e8nnidos impreados pro legitimare o prom\u00f2vere custu sistema, in piessignu su creu chi sos balores \u00e8ticos e culturales de sos colonizadores siant superiores a cussos de sos colonizados."}
{"id": "19218", "revid": "2404", "url": "https://sc.wikipedia.org/wiki?curid=19218", "title": "Imp\u00e8riu austr\u00ecacu", "text": "S'Imp\u00e8riu austr\u00ecacu (in tedescu: \"Kaisertum \u00d6sterreich;\" in ungheresu: Osztr\u00e1k Birodalom; in italianu\u02d0 \"Impero d'Austria\") fiat costituidu in su 1804 comente monarchia eredit\u00e0ria a fatu de sa formatzione de su primu imp\u00e8riu frantzesu a banda de Napoleone Bonaparte.\nSu primu imperadore de \u00c0ustria fiat istadu Frantziscu I de Asburgu-Lorena, chi a su tempus portaiat fintzas su t\u00ectulu de Imperadore El\u00e8gidu de sos Romanos, abandonadu in su 1806 a fatu de a s'isfaghimentu de su Sacru Romanu Imp\u00e8riu. Pro mant\u00e8nnere su t\u00ectulu imperiale s'at proclamadu imperadore de \u00c0ustria in sos d\u00f2minos eredit\u00e0rios suos. Dipend\u00e8ntzias de s'imp\u00e8riu fiant su Regnu de Ungheria e su Regnu Lombardu-V\u00e8netu.\nA pustis de carchi tentativu de reforma costitutzionale in su 1867 fiat fata una parificatzione de istatus cun s'ala ungheresa de su regnu (\"Ausgleich\") e dae tando a in antis s'Imp\u00e8riu de \u00c0ustria fiat istadu connotu cun su n\u00f9mene de Imp\u00e8riu \u00c0ustro-Ungheresu."}
{"id": "19219", "revid": "2404", "url": "https://sc.wikipedia.org/wiki?curid=19219", "title": "Imp\u00e8riu coloniale Italianu", "text": "S'imp\u00e8riu coloniale de It\u00e0lia at tentu cumintzu a sa fine de su de 19 s\u00e8culos, cun s'achirimentu paghiosu de sos portos africanos de Assab e Mass\u00e0ua, in su mare Ruju.\nSu Regnu de It\u00e0lia aiat agiuntu s'ist\u00e8rrida m\u00e0ssima a pustis de s'intrada in sa segunda gherra mundiale: su territ\u00f2riu de su Regnu, de sas col\u00f2nias e de sas zonas de ocupatzione militare tiraiat - mancari no a su matessi momentu - de su Rodanu a sos Balcanos (parte de sa Frantza meridionale, Dalm\u00e0tzia, Cro\u00e0tzia, Montenegro, Albania e \u00ecsulas gregas), non prus a sas \u00ecsulas de s'Egeu, subra bator territ\u00f2rios africanos (Eritrea, Som\u00e0lia e Eti\u00f2pia, chi formaiant s'\u00c0frica Orientale Italiana, e sa L\u00ecbia), in sas cuntzessiones minores tzinesas de Tientsin, Shangai e Amoy (conchistas de unu corpus de imbiu italianu in Tzina) e in unos \u00e0teros territ\u00f2rios.\nSa segunda gherra mundiale aiat per\u00f2 signadu, sa ruta de s'Imp\u00e8riu. Difatis a s'Istadu italianu, mancari afiladu a costadu de sos Alliados in su 1943, fiant impostas cunditziones tostadas a sacabu de su cunflitu, cun numerosas amputaduras territoriales. Intre sos territ\u00f2rios cunfiscados fiant istados incl\u00f9idos totu sas col\u00f2nias, a etzetzione de sa Som\u00e0lia, in fidecommissione fintzas su 1960."}
{"id": "19221", "revid": "2404", "url": "https://sc.wikipedia.org/wiki?curid=19221", "title": "Edade moderna", "text": "S'edade moderna est sa de bator de sas tapas comente si dividit segundu sa traditzione s'ist\u00f2ria in Otzidente segundu s'istoriografia frantzesa. Su cumintzu de s'Edade Moderna si podet fissare intre sa Ruta de Costantin\u00f2poli (annu 1453) e s'Iscoberta de sas Am\u00e8ricas (annu 1492), e sa fine sua in sa Rivolutzione Frantzesa (annu 1789), candu aiat comintzadu a n\u00e0schere unu sistema econ\u00f2micu nou, su mercantilismu. In custa prospetiva, s'edade moderna benit a \u00e8ssere su per\u00ecodu de sos balores de sa modernidade (su progressu, sa comunicatzione, sa resone) contrasemper a su per\u00ecodu de in antis, s'edade m\u00e8dia, chi s'ident\u00ecficat prus che totu comente una par\u00e8ntesi ist\u00f2rica dominada dae incuida culturale e sotziale, e oscurantismu. S'ispiritu de s'edade moderna aiat chircadu relatos suo in unu passadu anteriore, s'edade antiga. Dae una prospetiva prus globale, s'edade moderna at marcadu su momentu de s'intregatzione de duos mundos umanos chi fiant abarrados de su totu abandados durante prus de 20.000 annos: Am\u00e8rica, su \"Mundu Nou\", e Eur\u00e0sia e \u00c0frica, su \"Mundu Betzu\".\nSu fratzionamentu pol\u00ecticu carater\u00ecsticu de su mundu medievale fiat andadu lassende\u00a0su passu a su cump\u00e0rrere de istados poderosos poderados dae monarchias autorit\u00e0rias e assolutas. A sa fine, sa si\u00e8ntzia e sa tecnologia aiant comintzadu a si liberare de sos pregiud\u00ectzios antigos e, in cunsigh\u00e8ntzia, aiant otentu una connosch\u00e8ntzia prus profunda de sa natura, pro dda p\u00f2nnere a su serv\u00ectziu de su progressu."}
{"id": "19222", "revid": "2404", "url": "https://sc.wikipedia.org/wiki?curid=19222", "title": "Edade antiga", "text": "S'edade antiga est unu per\u00ecodu traditzionale, meda impitadu in sa periodizatzione de s'ist\u00f2ria umana, definidu dae s'artziada e de s'isvilupu de is primas tzivilizatziones chi ant tentu iscriidura, naradas pro custu \"tziviltades antigas\". Traditzionalmente est istadu su per\u00ecodu de inghitzu de s'ist\u00f2ria propiamente narada, comintzada cun s'imbentu de s'iscriidura, pretz\u00e8dida de sa preist\u00f2ria. Segundu unos cantos ischemas de classificatzione esistet una tapa narada \"protoist\u00f2ria\", intre sa preist\u00f2ria e s'edade antiga, definida dae s'artziada de is primas tzivilitades chentza de iscriidura. \nDurante s'edade antiga fiant n\u00e0schidas e si fiant isvilupadas chentos de tziviltades de importu manni in totu is continentis, medas de chi aiant ingenneradu produtos, istitutziones, connosch\u00e8ntzias e balore chi galu oe in die s'agatant presentes in s'atualidade, dae sos Sumeros ( su de 4 mill\u00e8niu a.C.) e s'Antigu Egitu, passende pro is tziviltades v\u00e8dicas in \u00ccndia, sa Tzina Antiga, is Gregos e Romanos, s'imp\u00e8riu achem\u00e8nide in P\u00e8rsia, s'imp\u00e8riu Khmer in Indotzina e medas \u00e0teros.\nIn su cursu de s'Edade Antiga fiant pesadas tzitades e fiat abiadu su protzessu de urbanizatzione, s'Istadu, su deretu e sa lege, comente fintzas religiones mannas comente su buddismu e su giudeu-cristian\u00e8simu."}
{"id": "19223", "revid": "12712", "url": "https://sc.wikipedia.org/wiki?curid=19223", "title": "Gherra de sos Sete Annos", "text": "Sa Gherra de sos Sete Annos est istadu unu cunflitu armadu acont\u00e8ssidu intre sos annos 1756 e 1763 pro determinare su controllu de s'Isl\u00e8sia in Europa aici comente sa primatzia coloniale in s'Am\u00e8rica de su Norte e in s'\u00ccndia. Sa gherra puru aiat tentu comente a iscen\u00e0rios sa costera de \u00c0frica, sos Car\u00e0ibes e sas Filipinas. Bi aiant partetzipadu Pr\u00f9ssia, Hannover, su Regnu de Portugallu e s'imp\u00e8riu coloniale de su Regnu de Bretagna Manna dae unu cantone, e s'Eletoradu de Sass\u00f2nia, s'Archiducadu de \u00c0ustria, su Regnu de Frantza, R\u00f9ssia \u2014fintzas a s'annu 1762\u2014, Isv\u00e8tzia \u2014dae su 1757 fintzas a su 1762\u2014 e Ispagna \u2014partende dae su 1761\u2014, de s'\u00e0tera. Custa gherra aiat provocadu prus de 100.000 mortos e fiat istada cunsiderada dae carchi ispetzialista comente una \"prima Gherra Mundiale\" a totu sos efetos."}
{"id": "19224", "revid": "2404", "url": "https://sc.wikipedia.org/wiki?curid=19224", "title": "Gherra de sos sete annos", "text": ""}
{"id": "19225", "revid": "2404", "url": "https://sc.wikipedia.org/wiki?curid=19225", "title": "Tzinismu", "text": "Su tzinismu o iscola tz\u00ecnica est una currente filos\u00f2fica chi si fiat isvilupada in sa Gr\u00e8tzia antiga in su de 4 s\u00e8culos a.C. S'iscola tz\u00ecnica (de su gregu \u03ba\u03c5\u03c9\u03bd kyon, \"cane\") retzit custa denominatzione despetiva pro su tipu de vida frugale chi susteniant sos sighidores suos, e pro s'atitudine sua a s'ispissu anti-cunventzionale e istravagante. Calicunos cumparant a sos tz\u00ecnicos cun sos canes pro su caratere alligru e simpre issoro. Ant\u00ecstene de Atene fiat istadu su fundadore de s'iscola tz\u00ecnica e Di\u00f2gene de S\u00ecnope unu de sos rapresentantes prus connotos.\nCun connotatzione fatu\u00b7fatu negativa, su tr\u00e8mene \"tz\u00ecnicu\" est per\u00f2 impreadu in \u00e8poca cuntempor\u00e0nea mescamente, bolende indicare chi ammostat dispr\u00e8tziu e indifer\u00e8ntzia befadora cara a ideales o cunventziones de sa sotziedade in ue bivet (carater\u00ecstica fatu\u00b7fatu manifestada fintzas dae sos fil\u00f2sofos tz\u00ecnicos), s'ispissu cun sarcasmu isfatzidu, nichilismu e disincantu, o cun discunfiantza."}
{"id": "19226", "revid": "2404", "url": "https://sc.wikipedia.org/wiki?curid=19226", "title": "Suitz\u00ecdiu", "text": "Su suitz\u00ecdiu (de su latinu \"suicidium\", dae \"sui caedere\", 'si ochire sene matessi') est s'atu de si dare sa morte de manera volunt\u00e0ria, crit\u00e8riu chi, duncas, escluet sos m\u00e0rtires, sos gherradores in una gherra o sas v\u00ectimas de un'intzidente. S'inclusione o no de s'eutanasia a intro de su suitz\u00ecdiu est cuntierrada, sende chi partit de sa pr\u00f2pia boluntade de m\u00f2rrere, ma s'atzione o no evitamentu dda cumprit un'\u00e0tera persone. Sos motivos pro su suitz\u00ecdiu sunt diversos, ma si podent agrupare suta unu matessi denominadore: sa farta de sentidu de sa vida. S'Organizatzione Mundiale de sa Salude inditat ca prus de unu millione de persones si ochint onni annu, e chi est una de sas c\u00e0usas printzipales de morte intre sos gi\u00f2vanos e sos mannos minores de 35 annos. S'istimat chi cada annu si produint intre 10 e 20 milliones de intentos de suitz\u00ecdiu non fatales a banda de totu su mundu.\nSa bisura dominadora de sa meighina moderna est chi su suitz\u00ecdiu est unu problema de salude mentale, ass\u00f2tziadu a fatores psicol\u00f2gicos comente pro esempru sa dificultade de b\u00ecvere cun una depressione, unu patimentu o timoria inelud\u00ecbile, o \u00e0teros istrobos e pressiones mentales. A bortas s'interpretat unu tentativu de suitz\u00ecdiu comente unu \"tz\u00e8rriu de agiudu\" e atentzione, o un'espressione de disisperu e su dis\u00ecgiu de si nche fuire, e non comente unu tentativu aut\u00e8nticu de m\u00f2rrere. Sa majoria de cuddos chi intentat de si ochire no l'otenet a su primu tentativu; sos chi prus a tardu tenent un'ist\u00f2ria de tentativos rep\u00ectidos tenent una probabilidade significativamente prus arta dae s'ochire cun sutzessu.\nMancari siat istadu sugeridu chi sos animales no umanos si podent ochire issos e totu, su cunsensu sient\u00ecficu est chi sa manna majoria de isp\u00e8tzies mancant de sas capatzidades cognitivas pretzisas pro cunsiderare sa possibilidade de p\u00f2nnere fine a sa vida issoro.\nSa Sardigna est una de sas regiones cun prus artos tassos de suitzidiu in It\u00e0lia, impare a su S\u00fcdtirol e a sa Badde de Aosta."}
{"id": "19227", "revid": "2404", "url": "https://sc.wikipedia.org/wiki?curid=19227", "title": "Karen", "text": ""}
{"id": "19228", "revid": "12712", "url": "https://sc.wikipedia.org/wiki?curid=19228", "title": "Algoritmu", "text": "Un'algoritmu est unu protzedimentu chi risolvet unu problema spetzificu pro m\u00e8diu de unu n\u00f9meru finidu de passos elementares, craros e no amb\u00ecguos. Su t\u00e8rmine derivat de sa trascritzione latina de su n\u00f9mene de su matem\u00e0ticu persianu a su-Khwarizmi, b\u00ecvidu in su de IX s\u00e8culos d.C., chi est cunsideradu unu de sos primos autores a \u00e0ere fatu riferimentu a custu cuntzetu iscriende su libru \"R\u00e8gulas de ripr\u00ecstinu e minim\u00f2ngiu\".\nSos primos assuntos de algoritmu s'agatant in documentos de su de XVII s\u00e8culos a.C., connotos comente a sos papiros de Ahmes, chi cuntenent una colletzione de problemas cun solutzione, cumprendende unu problema de multiplicatzione chi s'iscritore decrarat de \u00e0ere copiadu dae unos \u00e0teros papiros anteriores de 12 s\u00e8culos.\nS'algoritmu est unu cuntzetu fundamentale de s'inform\u00e0tica, in antis de totu ca est a sa base de s'assuntu te\u00f2ricu de carculabilidade: unu problema est carcul\u00e0bile cando si podet ris\u00f2lvere mediante un'algoritmu. Annotamala, s'algoritmu est unu cuntzetu c\u00e0rdine fintzas in sa fase de programmatzione de s'isvilupu de unu programma: pigadu unu problema de automatizare, sa programmatzione est sa tradutzione o codificatzione de un'algoritmu pro cussu problema in programma, iscritu in unu tzertu limb\u00e0giu, chi podet \u00e8ssere duncas esecutadu dae unu elaboradore rapresentende\u00b7nde sa l\u00f2gica de elaboratzione.\nDefinitzione.\nIn su de XX s\u00e8culos, su cuntzetu de algoritmu est istadu formalizadu pro ris\u00f2lvere su problema matem\u00e0ticu de su \"detzisu\" (Entscheidungsproblem), postu dae David Hilbert in su 1928 e \u00e0teras formalizatziones imbenientes sunt l\u00f2mpidas cun s'isvilupu de sos cuntzetos de \"carculabilidade efetiva\" e de \"m\u00e8todu efetivu\".\nSas formalizatziones matem\u00e0ticas prus famadas sunt sas funtziones recursivas de G\u00f6del\u2013Herbrand\u2013Kleene de su 1930, 1934 e 1935; su lambda c\u00e0rculu de Alonzo Church e sa Formulation 1 de Emil Post de su 1936; e, in fines, sa M\u00e0china de Alan Turing de su 1936\u201337 e 1939. Nointames, una definitzione de su cuntzetu de algoritmu chi siat formale e non t\u00e8cnica mancat totora e nos semus duncas costrintos a nos cuntentare de s'idea intuitiva de algoritmu comente:\nMollos formales.\nSa definitzione de algoritmu aporrida est informale, mentras fiat netzess\u00e0riu t\u00e8nnere una definitzione prus rigorosa pro tratare su cuntzetu de algoritmu cun trastos matem\u00e0ticos. Pro custu, sunt istados definidos unos cantos mollos matem\u00e0ticos de algoritmu. Unu de sos prus famados est sa m\u00e0china de Turing. Issa rapresentat una ratza de elaboradore ideale acumpangiadu de unu programma de esecutare, ma, a su contr\u00e0riu de un\"'elaboradore ideale\", sa m\u00e0china de Turing tenet unu funtzionamentu in meda prus simpre, pro nde p\u00f2dere descr\u00ecere su funtzionamentu suo t\u00e8rmines matem\u00e0ticos, impreende cuntzetos comente a insieme, relatzione e funtzione.\nSa m\u00e0china de Von Neumann, chi est su mollu de architetura babbu de totu is elaboradores de oe, est ecuivalente, comente p\u00f2dere de c\u00e0rculu, a sa m\u00e0china de Turing. In \u00e0teras par\u00e0ulas, est istadu dimustradu chi unu problema podet \u00e8ssere ris\u00f2lvidu dae un'elaboradore (programmadu in manera oportuna) si, e solu si, issu podet \u00e8ssere ris\u00f2lvidu fintzas de una m\u00e0china de Turing. Ultres a sa m\u00e0china de Turing, proposta dae Alan Turing in su 1936, in su matessi per\u00ecodu, \u00e0teros matem\u00e0ticos ant elaboradu rapresentatziones formales de su cuntzetu de algoritmu comente, pro esempru, su lambda c\u00e0rculu. A pustis de carchi annu, fiat craru chi totus custos mollos fiant ecuivalentes:\u00a0sos problemas chi una m\u00e0china de Turing podiat ris\u00f2lvere fiant is pr\u00f2pios chi podiat ris\u00f2lvere una m\u00e0china de von Neumann e fintzas is pr\u00f2pios chi podiat ris\u00f2lvere una funtzione costr\u00f9ida cun su lambda c\u00e0rculu.\nDe custos resurtados nd'est essida a pilu sa tesi de Church-Turing, chi afirmat chi cale si siat algoritmu siat rapresent\u00e0bile cun una m\u00e0china de Turing. In \u00e0teros faeddos, custa tesi sustentat chi est imposs\u00ecbile chircare de immaginare unu mollu de algoritmu prus balente e, de cunsigh\u00e8ntzia, chi, in l\u00ecnia de printz\u00ecpiu, peruna m\u00e0china at a p\u00f2dere mai ris\u00f2lvere problemas chi una m\u00e0china de Turing non potzat ris\u00f2lvere. Non est unu teorema dimustradu in manera matem\u00e0tica, ca sa tesi istabilit s'egualidade de duos cuntzetos, s'algoritmu e sa m\u00e0china de Turing, ma su primu non tenet una definitzione formale. Sa tesi est oe pro su prus atzetada, mancari chi is progressos in sa chirca in su setore de s'iper-computatzione p\u00e0rgiant ponende\u00b7dda a bortas in chistione.\nPropiedades fundamentales de sos algoritmos.\nDe sa definitzione pretzedente de algoritmu nde essit carchi propiedade netzess\u00e0ria:\nAici, a es\u00e8mpiu, \"segare is oos\" podet \u00e8ssere cunsideradu unu passu elementare de un'\"algoritmu pro sa coghina\" (retzeta), ma non diat p\u00f2dere l'\u00e8ssere fintzas \"agi\u00f9nghere sale cantu bastat\" sende chi s'espressione \"cantu bastat\" est amb\u00ecgua, e no indicat cun pretzisione cales passos serbant pro determinare sa cantidade netzess\u00e0ria.\nUnu passu che \"preparare una pingiadedda de crema pastitzera\" non si podet cunsiderare leg\u00ectimu, ca si podet iscump\u00f2nnere in suta-operatziones (allumare su fogu, regulare sa frama, p\u00f2nnere sa pingiadedda subra sa forredda, etc.) e fintzas ca tenet ambiguidades (non dislindada cantu manna depet \u00e8ssere sa pingiadedda, cantu depet \u00e8ssere prena de crema, etz). A su contr\u00e0riu, \"sighire a girare a fogu biu finas a cando su cumpostu no assumet colore brunu\" est un'istrutzione atzet\u00e0bile de tipu \"iterativu\", chi cumportat unu n\u00f9meru finidu de operatziones (is \"giradas\") mancari chi su n\u00f9meru non si potzat conn\u00f2schere a in antis, ca dipendet dae su chi est naradu \"intrada\" (su gradu de umidade de sa farina in su cumpostu, su vigore de sa frama, etc.). A s'imparu no elementare de preparatzione de sa crema diat p\u00f2dere, per\u00f2, \u00e8ssere assotziadu un'oportunu rimandu a un'\u00e0tera setzione de su retzet\u00e0riu, chi frunat unu suta-algoritmu ap\u00f2situ pro custa operatzione. Custu sugerit chi, pro comodidade, sos algoritmos potzant \u00e8ssere \"modulares\", overas orientados a ris\u00f2lvere suta-problemas, e organizados a manera ger\u00e0rchica. Annotamala, una retzeta chi previdat sa cotura a micro-undas non podet \u00e8ssere preparada dae un'esecutore chi no t\u00e8ngiat s'ap\u00f2situ eletrodom\u00e8sticu; custu rimandat a su problema de sa \"realizabilidade\" de sos algoritmos, overas de sa cumpatibilidade issoro cun sas risursas materiales e temporales a disponimentu. In fines, si podent iscr\u00ecere prus algoritmos b\u00e0lidos pro ris\u00f2lvere unu matessi problema, ma ognunu cun unu diferente gradu de \"at\u00f2liu\".\nS'algoritmu est de s\u00f2litu descritu comente a \"protzedimentu de risolutzione de unu problema\". In custu cuntestu, is \"problemas\" chi si cuns\u00ecderant sunt belle semper caraterizados dae \"datos de intrada\" vari\u00e0biles, chi s'algoritmu etotu at a impreare pro l\u00f2mpere a sa solutzione. Pro esempru, su c\u00e0rculu de su m\u00e0ssimu comunu divisore intre duos n\u00f9meros est su \"problema\", e sos \"datos\" suos de intrada sunt is duos n\u00f9meros in chistione. A unu non-matem\u00e0ticu custa diat p\u00f2dere ap\u00e0rrere che a una \"fam\u00eclia de problemas\" (su problema de contare su m\u00e0ssimu comunu divisore intre 10 e 15, su problema de ddu contare intre 40 e 60, intre 35 e 95, etz). Su matem\u00e0ticu e s'inform\u00e0ticu ident\u00ecficant cun sa par\u00e0ula \"problema\" totu sa fam\u00eclia e cun \"rechesta\" o \"x\" cada cuesitu otentu isseberende duos balores. Fata custa premissa, un'algoritmu risolvet unu problema si pro cale si siat rechesta issu produet in unu tempus finidu sa solutzione disigiada, overas unu tzertu resurtadu o dadu in essida (output) partende dae unos datos in intrada (input).\nSi custa idea teniat giai unu tzertu importu pro su c\u00e0rculu matem\u00e0ticu, s'abbentu de s'inform\u00e0tica dd'at arricada de un'importu nou, e est difatis cun s'inform\u00e0tica chi su t\u00e8rmine \"algoritmu\" at incumentzadu a si dif\u00f9ndere. Difatis, si pro ot\u00e8nnere unu tzertu resurtadu (ris\u00f2lvere unu tzertu problema) esistet unu protzedimentu infall\u00ecbile, chi podet \u00e8ssere descritu in modu no amb\u00ecguu finas a sas minudas, e giughet semper a s'obietivu disigiadu in unu tempus finidu, tando esistent sas cunditziones pro afidare custu c\u00f2mpitu a un'elaboradore, introduende s'algoritmu in chistione in unu programma iscritu in un'oportunu limb\u00e0giu cumprens\u00ecbile a sa m\u00e0china.\nIn su comintzu, un'algoritmu podet \u00e8ssere descritu pro m\u00e8diu de s'impreu de unu diagramma de flussu o unu pseudo-c\u00f2dighe. Posca, in sa fase de programmatzione s'algoritmu iscritu de aici at a \u00e8ssere traduidu in limb\u00e0giu de programmatzione a \u00f2pera de unu programmadore in suta de forma de c\u00f2dighe or\u00ecgine ponende in \u00f2pera su programma chi at a \u00e8ssere esecutadu dae su carculadore, mancari a pustis de un'\u00e0tera tradutzione in limb\u00e0giu m\u00e0china. In custu cuntestu tenet rilev\u00e0ntzia te\u00f2rica su teorema de B\u00f6hm-Jacopini chi afirmat chi cale si siat algoritmu podet \u00e8ssere ativadu impreende tres istruturas isceti, sa secu\u00e8ntzia, s'iss\u00e8beru e su tziclu (iteratzione), de aplicare a manera recursiva a sa cumpositzione de istrutziones elementares. In sa pr\u00e0tica currente su programmadore professionista in su traballu suo acumprit in manera autom\u00e0tica custu protzessu de tradutzione iscriende luego su c\u00f2dighe netzess\u00e0riu in sas modalidades numenadas, aende giai agatadu sa solutzione a su problema dadu.\nAcostamentu matem\u00e0ticu.\nEsistent medas mollos matem\u00e0ticos de algoritmu. In generale, un'algoritmu retzit un'insieme de balores (datos) in intrada e nde g\u00e8nerat unu in essida (mutidu solutzione). Dadu duncas un'algoritmu A, si indicat cun fA sa funtzione chi ass\u00f2tziat a ogni intrada x de A s'essida a tenore.\nCusta posta tra intrada e essida non rapresentat su problema ris\u00f2lvidu dae s'algoritmu. A manera formale, unu problema est una funtzione formula_1 definida subra insiemes Di de elementos chi amus a mutire restantzas, a balores in un'insieme Ds de risolutziones.\nS'ist\u00f9diu de un'algoritmu est partidu in duas fases: \nFormalizatzione de unu problema.\nA ogni problema formula_2 ddoe at:\nformula_3\nue formula_4 sunt is rechestas de su problema e formula_5 sunt is solutziones e formula_6 siat una solutzione a su problema pro sa rechesta x.\nIst\u00f9diu de sa cumplessidade computatzionale de un'algoritmu.\nUna portzione manna de sa teoria de is algoritmos est s'ist\u00f9diu de sa cumplessidade, computatzionale e ispatziale. Bolimus ischire, a su cr\u00e8schere de sa cumplessidade de su problema, in cale manera creschet su tempus netzess\u00e0riu a esecutare s'algoritmu e s'isp\u00e0tziu de mem\u00f2ria ocupadu in unu carculadore.\nSa cumplessidade de un'algoritmu bolet mesurada a manera asint\u00f2tica. Bi sunt bator m\u00e8todos pro carculare sa cumplessidade de un'algoritmu:\nDda definimus asint\u00f2tica pro duos motivos\nPigada una funtzione assotziada a un'algoritmu de su tipu:\nformula_7\npodimus definire sa funtzione de pesu comente\nformula_8\nchi espressat sa dimensione de sos datos in intrada, duncas su n\u00f9meru de bit chi serbint a s'algoritmu pro codificare is datos in intrada.\nA es\u00e8mpiu, in unu vetore sa long\u00e0ria sua at a determinare su n\u00f9meru de bit netzess\u00e0rios a ddu codificare e in una madrighe su n\u00f9meru de s'\u00f2rdine. A es\u00e8mpiu, in una madrighe cuadrada s'\u00f2rdine suo est determinadu dae una de sas duas dimensiones (orizontale o verticale).\nSa cumplessidade de un'algoritmu si definit comente:\nformula_94 chi indicat pro ogni balore intreu n (est a n\u00e0rrere sa dimensione de su problema) sa cantidade de tempus e/o isp\u00e0tziu impreada dae s'algoritmu pro elaborare dados de dimensione n. Un'algoritmu si podet cumportare cun calicuna difer\u00e8ntzia sens\u00ecbile fintzas pro rechestas chi t\u00e8ngiant dimensione uguale (est a n\u00e0rrere su pr\u00f2piu pesu).\nSi dimustrat chi sa cumplessidade de un'algoritmu est una funtzione chi creschet a manera istrinta, cun formula_10 \nDifatis est banale a dimustrare chi formula_11 tirat a s'infinitu a su cr\u00e8schere de formula_12 (est a n\u00e0rrere de su n\u00f9meru de datos de elaborare), ca issa est minorada dae formula_12 (est unu formula_14) pro ite su n\u00f9meru m\u00ecnimu de isp\u00e0tzios de mem\u00f2ria pro ammentare un'insieme de datos est sa cardinalidade sua. Est de importu a ammentare chi pro sas madrighes isparidas tocat a cunsiderare comente a \"n\u00f9meru de datos\" sos elementos non nullos.\nDuas medidas pro sistemas de c\u00e0rculu secuentziales sunt sos balores formula_15 e formula_11 chi rapresentant una su tempus e s'\u00e0tera s'isp\u00e0tziu de mem\u00f2ria rechertos dae un'algoritmu formula_17formula_18formula_17formula_17formula_17 pro intrada formula_22. Pro sa propiedade tzitada subra, su dom\u00ecniu formula_23 depet duncas cointz\u00ecdere cun s'insieme formula_24. Podimus duncas cunsiderare formula_15 e formula_26 comente a funtziones intreas positivas chi rapresentant su \"n\u00f9meru de operatziones\" (non su tempus de esecutzione efetivu) elementares esecutadas e su n\u00f9meru de tzellas de mem\u00f2ria impreadas durante s'esecutzione de formula_18 in s'istante formula_28.\nDescr\u00ecere sas funtziones formula_15 e formula_26 podet \u00e8ssere meda complicadu ca sa vari\u00e0bile formula_31 assumet balores in s'insieme de totu is intradas. Una solutzione chi frunit informatziones bonas subra formula_15 e formula_26 cunsistet in s'introduire su cuntzetu de dimensione de una rechesta, agrupende in custa manera is intradas chi tenent sa matessi dimensione: sa funtzione dimensione ass\u00f2tziat a ogni intrada unu n\u00f9meru naturale chi rapresentat in manera intuitiva sa cantidade de informatzione cunt\u00e8nnida in su datu cunsideradu. Pro esempru sa dimensione naturale de un'intreu positivu formula_34 est formula_35, est a n\u00e0rrere su n\u00f9meru de tzifras netzess\u00e0riu pro rapresentare formula_34 in notatzione bin\u00e0ria. A sa pr\u00f2piu manera, sa dimensione de unu vetore de elementos est a parusu costituida dae su n\u00f9meru de is cumponentes suos, mentras sa dimensione de unu grafu est dada dae su n\u00f9meru de nodos e de arcos suos. Sa dimensione de formula_31 est iscrita comente a formula_38.\nCunsideradu un'algoritmu formula_18 subra un'insieme de intradas formula_40, podet acont\u00e8ssere chi duas rechestas formula_41,formula_42 de dimensione uguale, est a n\u00e0rrere formula_43 = formula_44 apant tempos diversos de esecutzione pro unu matessi algoritmu. Si faeddat duncas de cumplessidade de s'intrada e si nde distinghent tres casos:\nSu casu m\u00e8diu permitit de istudiare s'algoritmu in base a sa fitiania formula_45 chi s'av\u00e8rguant is intradas e a sa cumplessidade formula_46 de s'algoritmu pro cada de issos:\nformula_47\nCando sos casos tenent totus sa pr\u00f2piu probabilidade, su casu m\u00e8diu est contadu comente a m\u00e8dia aritm\u00e8tica de sa cumplessidade carculada subra totus is intradas poss\u00ecbiles:\nformula_48\nPro es\u00e8mpiu, in un'algoritmu de chirca lineare, si s'elementu chircadu est su primu de sa lista nch'agatemus s'in casu m\u00e8gius, .formula_49.\nSa cumplessidade s'in casu m\u00e8diu est formula_50.\nIn su casu peus s'elementu chircadu est s'\u00f9rtimu de sa lista: in custu casu formula_51, est a n\u00e0rrere ddoe cherent totus sos formula_31 passos pro agatare sa solutzione.\nSu casu peus est su chi est a parusu cunsideradu pro descr\u00ecere sa cumplessidade de un'algoritmu. In carchi casu (a es\u00e8mpiu su quicksort) est cunsideradu su casu m\u00e8diu, ca su casu peus acontesset in manera rara meda o fintzas cun probabilidade zero.\nCumplessidade e istabilidade.\nS'istabilidade num\u00e8rica istabilit cantu un'algoritmu est \"resistente\" a insiemes particulares de datos. S'arresonu est de s\u00f2litu curreladu a s'an\u00e0lisi num\u00e8rica, e a sa posta in \u00f2pera de algoritmos subra m\u00e0chinas dislindadas, nointames podent es\u00ecstere algoritmos a s'in prus matem\u00e0ticos chi pro carchi datu frunint resurtados indeterminados, comente a formula_53, mentras \u00e0teros algoritmos ecuivalentes cun is matessi datos arribbant a dare rispostas: sos primos sunt mancu ist\u00e0biles de sos segundos. Un'es\u00e8mpiu sunt sos l\u00ecmites carculados cun su m\u00e8todu can\u00f2nicu, opuru cun su m\u00e8todu de De l'H\u00f4pital.\nEs\u00e8mpiu: ist\u00f9diu de sa cumplessidade de risolutzione de sos sistemas lineares.\nBolimus agatare un'algoritmu \"efitziente\" pro ris\u00f2lvere unu sistema lineare de formula_31 ecuatziones in formula_55 inc\u00f2gnitas (fintzas 100, 1000...). Depimus duncas valutare, tra totu is algoritmos dispon\u00ecbiles, su chi impreat mancu tempus e consumat prus pagu isp\u00e0tziu de is \u00e0teros. S'\u00c0lgebra nos oferit duos m\u00e8todos de risolutzione importantes pro s'ist\u00f9diu de sa cumplessidade de sos algoritmos.\nSa R\u00e8gula de Cramer permitet sa risolutzione de unu sistema lineare in sa manera prus simpre gr\u00e0tzias a una definitzione isceti:\nin ue formula_57 est sa madrighe formada sostituende sa de \"formula_58\" colunna de formula_59 cun su vetore de is inc\u00f2gnitas.\nSu determinante de sa madrighe podet \u00e8ssere carculadu a priori, duncas serbit \"solu\" su c\u00e0rculu de formula_60 determinantes pro ris\u00f2lvere su sistema.\nSu determinante est a parusu definidu tr\u00e0mite s'isvilupu de Laplace, chi frunit un'algoritmu ricorsivu:\nin ue formula_62 est s'elementu de coordinadas formula_63 e formula_64 est su minore otentu suprimende sa formula_41-esima riga e sa formula_34-esima colunna.\nSa cumplessidade de custu algoritmu pro su c\u00e0rculu de su determinante est formula_67, ca pro ogni determinante de \u00f2rdine formula_68 si depent contare \"m\" determinantes de \u00f2rdine \"formula_69\" .\nSunt pro custu impreados unos cantos \u00e0teros algoritmos cun m\u00e8gius cumplessidade. (Custos algoritmos sunt fintzas a sa base de m\u00e8todos prus efitzientes pro su c\u00e0rculu de su determinante). Unu de custos est su m\u00e8todu de eliminatzione de Gauss, basadu subra duos importantes printz\u00ecpios.\nSu primu est chi duos sistemas lineares\nsunt uguales si formula_72 s'otenet sostituende sas rigas e sas colunnas de \"formula_73\" cun cumbinatziones lineares issoro e sos elementos de formula_74 sunt cumbinatziones lineares de sos elementos de formula_75 in base a sos coefitzientes de formula_72.\nSu segundu est chi pro ris\u00f2lvere unu sistema triangulare (in ue, est a n\u00e0rrere, su mollu de sos coefitzientes gosat de sa propiedade de triangolaridade) est sufitziente impreare s'algoritmu de c\u00e0mbiu in antis o a dae segus (sa cumplessidade computatzionale est formula_77).\nSi dimustrat chi pro trasformare su sistema in triangulare bis\u00f2ngiat un'algoritmu cun cumplessidade \"formula_78\". Aplichende a custu sistema s'algoritmu de c\u00e0mbiu dereta s'agatant sas solutziones de su sistema, e si dimustrat chi sa cumplessidade totale de s'algoritmu de Gauss est semper \"formula_78\".\nPro cantu pertocat sa cumplessidade ispatziale:"}
{"id": "19229", "revid": "2404", "url": "https://sc.wikipedia.org/wiki?curid=19229", "title": "Prov\u00ecntzia aut\u00f2noma de Bolzano - Alto Adige/S\u00fcdtirol", "text": "Sa prov\u00ecntzia aut\u00f2noma de Bolzano \u2013 Alto Adige/S\u00fcdtirol (\"Autonome Provinz Bozen \u2013 S\u00fcdtirol\" in tedescu; \"Provinzia Autonoma de Balsan/Bulsan \u2013 S\u00fcdtirol\" in l\u00e0dinu) est sa prus setentrionale de sas prov\u00ecntzias de sa regione Trentinu-Alto Adige/S\u00fcdtirol e de It\u00e0lia. Su cabulogu est Bozen.\nContat 532 010 bividores e una superf\u00ectzie de 7 398,38 km\u00b2, chi nde faghent sa segunda prov\u00ecntzia prus ist\u00e8rrida de It\u00e0lia a pustis de sa prov\u00ecntzia de T\u00e0tari. Paris a sa prov\u00ecntzia aut\u00f2noma de Trentu e a su Tirolu, su S\u00fcdtirol costituit s'Euroregione Tirolu-S\u00fcdtirol-Trentinu, chi currespondet (cun bona approssimadura) a su territ\u00f2riu de sa regione ist\u00f2rica de su Tirolu, a chi est acapiadu dae motivos lingu\u00ecsticos e culturales. Comente prov\u00ecntzia de su Trentinu-S\u00fcdtirol, paris cun su V\u00e8netu e a su Friuli-Ven\u00e8tzia Gi\u00f9lia, pertocat annotamala a sa macroarea geogr\u00e0fica de su Triv\u00e8netu.\nSa prov\u00ecntzia est un' \u00e0rea tril\u00ecngue. Su tedescu e s'italianu sunt limbas ufitziales de sa prov\u00ecntzia, a chi s'agiunghet su ladinu in duas baddes orientales.\nA su tzensu de su 2011 sos bividores de limba mama tedesca fiant su 69,41%. In sa r\u00f2dia privada e p\u00f9blica a s'internu de sa cumponente german\u00f2fona predominat unu dialetu austrobavaresu alpinu (su dialetu sudtirolesu), caraterizadu dae una tzerta pres\u00e8ntzia de voc\u00e0bulos de or\u00ecgine romanza. Su tedescu istandard in sa sua variante austr\u00ecaca abarrat s'idioma imparadu in iscola, impreadu in sa comunicatzione iscrita e in sas ocasiones ufitziales. Su grupu tedesc\u00f2fonu est majorit\u00e0riu in 102 comunas subra 116 (cun unu m\u00e0ssimu de su 100% in Martell), de custos in unos bonos 77 comunos su grupu lingu\u00ecsticu tedescu costituit prus de su 90% de sos residentes. Pro contra sos tzentros printzipales bident una cumponente majorit\u00e0ria ital\u00f2fona comente a s'in casu de su cabulogu de prov\u00ecntzia.\nSemper in su tzensu 2011 sos ital\u00f2fonos, sunt su 26,06% e sunt majorit\u00e0rios in chimbe comunos: Bolzanu (73,80%), Laives (71,50%), Bronzolo (62,01%), Salorno (61,85%) e Vadena (61,50%)[31]. Sa comuna de Meran, sa segunda tzitade prus populada de sa prov\u00ecntzia, est pro agiomai sa metade de madrelingua italiana (49,06%), in Franzensfeste su 38,51% de sa tzitadin\u00e0ntzia pertocat a su grupu italianu e a Brixen, su de tres comunos de sa prov\u00ecntzia, sos ital\u00f2fonos sunt su 25,84%.\nIs de limba mama italiana sunt fatu fatu definidos \"Walsche\" e sa limba italiana \"Walsch\", ambos faeddos chi derivant de su germ\u00e0nicu antigu (\"Walh\", \"istr\u00e0ngiu\", cfr. Valacos e Vallones) e ant achiridu connotatzione negativa.\nSos ital\u00f2fonos, chi apr\u00f2lint de regiones diversas, in sa vida cotidiana impreant pro s'in prus s'italianu istandard, mentras in sa Bassa Atesina est dif\u00f9ndidu fintzas su dialetu trentinu.\nPrus de su 4% de sos altoatesinos est de limba mama l\u00e0dina dolom\u00ectica. Sos ladin\u00f2fonos sunt cuntzentrados mescamente in sa badde Gardena e in badde Badia e costituint sa majoria in oto comunas: La Val (punta de su 97,66%), San Martin de Tor, Abtei, Mar\u00e8o, S. Crestina - Gherd\u00ebina/S. Cristina-Gherd\u00ebina, S\u00eblva, Urtij\u00ebi, Corvara.\n\u00c0teros progetos.\n&lt;noinclude&gt;"}
{"id": "19230", "revid": "3602", "url": "https://sc.wikipedia.org/wiki?curid=19230", "title": "Dii Mauri", "text": "Sos Dii Mauri (\"Divinidades Mauras\") sunt unu grupu de divinidades berberas chi fint parte de su panteon numida e mauru e fint abbarrados totu su tempus peri s'imperiu romanu fintzas a sa cristanizatzione de s'Africa romana.\nProblematica.\nSu numene genericu de \"Dii Mauri\" benit dae sos magistrados romanos, chi nche aiant postu a pare unu muntone de divinidades locales. Sos romanos fint pro amparare una politica pro si cuntziliare cun sas divinidades locales, chi non fint integradas a su panteon romanu e no aiant pigadu profetu dae sa protzedura de s' \"Evocatio\".\nGabriel Camps nde at bogadu unu numeru chi fit prus de 50, totu divinidades in lig\u00e0mene cun sa natura. Sos \"Dii Mauri\" diant a essere divinidades secundarias chi non fint integradas a su panteon, comente Ba'al Hammon a Saturnu o Tanit a Zunone Tzeleste.\nUna resone in prus pro custu numene podet essere istadu su problema de bortare dae su berberu a su latinu su numene de custas divinidades. Difatis, sigundu a Gabriel Camps pro \"mauru\" si intendiant inditare totus sas populatziones africanas chi non si fint romanitzadas.\nCarateres.\nSos \"Dii Mauri\" non fint assimizados a sos Olimpios de sa Greghia antiga e fint in totu e pro totu divinidades africanas.\nCussas rapresentadas sunt oto. De calchiduna si connoschet su numene: in sa Numidia e s'Afriga proconsulare, bi fint \"Macurgum\", deus gherreri, \"Macurtam\" e \"Iunam\", sos caballeris; in Mauretania, bi fit sa dea \"Aulisua\".\nGabriel Camps distinghet paritzas categorias: sa prima sunt divinidades in grupos de sete, chimbe o tres, comente \"panteon locales minores\". Sa categoria de duos, fata de una duzina, tenet numene de sos umanos. S'urtima categoria tenet totu numenes ligados a toponimos.\nFontes epigrafigas.\nSa zente si poniat a addiosare meda custas divinidades ma, sigundu a Gabriel Camps, sas fontes epigraficas in ue si podent agatare sunt pagas abberu, ca non fint ogetu de notas iscritas. S'istudiosu narat chi sunt petzi binti, datadas intra sa fine de su segulu de duos e su de tres. Su matessi autore creet chi sos dedicadores fint ofitziales o militares, e no est de accordu cun sas teorias de Jules Toutain o, prus de pag'ora, Elizabeth Fentress o Marcel B\u00e9nabou.\nRapresentaduras.\nSu museu de Chemtou mustrat unu relevu de calchina chi aiant agatadu in su matessi logu, in ue bi sunt oto divinidades a costazu de s'atera. \nSu museu natzionale de Bardo in Tunisia presentat unu bassu-relevu iscobertu in B\u00e9ja, in ue sas sete divinidades sunt a conca segada: sos caballeris \"Macurtam\" e \"Iunam\", \"Bonchor\" in su tzentru e sas deas \"Vihinam\" e \"Varsissima\". Mohamed Yacoub narat chie sunt prus a minudu: \"Bonchor\" in mesu, \"Varsissima\" e \"Vihinam\", \"Macurgum\" a dereta e \"Matilam\" a manca; duos caballeris affiancant su bassu-relevu, \"Magurtam\" a manca e \"Lunam\" a dereta. S'opera est datada a su segulu de tres."}
{"id": "19231", "revid": "12712", "url": "https://sc.wikipedia.org/wiki?curid=19231", "title": "Organizatzione Mundiale de sa Salude", "text": "S'Organizatzione Mundiale de sa Salude o fintzas Organizatzione Mundiale de sa Sanindade (OMS) (WHO in s'acr\u00f2nimu in inglesu) est un'ag\u00e8ntzia de s'Organizatzione de sas Natziones Unidas (ONU) (Natziones Unidas) cun sede in Ginevra (Isv\u00ectzera) chi faghet de autoridade coordinadora in temas de salude p\u00f9blica internatzionale; est ispetzializada in sa gestione de sas pol\u00ecticas de preventzione, promotzione e interventu sanit\u00e0riu a livellu mundiale. Sos 193 Istados membros de s'OMS guvernant s'Organizatzione pro m\u00e8diu de s'Assemblea Mundiale de sa Salude. S'Assemblea est cumposta dae rapresentantes de totu sos Istados membros de s'OMS.\nS'OMS est istada fundada pro proposta de su Cuss\u00ecgiu Econ\u00f2micu e Sotziale de s'ONU chi at dadu impulsu a sa redatzione de sos primos istatutos de s'OMS. Sa costitutzione e prima reunione de s'OMS at tentu logu in Ginevra, su 7 de abrile de su 1948, ratificada dae 26 istados membros. Eredaiat bona parte de sos mandados e risursas de s\"'Organizatzione de Salude\" chi fiat istada s'ag\u00e8ntzia de sa Sotziedade de Natziones pro sos temas de salude.\nS'obietivu de s'OMS, aici comente pretzisadu in sa relativa costitutzione, est sa res\u00e8ssida a banda de totus sas populatziones, de su livellu prus artu poss\u00ecbile de salude, definida in sa costitutzione totu che cunditzione de cumpletu benistare f\u00ecsicu, mentale e sotziale, e non feti che aus\u00e8ntzia de maladia o de infirmidade. Est membru de su Grupu pro s'isvilupu de sas Natziones Unidas."}
{"id": "19232", "revid": "2404", "url": "https://sc.wikipedia.org/wiki?curid=19232", "title": "OMS", "text": ""}
{"id": "19233", "revid": "2404", "url": "https://sc.wikipedia.org/wiki?curid=19233", "title": "Organizatzione Mundiale de sa Sanidade", "text": ""}
{"id": "19234", "revid": "2404", "url": "https://sc.wikipedia.org/wiki?curid=19234", "title": "WHO", "text": ""}
{"id": "19235", "revid": "2404", "url": "https://sc.wikipedia.org/wiki?curid=19235", "title": "Aruba", "text": "Aruba est una natzione costitutiva de su Regnu de sos Paisos B\u00e0scios, chi nde cumprendet unas \u00e0teras tres: sos Paisos B\u00e0scios e sos Istados cara\u00ecbicos de Cura\u00e7ao e Sint Maarten. S'\u00ecsula (180 km\u00b2, 108.587 bividores in su 2014) est posta in su Mare Cara\u00ecbicu, a norte de su Venezuela, in s'Am\u00e8rica tzentrale caraibica. A su contr\u00e0riu de medas \u00e0teras \u00ecsulas de sos Car\u00e0ibes, Aruba est un' \u00ecsula pagu montosa, cun pagu vegetatzione e cun clima sicu; tales carater\u00ecsticas ant favor\u00e8ssidu s'isvilupu de su turismu. Su cabulogu est Oranjestad.\nSu Regnu de sos Paisos B\u00e0scios si movet comente natzione unit\u00e0ria in mat\u00e8ria de defensa, pol\u00ectica \u00e8stera e tzitadin\u00e0ntzia, mentras Aruba, cale natzione costitutiva, faghet comente natzione indipendente pro totu sas \u00e0teras mat\u00e8rias (pro esempru internas, sanidade, imparu e trasportos)."}
{"id": "19237", "revid": "2404", "url": "https://sc.wikipedia.org/wiki?curid=19237", "title": "Oranjestad", "text": "Oranjestad est sa capitale e sa tzitade printzipale de Aruba (Mare de sos Car\u00e0ibes), est posta in s'ala nord-ovest de s'\u00ecsula e tenet unos 28.294 bividores.\nSa fundatzione sua andat torra a su 1796, cando unu n\u00f9cleu abitadu fiat istadu fraigadu a ingh\u00ecriu a su Forte Zoutman chi est totora unu de sos monumentos printzipales de sa tzitade e una de sas printzipales atratziones tur\u00ecsticas paris cun su portu esente dae tassas."}
{"id": "19238", "revid": "2404", "url": "https://sc.wikipedia.org/wiki?curid=19238", "title": "Feminismu", "text": "Su feminismu est su colletivu de su movimentu feminista e sa teoria feminista. Su movimentu feminista si movet in duas maneras simult\u00e0neas e cumplement\u00e0rias, chi sunt s'atzione mediante sa teoria e s'atzione pro m\u00e8diu de sa pr\u00e0tica. Sa teoria feminista, durante sas diferentes undadas suas, est s'impare de si\u00e8ntzias, mescamente sotziales (comente sa psicologia o s'economia) e naturales (comente sa biologia o sa meighina), revisitadas o istudadas dae una bisura cr\u00ectica pro su chi pertocat su feminismu. A prim\u00ectziu s'intentaiat a \"curr\u00e8gere\" su sessismu de teorias sient\u00ecficas chi, marcadas dae un'inclinatzione culturale patriarcale, cunsideraiant inferiores sas f\u00e8minas, comintzende a seberare sa divisione moderna intre pol\u00ectica e si\u00e8ntzia.\nSu movimentu feminista o feminismu sotziale tenet a obietivu de megiorare sa situatzione de inferioridade de sa f\u00e8mina e ismascarare sas disugualades sotziales, pol\u00ecticas, econ\u00f2micas e giur\u00ecdicas de sa f\u00e8mina respetu a s'\u00f2mine. Mescamente in sos primos tempos, est istadu a fortza assotziadu a s'anarchismu. Fintzas atziones te\u00f2ricas e pr\u00e0ticas, comente pro esempru manifestos, declaratziones, proas e cunfer\u00e8ntzias, at\u00f2bios, manifestatziones, isci\u00f2peros de su f\u00e0mene, e pro fintzas, in una prima \u00e8poca, aiant atentadu a s'\u00f2rdine p\u00f9blicu cun sos arrestos cunsighentes. \nSa teoria feminista o feminismu acad\u00e8micu, mediante sas si\u00e8ntzias sotziales (ist\u00f9dios de g\u00e8nere, ist\u00f9dios de sas f\u00e8minas), s'inc\u00e0rrigat de ismontare tzertesas chi sa comunidade sient\u00ecfica teniat ass\u00f9midas dae bisura petzi m\u00e0scrina, androtz\u00e8ntrica, e a s'ispissu patriarcale. In die de oe, sa teoria feminista liberale partit dae s'idea chi, foras de istere\u00f2tipos e rolos de g\u00e8nere limitantes, b'at un'\u00f9nica natura umana asessuada e cada persone est unu sugetu l\u00ecberu e aut\u00f2nomu."}
{"id": "19239", "revid": "2404", "url": "https://sc.wikipedia.org/wiki?curid=19239", "title": "Marmidda", "text": "Sa Marmidda est una subregione geogr\u00e0fica de sa Sardigna, posta in sa zona tzentru-meridionale de s'\u00ecsula. Est dillindada a ovest e a sud dae su Campidanu, a nord-ovest de su monte Arci, a norte de sa Giara de G\u00e8sturi e de sa Giara de Serri, a est de su Frumini Mannu. \nEtimologia.\nSu n\u00f9mene \"Marmidda\" acudit de sos ampros c\u00f9curos tundos, assimigiantes prossimai a mammiddas (bie casteddu de Marmilla in Is Pratzas). \u00c0tera ip\u00f2tesi est cudda segundu sa cale bista sa pres\u00e8ntzia de medas paules in sa zona, su paes\u00e0giu podiat p\u00e0rrere pintiniadu de \"milli mares\".\nGeografia f\u00ecsica.\nSu territ\u00f2riu de sa Marmidda andat torra a su miotzene e tando podet \u00e8ssere cunsideradu geol\u00f2gicamente reghente postu a cumpar\u00e0ntzia cun su restu de Sardigna. Su pais\u00e0giu est mescamente montigrosu e cumprendet sa Giara de G\u00e8sturi, sa Giara de Siddi, sa Giara de Serri, su pranu de Genoni e su lutone de su Riu Mannu de \u00ccsili.\nSas fainas printzipales de sa zona sunt sa messaria e su turismu. Sos cultivos sunt prevalentemente de laores, ma est dif\u00f9ndidu fintzas su cultivu de sas faes. \nIst\u00f2ria.\nSa regione de sa Marmidda est istada populadaa fintzas dae sos tempos prus antigos comente testim\u00f2ngiant sos numerosos monumentos de edade nur\u00e0gica presentes in sa zona.\nDe su per\u00ecodu cartaginesu abarrat sa fortilesa de Santu Antine a Geroni, mentras in edade romana ant tentu unu tzertu importu sos tzentros de \"Biora\" (atuale Serri) e \"Valentia\" (atuale Nuragus).\nIn su per\u00ecodu giuigale sa regione perteniat a su Regnu de Arbaree (curadorias de \"Marmidda\" e de \"Part'e Alenza\") e a su Giuigadu de C\u00e0laris (curadoria de \"Seurgus\")."}
{"id": "19240", "revid": "2404", "url": "https://sc.wikipedia.org/wiki?curid=19240", "title": "Marmilla", "text": ""}
{"id": "19241", "revid": "2404", "url": "https://sc.wikipedia.org/wiki?curid=19241", "title": "Elementu ch\u00ecmicu", "text": "Unu elementu ch\u00ecmicu est un'\u00e0tomu caraterizadu dae unu n\u00f9meru de protones determinadu. Unu impare de \u00e0tomos de su matessi elementu ch\u00ecmicu, pigadu singularmente tenent su matessi n\u00f9meru e su matessi disponimentu de sos eletrones, ma podent diferire, sende gasi su n\u00f9meru de protones, pro massa at\u00f2mica, overas pro su n\u00f9meru de neutrones. Sunt sos costituentes fundamentales de totu sas sust\u00e0ntzias connotas e, fintzas a su 2020, nde sunt istados iscobertos 118, de sos cales una bintina inst\u00e0biles in cantu radioativos; sunt ordinados in base a su n\u00f9meru at\u00f2micu (su n\u00f9meru de sos protones in s'\u00e0tomu) in un'ischema n\u00f2didu che t\u00e0ula peri\u00f2dica de sos elementos.\nIn ch\u00ecmica, si narat chi duos o prus \u00e0tomos pertenent a su matessi elementu ch\u00ecmicu chi sunt caraterizados dae su matessi n\u00f9meru at\u00f2micu (Z), est a n\u00e0rrere de unu matessi n\u00f9meru de protones. Sos \u00e0tomos de su matessi elementu podent dif\u00e8rrere antimes pro su n\u00f9meru de sos neutrones (massa); in piessignu \u00e0tomos de su matessi elementu ch\u00ecmicu ma cun n\u00f9meru de neutrones diferente sunt narados is\u00f2topos.\nChi una sust\u00e0ntzia ch\u00ecmica est costituida dae \u00e0tomos de su matessi elementu si ddi narat \"sust\u00e0ntzia simpre\", mentras chi est costituida dae \u00e0tomos de elementos diferentes si ddi narat \"cumpostu ch\u00ecmicu\". S'ispissu a sas sust\u00e0ntzias simpres si ddi narat \"elementos\"."}
{"id": "19242", "revid": "2404", "url": "https://sc.wikipedia.org/wiki?curid=19242", "title": "Am\u00e8rica de su Norti", "text": ""}
{"id": "19243", "revid": "2404", "url": "https://sc.wikipedia.org/wiki?curid=19243", "title": "Quercus ilex/nugoresu", "text": ""}
{"id": "19247", "revid": "10458", "url": "https://sc.wikipedia.org/wiki?curid=19247", "title": "Perif\u00e8rica", "text": "Una perif\u00e8rica (a manera prus formale, unidade perif\u00e8rica), in inform\u00e0tica, indicat unu cale si siat dispositivu hardware chi faghet parte de unu sistema de elaboratzione eletr\u00f2nicu (de s\u00f2litu, ma no a manera esclusiva, un'elaboradore), chi est collegadu a s'unidade tzentrale chi ddu controllat cun su sistema operativu. Ogni perif\u00e8rica podet \u00e8ssere de intrada, de bessida o ausili\u00e0ria a su funtzionamentu internu.\nMancari chi su t\u00e8rmine \"perif\u00e8rica\" potzat sugerire un'importu segund\u00e0riu, medas tipos de perif\u00e8ricas sunt de importu prim\u00e0riu in s'economia de unu sistema de elaboratzione de datos chi si potzat n\u00e0rrere de s'in totu efitziente e duncas cumpletu.\nFuntzionamentu.\nSa perif\u00e8rica est collegada a su restu de su sistema pro m\u00e8diu de unu canale chi ddi narant bus. Ddoe at bus chi sunt progetados pro \u00e8ssere impreados a intro de s'elaboradore, comente a su bus PCI chi permitit de agi\u00f9nghere perif\u00e8ricas in forma de \"ischedas de espansione\" e \u00e0teros chi permitint de collegare dispositivos cun cavos, a es\u00e8mpiu su bus USB. Oe in die ddoe at fintzas perif\u00e8ricas sena filos chi com\u00f9nicant cun d'elaboradore pro m\u00e8diu de undas eletromagn\u00e8ticas. S'atzessu a su bus est arbitradu dae unu controllore de perif\u00e8rica chi, de s\u00f2litu (ma non semper) est integradu in s'ischeda base de s'elaboradore. Custu cumponente retzit is cumandos dae su sistema operativu (pro m\u00e8diu de programmas ispetziales, is pilotas de dispositivu) e ddus imbiat a su dispositivu etotu. Cando su dispositivu est prontu a imbiare is datos rechertos, su controllore imbiat un'interrutzione pro av\u00e8rtere su sistema operativu. Sa c\u00f2pia de is datos dae su dispositivu a sa mem\u00f2ria tzentrale de s'elaboradore podet \u00e8ssere fata dae su pilota de su dispositivu pro m\u00e8diu de su micro-protzessore o cun un'atzessu diretu a sa mem\u00f2ria (connotu comente a DMA, dae s'inglesu \"Direct Memory Access\") cun un'at\u00f2liu prus mannu.\nClassificatzione.\nIs tipos de perif\u00e8ricas sunt medas ma totus capent in is tres printzipales grupos sighentes:\nInterna e esterna.\nSa \"perif\u00e8rica interna\" est una perif\u00e8rica chi est installada a intro de s'elaboradore, paris a is \u00e0teros cumponentes est de s\u00f2litu un'ischeda eletr\u00f2nica connessa cun s'ischeda base (ischeda video, ischeda \u00e0udio, ischeda de retze, ischeda de mem\u00f2ria) e dae custa cun sa CPU pro m\u00e8diu de su chipset.\nSa \"perif\u00e8rica esterna\", a su contr\u00e0riu, est installada a foras de s'elaboradore (es. su s\u00f2righe).\nCustos duos tipos de perif\u00e8ricas non sunt esclusivos in manera m\u00f9tua. Esistent difatis tipos de perif\u00e8ricas chi sunt realizados siat comente a perif\u00e8ricas internas, siat comente a perif\u00e8ricas esternas. (es. su discu fissu internu/esternu, ischeda audio, video e de retze esterna).\nIntrada e essida.\nSa \"perif\u00e8rica de intrada\" est una perif\u00e8rica chi ponet datos in sa mem\u00f2ria tzentrale de s'elaboradore traballende in manera uni-diretzionale. (es. tecladu e s\u00f2righe).\nSa \"perif\u00e8rica de\" \"essida\" est una perif\u00e8rica chi retzit datos dae sa mem\u00f2ria tzentrale de s'elaboradore traballende in manera uni-diretzionale (es. ischermu e imprentadora).\nSa \"perif\u00e8rica de\" intrada/essida est una perif\u00e8rica chi ponet datos in sa mem\u00f2ria tzentrale de s'elaboradore e nde retzit de issa, traballende in manera bi-diretzionale. (es. modem, mem\u00f2ria de massa, ischeda v\u00ecdeo, ischeda \u00e0udio, ischeda de retze).\nLocales e remotas.\nSa \"perif\u00e8rica locale\" indicat una cale si siat perif\u00e8rica chi est connessa a manera dereta a un'elaboradore\nSa \"perif\u00e8rica remota\" indicat una cale si chi siat perif\u00e8rica conn\u00e8tida a s'elaboradore pro m\u00e8diu de una retze de elaboradores."}
{"id": "19248", "revid": "10458", "url": "https://sc.wikipedia.org/wiki?curid=19248", "title": "Ubaldo Badas", "text": "Ubaldo Badas (Casteddu, 1904 \u2013 Casteddu, 1985) est istadu un'architetu sardu, cunsideradu che a unu de sos prus mannos de su de XX s\u00e8culos in Sardigna.\nBiografia.\nUbaldo Badas naschet in Casteddu in su 1904. A pustis de \u00e0ere incumintzadu sos ist\u00f9dios de matem\u00e0tica, chi at interr\u00f9mpidu, no acabende tando sos ist\u00f9dios universit\u00e0rios, in su 1928 at incumintzadu a traballare comente a urbanista cun Enrico Endrich, chi tando fiat podest\u00e0 e cun su cale est abarradu amigu totu sa vida. In custu per\u00ecodu aderit a su Ratzionalismu italianu. At traballadu a medas \u00f2peras pro su Comunu siat durante s'amministratzione Endrich (in collaboratzione cun s'ingegneri Pisano) siat in sos annos imbenientes, ma fintzas in privadu. Ca privu de sa L\u00e0urea in architetura, at retzidu prus pagu afidamentos de traballos de cantos diat \u00e0ere p\u00f2didu e s'atributzione de sas \u00f2peras suas est s'ispissu dudosa, in cantu no at p\u00f2didu firmare sos progetos suos. In su pustisgherra s'ac\u00f9rtziat a una currente noa, mutida Neoliberty. In sos annos chimbanta est intre sos promodores printzipales de s'I.S.O.L.A., pro m\u00e8diu de sa cale promovet su connoschimentu e sa cummertzializatzione de s'artesania sarda in su mundu. Esertzitat, mescamente partinde dae sos annos setanta, fintzas sa faina de pintore. At collaboradu fintzas a \"Mediterr\u00e0nea\" e \"Fontana Viva\".\n\u00d2peras.\n\u00d2peras castedd\u00e0rgias.\nCostruida a s'acabu de su de XVIII s\u00e8culos comente a polveriera r\u00e8gia, in su 1828 Carlo Boyl de Potuvigari realizat sa fatzada neocl\u00e0ssica. S'istrutura de s'unidade de It\u00e0lia in sos annos binti de su Noighentos at istrangiadu una caserma. Dae su 1928 a su 1933 Badas s'est ocupadu de sa ristruturatzione de sos internos de sa polveriera betza pro l'impreare che a Galleria De Arte.\nIn su 1933 a Badas est l'afidant s'assentu de su Terraprenu, un'interventu chi si podet b\u00ecdere in forma integrale galu oe.\nSemper in su 1933, Badas at realizadu s'iscola a s'abertu Attilio Mereu, intre su viale Regina Elena e sa pigada de S'Avantzada. A su tempus fiat una de sas iscolas prus a s'avangu\u00e0rdia, ma oe est in istadu de degradu pro neghe de s'ocupatzione de abusivos.\nSu monumentu s'agatat in Carrera Sonnino, intre s'EXMA' e su palatzu de sos Carabineris. L'ant costruidu cun carater\u00ecsticas architet\u00f2nicas de s'\u00e8poca fascista (bastat a notare sos duos f\u00e0scios mannos in ue bi sunt iscritos avenimentos de sa I Guerra Mundiale, alternados cun pedras biancas e nieddas)\nCostruida in su 1937 in s'arenile de su Poetu che a col\u00f2nia pro sas vac\u00e0ntzias, ma mai acabada. In su 1947 l'acabat e la trasformat in ispidale (Ispidale Marino). In su 1982 s'Ispidale Marino si trasferit in un'\u00e0teru edif\u00ectziu: dae tando su f\u00e0bricu est in istadu de abbandonu;\nS'Albergu de su p\u00f2beru s'agatat in Viale Parde Ign\u00e0tziu e l'ant costruidu in su 1943, fintzas comente a ric\u00f2veru pro chie perdiat sa domo pro neghe de sos bombardamentos. Atualmente, a pustis de rtraballos de rec\u00f9peru e adeguamentu fatos in sos \u00f9trimos annos, e discussos meda, est sa sede de sa biblioteca de sa facultade de Economia de s'Universidade.\nS'agatat in su Largu C\u00e0ralu Felitze. In or\u00ecgine fiat cobertu de tzer\u00e0mica ruja, dogada una paja de annos a como a pustis de un'interventu de ristruturatzione discut\u00ecbile. Sa fatzada, oe, est in colore de tzimentu. In su muru tzurpu, chi s'afatzat in su Largu C\u00e0ralu Felitze, istr\u00e0ngiat tzer\u00e0micas interessantes de s'iscultore famadu de T\u00e0tari Giuseppe Silecchia, realizadas in su 1958 e torradas a collocare, chene las destr\u00f9ere, in s'\u00f9trimu rest\u00e0uru.\nSu palatzu, chi s'agatat in viale Trentu, est naschidu comente a sede provis\u00f2ria de sa Regione Aut\u00f2noma de sa Sardigna, isetende de t\u00e8nnere su palatzu mannu de carrera Roma, e fiat istadu predispostu pro lu torrare a adatare pro s'impreu comente a domos privadas. In cada manera faghet galu su traballu initziale suo.\nAtualmente s'edif\u00ectziu arriscat de \u00e8ssere derr\u00f9idu pro f\u00e0ghere postu a una palatzedda. Fintzas si b'at su v\u00ecnculu de sa soprintendenza chi blocat su progetu de demolitzione-ricostrutzione presentadu dae un' impresa edile, s'impresa matessi at presentadu ricursu a su TAR. http://www.ufficiostampacagliari.it/rassegnastampa.php?p\u00e0gina=6528\nBadas at realizadu fintzas una \u00e0tera villa in carrera Milanu, a curtzu de s'\u00e0tera.\nCustu palatzu, in paris cun s'\u00e8ssere istadu realizadu dae issu, fiat fintzas sa domo privada sua.\nEdif\u00ectziu chi s'afatzat in viale Diaz, in ue sa fatzada presentat un'tzer\u00e0mica decorativa de interessu mannu e unu basamentu cun pedras de colores v\u00e0rios. Sa fatzada chi daet a s'internu de sa Fiera sighit s'istile Neoliberty, cun s'impreu de sa linna e de sas pedras.\nS'edif\u00ectziu iscol\u00e0sticu s'agatat in viale Trentu, a curtzu a su palatzu de sa Regione Aut\u00f2noma de sa Sardigna progetadu semper dae Badas.\n\u00d2peras tataresas.\nCostruidu pro s'\u00ccSULA in su 1956 in T\u00e0tari est cunsideradu fortzis s'es\u00e8mpiu prus de importu de architetura moderna in Sardigna. Est intituladu a su co-fundadore de s'\u00ccSULA Eugenio Tavolara, e s'agatat in sos giardinos p\u00f9blicos tzitadinos, in su tzentru de sa tzitade. S'istrutura at subidu dae pagu mudas architet\u00f2nicas, pro l'adatare a sas normas noas de sa seguridade, chi l'ant mudada meda in carchi cantzu, ma dae su 2011 est in cursu unu rest\u00e0uru nou cun s'intentu, intre s'\u00e0teru, de eliminare sas superfetatziones.\nBadas in su 1952 at allestidu s'internu de sa butega tataresa de Pratza de It\u00e0lia. Presentaiat un'interessante decoradura de Eugenio Tavolara."}
{"id": "19252", "revid": "7227", "url": "https://sc.wikipedia.org/wiki?curid=19252", "title": "Museu deleddianu", "text": "Sa domo de n\u00e0schida de Gr\u00e0tzia Deledda, sede de su museu Deleddianu, s'agatat in carrera Gr\u00e0tzia Deledda, in N\u00f9goro, in su bighinadu de Santu Predu.\nIst\u00f2ria.\nSa domo, in ue est n\u00e0schida s'iscritora, Pr\u00e8miu Nobel pro sa literadura in su 1926, est unu palatzeddu de sa segunda metade de su de XIX s\u00e8culos, es\u00e8mpiu de sas domos de sas fam\u00eclias benestantes nugoresas. Sa Deledda b'at abitadu dae sa n\u00e0schida a su cojuiu, in su 1900. In su 1937 s'edif\u00ectziu l'ant decraradu monumentu natzionale. Sa comuna de N\u00f9goro at comporadu sa domo in su 1968, e in su 1978 l'at tz\u00e8dida a s'Istitutu superiore regionale etnogr\u00e0ficu, chi b'at allestidu su museu Deleddianu, abertu in su 1983. In dies de oe su museu istr\u00e0ngiat medas fundos retzidos in sos annos, pro m\u00e8diu de donatziones.\nDescritzione.\nSu museu s'articulat in deghe salas, postas in sos tres pranos de sa domo in ue, fintzas pro m\u00e8diu de s'espositzione de documentos e ogetos personales de sa Deledda, benint ricostruidas sas fases de sa bida de s'iscritora, su raportu suo cun N\u00f9goro, tzitade nadale, e Roma, in ue s'est tramudada a pustis cojuada. S'allestimentu de oe est de 2006.\nSa coghina e sa dispensa sunt istadas torradas a costr\u00f9ere sighende sa descritzione chi nde faghet Gr\u00e0tzia Deledda matessi in su romanzu \"Cosima\". In paris cun sos arredos e sas suppellettili de s'\u00e8poca, bi sunt postos produtos friscos, chi mudant sighende su per\u00ecodu de s'annu.\nIn or\u00ecgine fiat s'aposentu de sos genitores de sa Deledda; oe bi s'agatant espostos sa med\u00e0llia e su diploma de su pr\u00e8miu Nobel e materiale chi nos faghet ammentare su bi\u00e0giu a Istocolma e sa tzerim\u00f2nia de premiatzione.\nIn or\u00ecgine fiat s'aposentu de sos istr\u00e0ngios; oe sa sala est dedicada a sa bida e a sas \u00f2peras de unas cantas figuras de annotu de N\u00f9goro in sos annos intre su XIX e su de XX s\u00e8culos: Frantziscu Ciusa, Bustianu Satta, Antoni Ballero, Pascale Dessanay e \u00e0teros.\nS'aposentu de letu l'ant torradu a ammaniare sighende sas descritziones chi s'agatant in sos romanzos de sa Deledda; est arredada in manera simple, e bi s'aberit una ventana, girada cara a su monte Ortobene.\nIn sa corte s'agatant una pranta de gl\u00ectzine betza e duos chercos seculares; in prus, inoghe s'agatant fintzas unas cantas banchita e b'ant ammaniadu una libreria, cun \u00f2peras de sa Deledda e unos \u00e0teros autores. Sa corte, in istiu, istr\u00e0ngiat manifestatziones culturales.\nArch\u00ecviu - Fundu Gr\u00e0tzia Deledda.\nSu Tzentru de Documentatzione de s'Istitutu at riservadu una setzione a un'ala in ue ant collidos materiales medas chi pertocant a sa Deledda, b\u00e8nnidos pro sa majoria dae sa \"Donatzione Madesani\". Bi sunt manuscritos, datiloiscritos aut\u00f2grafos, l\u00ecteras, medas publicatziones in vol\u00f9menes (romanzos in italianu e in sas bortaduras in limbasmedas, collidas de novellas, \u00f2peras cr\u00ecticas), peri\u00f2dicos medas, carchi istampa fotogr\u00e0fica e belle 1300 truncaduras de imprenta cuotidiana."}
{"id": "19253", "revid": "7227", "url": "https://sc.wikipedia.org/wiki?curid=19253", "title": "Museu archeol\u00f2gicu natzionale de N\u00f9goro", "text": "Su museu archeol\u00f2gicu natzionale \"G. Asproni\" est unu museu archeol\u00f2gicu in gestione a su Ministeru de sos Benes Culturales chi s'agatat in su tzentru ist\u00f2ricu de N\u00f9goro, a curtzu a sa Catedrale de Santa Maria.\nTenet sede in unu palatzu de s'otighentos chi fiat de propriedade de Giorgio Asproni, pol\u00ecticu e intelletuale sardu de su de XIX s\u00e8culos.\nS'espositzione.\nS'espositzione cumprendet repertos b\u00e8nnidos dae su territ\u00f2riu de sa prov\u00ecntzia ist\u00f2rica de N\u00f9goro, pertinentes a un'arcu cronol\u00f2gicu cumpr\u00e8ndidu intre su Paleol\u00ecticu e s'Edade de Mesu. Su materiale prus cunsistente est relativu a s'edade nur\u00e0gica. S'allestimentu tenet un' impostatzione did\u00e0tica forte, cun riprodutziones de carchi monumentu (pro esempru Sa Sedda 'e sos Carros de Ul\u00ecana), dae ue benint sos ogetos agatados. In custu momentu s'espositzione s'isvilupat a su pranu terra, mentras sunt galu in fase de allestimentu sos pranos superiores.\nPaleontologia.\nSa prima sala de su museu esponet repertos paleontol\u00f2gicos relativos a calicunu de sos animales chi pobulaiant sa Sardigna in su Pleistotzene. Intre custos, ispicant sos restos de animales oe non prus presentes in Europa, che a carchi genia de martinica o de iena. Sa majoria de sos rinvenimentos benit dae sos iscavos de su Monte Tuttavista de Orosei e dae sas grutas de su territ\u00f2riu de Ul\u00ecana.\nEdade pre-nuraghesa.\nSos materiales prus antigos sunt costituidos dae pedras traballadas de su paleol\u00ecticu. B'at fintzas un'iss\u00e8beru de materiales mescamente in tzer\u00e0mica relativos a sas fases v\u00e0rias de sa preist\u00f2ria de sa Sardigna. A s'edade de su brunzu antigu si datat sa carena de Sisaia, una f\u00e8mina chi ant sepultadu in manera individuale cun unu rituale diferente respetu a su colletivu prevalente, e chi in sa conca sua presentat sos sinnos de una trapanazione acont\u00e8ssida cun probabilidade pro motivos m\u00e0gicu-religiosos a sa cale sa f\u00e8mina fiat subrav\u00ecvida, comente benit ammustradu dae sa sardadura perfeta de sa rondella \u00f2ssea bogada e posca torrada a p\u00f2nnere in logu.\nEdade nur\u00e0gica.\nSa fase nuraghesa est cussa a sa cale su museu archeol\u00f2gicu de N\u00f9goro d\u00e8dicat prus logu, esponende unos cantos de sos repertos prus importantes. In su pranu tem\u00e0ticu, s'espositzione privil\u00e8giat sos materiales b\u00e8nnidos dae sos logos de cultu caraterizados dae sa pres\u00e8ntzia rituale de abba (t\u00e8mpios a putzu e fontes sacras). Intre sas \u00e0teras cosas, si signalant che a puntos de fortza de s'espositzione una colletzione manna de brunzitos nur\u00e0gicos, sa ricostrutzione de unu cantzu de su cumplessu de Sa Sedda 'e Sos Carros de Ul\u00ecana, e unos cantos de sas pedracontzas decoradas de su nuraghe Nurdole de Orane.\nEdade ellen\u00ecstica.\nA s'edade ellen\u00ecstica est dedicadu unu tretu minore, ma fintzas gasi in ie s'agatant elementos de primore, che a sos frammentos de tzer\u00e0mica decorada b\u00e8nnida dae sa Gr\u00e8tzia o dae sa P\u00f9glia.\nEdade romana.\nSa romanizzazione de su territ\u00f2riu est rapresentada dae unu campion\u00e0riu de sas formas e produtziones de tzer\u00e0mica e \u00e0nforas de edade romana prus dif\u00f9ndidas, ma bi sunt fintzas ep\u00ecgrafes e unu diploma militare, est a n\u00e0rrere un'atestadu de cungedu de unu sordadu chi aiat serbidu in s'es\u00e8rtzitu romanu a su tempus de s'imperadore Traianu.\nEdade medievale.\nUn'\u00f9rtima vetrina presentat carchi frammentu de tzer\u00e0mica medievale e postmedievale, b\u00e8nnidas dae s'\u00e0rea de su casteddu de Pasada."}
{"id": "19257", "revid": "7227", "url": "https://sc.wikipedia.org/wiki?curid=19257", "title": "Goda (re)", "text": "Goda (a curtzu a su 500 - Casteddu, 533) est istadu unu funtzion\u00e0riu v\u00e0ndalu, incarrigadu dae Gel\u00ecmeru de guvernare sa Sardigna dae s'incumintzu de su 530, pagu prus o mancu, e chi a pustis s'est ribelladu, proclamende\u00b7si \"rex\" de s'\u00ecsula.\nSa rebellia est incumentzada in su beranu de su 533; su n\u00f9mene suo aparit, in sa forma \"CVDA\", in carchi moneda.\nBiografia.\nNo ischimus nudda de tzertu a pitzu de custu delegadu b\u00e0rbaru, chi cun probabilidade fiat de or\u00ecgine g\u00f2tica, chi si fiat proclamadu re de sa Sardigna. Sas rafiguratziones suas in sas monedas nos nche dant s'idea de unu gi\u00f2vanu chene barba cun unu nare pronuntziadu. De sa bida privada sua non s'ischit nudda, mentras de cussa p\u00f9blica nos est arribbada una testimonia de importu gr\u00e0tzias a unu passu de s'ist\u00f2ricu bizantinu Proc\u00f2piu de Tzesarea, chi contat chi, durante su regnu de Gel\u00ecmeru, Goda, un'\u00f2mine fidadu suo, aiat tentu s'inc\u00e0rrigu de amministrare sa Sardigna, cun s'impinnu de frunire a su re suo unu tributu annuale. Si podet presumire chi Goda siat istadu ochidu durante una batalla a curtzu de Casteddu in s'istiu de su 533 dae sas mil\u00ectzias v\u00e0ndalas, in su mentres chi chircaiat de f\u00e0ghere una resist\u00e8ntzia disperada.\nPer\u00ecodu de s'indipend\u00e8ntzia sarda.\nIn su beranu de su 533 Goda, incoragidu e sustentadu dae su p\u00f2pulu sardu, aiat luidu sas sortes de s'\u00ecsula dae cussas de su regnu v\u00e0ndalu assumende su t\u00ectulu de \"rex\". A custu puntu Goda aiat imbiadu una l\u00ectera a Giustinianu, decrarende de \u00e8ssere dispostu a s'alleare a unu re giustu che a issu e no a unu tirannu che a Gel\u00ecmeru.\nEntusiasta, Giustinianu aiat predispostu agiudos militares e aiat imbiadu su guvernadore suo Eul\u00f2giu cun s'inc\u00e0rrigu de cunsignare a su re b\u00e0rbaru una l\u00ectera sua in ue si promitiat s'imbiu de una fortza militare e de unu cumandante bizantinu a su cumandu suo, notizia custa \u00f9rtima pro more de sa cale Goda aiat d\u00e8pidu mandare una l\u00ectera de r\u00e8plica a Costantin\u00f2poli narende chi de capos militares in s'\u00ecsula bastaiat issu. Custa atzione rapresentat unu de sos pagos tentativos de creatzione de unu reg\u00ecmene pol\u00ecticu aut\u00f2nomu in Sardigna. Ma non s'aiat fatu in tempus: in s'istiu de su 533 un'es\u00e8rtzitu v\u00e0ndalu cumpostu dae 120 naves e 5000 \u00f2mines fiat arribbadu in Sardigna a su cumandu de Zazo, frade de Gel\u00ecmeru, e in pagu tempus aiat postu fine a su regnu sardu ef\u00ecmeru de Goda, e fintzas a cussu re chi aiat p\u00e8rdidu sa bida, probabilmente, in sa batalla chi bi fiat istada a curtzu de Casteddu.\nSa rebellia sarda de Goda diat \u00e8ssere istada fatale pro su regnu v\u00e0ndalu. Difatis, in su mentres chi sa majoria de sas fortzas v\u00e0ndalas fiat partida cun Zazo cara a sa Sardigna, un'armada bizantina ghiada dae Belis\u00e0riu fiat isbarcada in \"Caput Vada\" (sa chi oe est Chebba, in Tunisia), binchende contra a sos soldados v\u00e0ndalos in sa batalla de Ad Decimum."}
{"id": "19259", "revid": "7227", "url": "https://sc.wikipedia.org/wiki?curid=19259", "title": "Nuraghe Santu Antine", "text": "Su nuraghe Santu Antine, connotu fintzas cun su n\u00f9mene de \"sa domo de su re\" est unu de sos nuraghes prus maestosos de totu sa Sardigna, e fintzas unu de sos prus importantes intre sos chi galu s'agatant intreos.\nCollocatzione geogr\u00e0fica.\nS'agatat in sa regione ist\u00f2rica de su Meilogu, in sa comuna de Turalva, in sa prana de Cabu Abbas, in ue sunt presentes prus de 30 nuraghes, intre sos cales est de importu mannu su nuraghe Oes.\nDescritzione.\nTotu su complessu rapresentat un'es\u00e8mpiu de importu de architetura megal\u00ectica, e si presumit chi s'art\u00e0ria origin\u00e0ria de su m\u00e0stiu tzentrale arribaiet a intre sos 22 e sos 24 metros, sa prus arta pro cussu per\u00ecodu a pustis de sas pir\u00e0mides eg\u00ectzias e a su m\u00e0stiu de su palatzu nur\u00e0gicu de Arrubiu, artu intre sos 25 e sos 30 metros.\nIstrutura.\nSantu Antine est unu nuraghe polilobadu; s'ala prus antiga est costituida dae su m\u00e0stiu tzentrale, e sa tzinta esterna de muralla trilobada, chi arribbat a s'art\u00e0ria de su primu livellu, est de un'\u00e8poca prus reghente. S'atzessu a s'istrutura est orientadu in diretzione sud, s'ambiente internu de su primu livellu de su m\u00e0stiu tzentrale presentat tres nitzas, ma - fatu raru a beru - sunt fatas comunicantes intre issas dae unu passaditzu tzirculare ricavadu in sa grussesa de su muru.\nS'iscala, posta in sensu or\u00e0riu, batit a su livellu de duos cumprende 360\u00b0 de estensione. S'iscala segudaiat fintzas a tertzu livellu chi no esistit prus; s'art\u00e0ria res\u00ecdua de su m\u00e0stiu arribat a 17,5 metros. Su nuraghe tenet duos putzos a disponimentu: unu in sa pavimentazione de una tzella, s'\u00e0teru in sa corte.\nA curtzu a su nuraghe s'agatat unu bidditzolu, cun sos pinnetos a pranta tzirculare t\u00ecpicas de su per\u00ecodu nur\u00e0gicu e cun domos a pranta retangulare de per\u00ecodu romanu chi testim\u00f2niant s'impreu sighidu de s'istrutura in \u00e8pocas imbenientes a cussa nur\u00e0gica.\nSu nuraghe est istadu istudiadu medas bortas fintzas dae su puntu de vista archeoastron\u00f2micu, e cussos ist\u00f9dios ant ammustradu chi s'istrutura sua est orientada sighende sos solst\u00ectzios. Custas afirmatziones sunt istadas sust\u00e8nnidas, intre sos \u00e0teros, dae s'arche\u00f2logu Ercole Contu e dae sos archeoastr\u00f2nomos Mauro Peppino Zedda, Juan Antonio Belmonte e Michael Hoskin. Hoskin, ist\u00f2ricu de sa si\u00e8ntzia e dotzente em\u00e8ritu in su Churchill college de Cambridge, at definidu Santu Antine \"su monumentu in pedra a sicu prus sofisticadu in sa superf\u00ectzie de sa terra\".\nDatatzione.\nSos ist\u00f9dios fatos datant su primu insediamentu intre su 1.600 e su 1.450 a.C., in s'Edade de su brunzu M\u00e8diu, ma su f\u00e0bricu est sighidu finas in su Brunzu reghente cun su f\u00e0bricu de su m\u00e0stiu.Sos iscavos fatos in su 2007 ant rilevadu chi sa turre tzentrale est dat\u00e0bile a su 1800 a.C. mentras sas \u00e0teras alas sunt istadas ann\u00e0nghidas a pustis, intre su 1600 e su 1450 a.C. A pustis, a ingh\u00ecriu a totu su complessu est n\u00e0schidu su bidditzolu nur\u00e0gicu.\nSos iscavos.\nSos primos iscavos sunt istados fatos dae Antonio Taramelli in su 1935. A pustis bi nde sunt istados \u00e0teros, ma semper partziales e minores. Galu oe, difatis sa majoria de sa superf\u00ectzie de su bidditzolu no est istada galu torrada a sa lughe."}
{"id": "19261", "revid": "2404", "url": "https://sc.wikipedia.org/wiki?curid=19261", "title": "Prumu", "text": "Su prumu o fintzas prumbu est s'elementu ch\u00ecmicu de sa t\u00e0ula peri\u00f2dica de sos elementos chi tenet su s\u00ecmbulu Pb e n\u00f9meru at\u00f2micu 82.\nSu n\u00f2mine dependet de su latinu \"plumbum\". S'elementu s'agatat in sa Terra in su minerale galantza. Su prumu est t\u00f2ssicu pro su corpus umanu."}
{"id": "19262", "revid": "19917", "url": "https://sc.wikipedia.org/wiki?curid=19262", "title": "L\u00ectiu", "text": "Su l\u00ectiu est un'elementu ch\u00ecmicu chi currispondet a su n\u00f9meru at\u00f2micu 3 e su s\u00ecmbulu sou est Li."}
{"id": "19263", "revid": "2404", "url": "https://sc.wikipedia.org/wiki?curid=19263", "title": "Ber\u00eclliu", "text": "Su ber\u00eclliu est un'elementu ch\u00ecmicu chi currispondet a su n\u00f9meru at\u00f2micu 4 e su s\u00ecmbulu sou est Be. Su n\u00f2mene dependet dae su minerale berillu innoghe s'agatat"}
{"id": "19264", "revid": "163286", "url": "https://sc.wikipedia.org/wiki?curid=19264", "title": "Sa Cumpanzia de s'Aneddu", "text": "Sa Cumpangia de s'Aneddu (in originali The Fellowship of the Ring) est su primu volumu de sa trilogia de \"Su Sennori de is Aneddus\", saga de J. R. R. Tolkien.\nS'acont\u00e9ssiu incumenciat caligunu annu in fattu de s'acabu de \"Su Hobbit\", storia chi contat is impresas de Bilbo Baggins, e, a su mancu a su comenciu, si ponit comenti una sighidura sua in is tematicas e in su stili (peri chi a pustis si ndi stesiat in ddunu pranu prus artu). Su n\u00f2mini benit de sa omonima cumpangia formada de is Noi Biagiantis, protagonistas de su romanzu."}
{"id": "19265", "revid": "12712", "url": "https://sc.wikipedia.org/wiki?curid=19265", "title": "Berilliu", "text": ""}
{"id": "19266", "revid": "12712", "url": "https://sc.wikipedia.org/wiki?curid=19266", "title": "Litiu", "text": ""}
{"id": "19267", "revid": "2404", "url": "https://sc.wikipedia.org/wiki?curid=19267", "title": "Abor\u00ecgenos can\u00e0rios", "text": "Sa denuminatzione de abor\u00edgenes can\u00e0rios s'\u00e0plicat genericamente a sos diferentes p\u00f2pulos de or\u00ecgine b\u00e8rbera chi biviant in is \u00ecsulas Can\u00e0rias in antis de sa conchista de s'artzip\u00e8lagu chi fiat acont\u00e8ssida intre su 1402 e su 1496. Sunt classificados che \u00ababor\u00ecgenos\u00bb, mancari sunt fintzas connotos che antigos can\u00e0rios e susetotus che guanches (lege \"guances\"), tr\u00e8mene chi originalmente si referiat petzi a sos abor\u00ecgenos de etnia berbera de s'isula de Tenerife. \u00c0teros n\u00f9menes de impitu minorit\u00e0riu sunt ind\u00edgenos can\u00e0rios.\nIs abor\u00ecgenos de is \u00ecsulas Can\u00e0rias fiant s'\u00f9nicu p\u00f2pulu nadiu chi biviat in sa regione macaronesia, giai ca in sas \u00ecsulas Azorras, Cabu Birde, Madeira e \u00ecsulas Arestes no est istada constatada niuna cultura nadia in antis de s'arribbu de sos europeos a estos artzip\u00e8lagos.\nTr\u00e8menes ispetz\u00ecficos pro sos abor\u00ecgenos can\u00e0rios de cada isla.\nDistintas fontes sostenent ca sos bividores de cada \u00ecsula impitaiant et\u00f2nimos ispetz\u00ecficos. Noantimes, su Dotore Jos\u00e9 Farrujia afirmat chi cusso tr\u00e8menes sunt modernos o \u00abmodismos\u00bb chentza de car\u00e0tere ist\u00f2ricu.\nOr\u00ecgine de s'antiga populatzione de Can\u00e0rias.\nSegundu is teorias prus atzetadas, is primos abor\u00ecgenos can\u00e0rios diant arribbare de su norte de \u00c0frica intre su de 5 s\u00e8culos a.C. e su comintzu de s'era cristiana. Iscobertas archeol\u00f2gicas reghentes f\u00e0ghent creere chi su primu populamentu diat \u00e0ere p\u00f2didu t\u00e8nnere logu meda in antis, in su de 10 s\u00e8culos a.C. In Tenerife, concretamente in sa zona Archol\u00f2gica de la Cueva de los Guanches in Icod de los Vinos, at istimadu sas cronologias prus antigas prus antigas de Can\u00e0rias cun dataduras in intorinos de su 6 s\u00e8culos a.C."}
{"id": "19268", "revid": "2404", "url": "https://sc.wikipedia.org/wiki?curid=19268", "title": "Guanches", "text": ""}
{"id": "19269", "revid": "2404", "url": "https://sc.wikipedia.org/wiki?curid=19269", "title": "Antigos can\u00e0rios", "text": ""}
{"id": "19270", "revid": "2404", "url": "https://sc.wikipedia.org/wiki?curid=19270", "title": "Guances", "text": ""}
{"id": "19271", "revid": "2404", "url": "https://sc.wikipedia.org/wiki?curid=19271", "title": "Ind\u00ecgenos can\u00e0rios", "text": ""}
{"id": "19272", "revid": "2404", "url": "https://sc.wikipedia.org/wiki?curid=19272", "title": "El Hierro", "text": "El Hierro (literalmente, \"su ferru\") est un'\u00ecsula de s'artzip\u00e8lagu de sas \u00ccsulas Can\u00e0rias (Comunidade Aut\u00f2noma de Can\u00e0rias), sa prus otzidentale de s'artzip\u00e8lagu. Sa capitale est Valverde (3.929 biv., 1996). Est de or\u00ecgine vulc\u00e0nica e montosa meda, e presentat relevos formados dae conos vulc\u00e0nicos e campos de lava; s'art\u00e0ria m\u00e0ssima est su pitzu de Malpaso (1.501 m). In su setore prim\u00e0riu, in prus de sa pisca mar\u00ectima, b'ant cultivos de bananas, laores, b\u00ecngias epastoriu de berbeghes e crabas cun produtzione de casos. B'at su progetu de si frunire de energia cun una cumbinatzione idroe\u00f2lica."}
{"id": "19273", "revid": "2404", "url": "https://sc.wikipedia.org/wiki?curid=19273", "title": "La Gomera", "text": "La Gomera est un' \u00ecsula posta in s'ala otzidentale de s'artzip\u00e8lagu ispagnolu de sas \u00ccsulas Can\u00e0rias. Sa tirada est de 352 km\u00b2 (sa de ses \u00ecsulas de s'artzip\u00e8lagu), sa populatzione est de unos 25.000 bividores. Sa capitale de s'\u00ecsula est San Sebasti\u00e1n de La Gomera. Amministrativamente s'\u00ecsula pertenent a sa prov\u00ecntzia de Santa Cruz de Tenerife.\nLa Gomera, connota fintzas cun su n\u00f9mene de \"\u00ecsula columbina\" essende istada s'\u00f9rtima terra tocada dae Cristolu Columbu in su 1492 in antis de s'iscoberta de s'Am\u00e8rica, est de or\u00ecgine vulc\u00e0nica ma a difer\u00e8ntzia de sas unas \u00e0teras \u00ecsulas de s'artzip\u00e8lagu non presentat vulcanos ativos. Sos \u00f9rtimos epis\u00f2dios erutivos andant torra a unos duos milliones de annos faghet e s'atzione erosiva de sos agentes atmosf\u00e8ricos at delineadu su perfilu atuale de s'\u00ecsula pintiniada de numerosos gorropos e tonneris in su mare. S'\u00e0rea naturale amparada de \"Los \u00d3rganos\" rapresentat un'esempru de colunna bas\u00e0ltica, formada dae una iscidradura lenta de sa lava de un'antigu cratere, erodida a tonneri in su mare."}
{"id": "19274", "revid": "7227", "url": "https://sc.wikipedia.org/wiki?curid=19274", "title": "Partidu Otzitanu", "text": "Su Partidu Otzitanu (in otzitanu \"Partit Occitan\") est unu partidu pol\u00ecticu regionalista frantzesu, chi si ponet s'obietivu de ot\u00e8nnere unu livellu de autonomia prus mannu pro sa regione ist\u00f2rica de s'Otzit\u00e0nia, in su sud de sa Frantza. N\u00e0schidu in su 1987 in Tolosa dae sa fusione de unas cantas listas regionalistas locales (\"Uni\u00f3n Occitana de Tarn\", \"Per las regionalas\", \"Los Regionalistas de l\u2019Alta Garona\", \"Vol\u00e8m Viure al Pa\u00eds\" e \"Pa\u00efs N\u00f2stre\"), est unu membru de s'Alli\u00e0ntzia L\u00ecbera Europea."}
{"id": "19275", "revid": "2404", "url": "https://sc.wikipedia.org/wiki?curid=19275", "title": "Masculinismu", "text": "Su masculinismu est unu impare polis\u00e8micu de ideologias e movimentos pol\u00ecticos, culturales e econ\u00f2micoschi punnant a analizare su \u00abfraigu masculinu de s'identidade e sos problemas de sos \u00f2mines respetu a su g\u00e8nere\u00bb.\nUnos cantos autores ddu cuns\u00ecderant an\u00e0logu a su femminismu, ca diat chircare s'egualidade cun sas f\u00e8minas, ma de su puntu de bista maschile.\nDuncas, custu tr\u00e8mene podet \u00e8ssere impreadu in diversas \u00e0reas pro si ref\u00e8rrere a sa defensa de sos deretos e de sos bis\u00f2ngios de sos \u00f2mines, s'adesione o sa promotzione de sas opiniones, sos balores e sas atitudines cunsideradas t\u00ecpicas de sos \u00f2mines.\nSegundu unas \u00e0teras perspetivas, su masculinismu est definidu comente a una forma piessigna de antifeminismu e un'acostamentu chi si cuntzentrat in sa presumida superioridade masculina, s'esclusione de sas f\u00e8minas e sa sutamissione issoro, est a n\u00e0rrere una filosofia cun culligamentos a su pensamentu patriarcale."}
{"id": "19276", "revid": "12712", "url": "https://sc.wikipedia.org/wiki?curid=19276", "title": "J. R. R. Tolkien", "text": "John Ronald Reuel Tolkien CBE (pron\u00f9ntzia: /\u02c8t\u0252lki\u02d0n/; Bloemfontein, 3 de ghenn\u00e0rgiu de su 1892 - Bournemouth, 2 de cabudanni de su 1973), prus connotu comente J. R. R. Tolkien, est istadu un'iscritore, poeta, linguista, fil\u00f2logu, cr\u00ecticu liter\u00e0riu, tradutore e professore universit\u00e0riu inglesu, connotu mescamente pro \u00e8ssere s'autore de sas \u00f2peras de high fantasy (fantasy artu) \"Su Hobbit\", \"Su Sennore de sos Aneddos\" e \"Su Silmarillion\".\nIstudiosu de importu de sa limba inglesa antiga, est istadu professore titulare de anglos\u00e0ssone e catedr\u00e0ticu (\"Rawlinson and Bosworth Professor\") de su Pembroke College intre su 1925 e su 1945, e a pustis professore de inglesu e catedr\u00e0ticu (\"Merton Professor\") de su Merton College de s'Universidade de Oxford, intre su 1945 e su 1959. In cue, at contribuidu a sa creatzione de su \"New Oxford English Dictionary\". Est istadu amigu meda de C. S. Lewis, essende ambos duos membros de unu grupu informale de cuntierra liter\u00e0ria connotu che a sos \"Inklings\". Est istadu fintzas membru de sa Royal Society of Literature. In su 1972 Tolkien at retzidu sa l\u00e0urea honoris c\u00e0usa in s'Universidade de Oxford, e su 28 martzu de cuss'annu sa reina Elisabetta II l'at cunferidu su t\u00ectulu de Cumandante de s'\u00d2rdine de s'Imperu Brit\u00e0nnicu.\nA pustis de sa morte sua, f\u00ecgiu suo Christopher at publicadu una s\u00e8rie de \u00f2peras fundadas in subra de sas notas mannas e de sos medas manuscritos non publicados dae su babbu suo, intre sos cales b'at \"Su Silmarillion\". Custos, in paris cun \"Su Hobbit\" e \"Su Sennore de sos Aneddos\", creant unu corpus \u00f9nicu de contos, poemas, ist\u00f2rias, limbas imbentadas e proas liter\u00e0rias a pitzu de unu mundu fit\u00ectziu mutidu Arda, in intro de su cale s'agatat sa Terra Mesania. Intre su 1951 e su 1955 Tolkien at aplicadu su cuntzetu de \"legendarium\" (legend\u00e0riu, in sardu) pro chistionare de una parte manna de custos iscritos.\nCun totu chi medas autores aiant publicadu \u00f2peras de fant\u00e0sia in antis de Tolkien, su sutzessu mannu de \"Su Hobbit\" e de \"Su Sennore de sos Aneddos\" at giutu a un'iscoperta noa de su g\u00e8nere e at dadu legitimatzione prena a s'imbentu de mundos immagin\u00e0rios aut\u00f2nomos e coerentes, chene t\u00e8nnere prus sa netzessidade de giustificare s'esist\u00e8ntzia issoro che a contados de bi\u00e0giu in logos es\u00f2ticos, bisos chi iscumparent a s'arb\u00e8schida o parist\u00f2rias. Sos iscritos suos ant ispiradu medas \u00e0teras \u00f2peras fantasy e ant tentu un'efetu durajolu pro totu su g\u00e8nere, a su puntu chi Tolkien podet \u00e8ssere cunsideradu s'iscritore de fantasy prus importante de su de XX s\u00e8culos. Custu fatu at batidu a s'identificatzione populare de Tolkien che a su \"babbu\" de sa literadura fant\u00e0stica moderna o, prus in manera cuncreta, de sa chi est connota cun su n\u00f9mene de \"high fantasy\". In su 2008 \"The Times\" at postu s'iscritore inglesu in sa de ses positziones de sa lista sua de sos 50 iscritores brit\u00e0nnicos prus mannos dae su 1945. \"Forbes\", in prus, l'at postu in sa de chimbe positziones in sa lista sua de sas \"tzelebridades mortas\", in su 2009.\nBiografia.\nOr\u00ecgines familiares.\nSos antepassados de Tolkien, dae s'ala de su babbu, fiant artesanos de classe mesana chi produiant rel\u00f2gios e pianos, siat in Londra chi in Birmingham. Sa fam\u00eclia Tolkien fiat emigrada dae sa Germ\u00e0nia durante su s\u00e8culu XVIII, ma si fiant cunvertidos \"a inglesos in presse e a forte\". Pro su chi narat sa traditzione familiare, sos Tolkien fiant arribados in Inghilterra in su 1756 che a refugiados de s'invasione de s'eletoradu de Sass\u00f2nia fata dae Federicu Mannu, in intro de sa Gherra de sos Sete Annos. In die de oe b'ant medas fam\u00eclias cun su sambenadu Tolkien, o cun una trascritzione s\u00ecmile, chi bivent in su nord-ovest de sa Germ\u00e0nia, mescamente in sa Bassa Sass\u00f2nia e in Amburgu.\nTolkien pessaiat chi su sambenadu suo derivaret dae sa par\u00e0ula tedesca \"tollk\u00fchn\", chi cheret n\u00e0rrere \"atrividu\", impreende custu fatu pro si caricaturizare a sa sola in \"The Notion Club Pabiros\", in ue aparit unu person\u00e0giu mutidu Rashbold. Nointames totu custu, s'or\u00ecgine de su n\u00f9mene no est istadu agatada cun seguresa. Un'iscritore tedescu at sugeridu chi su n\u00f9mene, prus a prestu, b\u00e8ngiat dae sa bidda de Tolkynen, a curtzu de Rastenburg, in sa Pr\u00f9ssia Orientale (In die de oe in Pol\u00f2nia, in ue tenet su n\u00f9mene de Tonu\u0142kiny). Cun totu chi sa bidda s'agatat indedda meda dae sa Bassa Sass\u00f2nia, su n\u00f9mene suo derivat dae sa limba prussiana, chi como no esistit prus.\nPitzinnia.\nJohn Ronald Reuel Tolkien est n\u00e0schidu su 3 de ghenn\u00e0rgiu de su 1892 in Bloemfontein, chi tando fiat parte de s'Istadu L\u00ecberu de Orange (in die de oe sa prov\u00ecntzia Istadu L\u00ecberu de su Sud\u00e0frica), f\u00ecgiu de Arthur Reuel Tolkien (1857\u20131896), unu diretore de banca inglesu, e de Mabel Suffield (1870\u20131904). Sa fam\u00eclia at abbandonadu s'Inghilterra cando Arthur est istadu prom\u00f2vidu a capu de s'uf\u00ectziu de Bloemfontein de sa banca brit\u00e0nnica in ue traballaiat. Tolkien at tentu unu frade minore, Hilary Arthur Reuel, chi est n\u00e0schidu su 17 de fre\u00e0rgiu de su 1894.\nDe minore at patidu su m\u00f2ssigu de unu arangiolu muninca mannu in su giardinu, eventu chi calicunu creet chi, a pustis, diat \u00e8ssere rapresentadu in sas ist\u00f2rias suas, cun totu chi Tolkien matessi at amm\u00ectidu de non t\u00e8nnere perunu ammentu de s'intzidente, e chi non teniat perunu \u00f2diu ispetziale pro sos arangiolos in sa vida sua a mannu. In unu \u00e0teru intzidente, unu tzeracu gi\u00f2vanu de sa fam\u00eclia, chi cunsideraiat chi Tolkien fiat unu criu bellu meda, aiat batidu su pipiu a su kraal suo pro l'ammustrare a sa fam\u00eclia; su mangianu imbeniente l'aiat torradu a sos babbos suos.\nCando teniat tres annos Tolkien est tramudadu cun mama sua e frade suo in Inghilterra, in sa chi pretendiat de \u00e8ssere una bisita de durada longa. Babbu suo, per\u00f2, est mortu in Sud\u00e0frica de callentura reum\u00e0tica in antis chi poderet torrare cun issos. Custu at lassadu sa fam\u00eclia chene intradas, motivu pro su cale mama sua si los est batidos in domo de babbos suos, in Kings Heath, Birmingham. Pagu a pustis, in su 1896, sa fam\u00eclia s'est tramudada in Sarehole (in die de oe mutidu Hall Green), chi tando fiat unu bidditzolu de su Worcestershire, e chi prus a tardu diat \u00e8ssere integradu in Birmingham. In cue su Tolkien, a minore, s'ispassiaiat esplorende Sarehole Mill e Moseley Bog, in paris a sos montigros de Clent, Lickey e Malvern, chi diant ispirare a pustis iscenas de sos libros suos, gasi comente sas biddas e villas de sos ambientes, che a Bromsgrove, Alcester o Alvechurch, o logos cuncretos che a sa fatoria de tzia sua, Jane, su Bag End, su n\u00f9mene de su cale at impreadu in sas \u00f2peras suas.\nMabel Tolkien at iscolarizadu suos duos f\u00ecgios in domo. Ronald, comente fiat connotu dae sa fam\u00eclia, fiat un'alunnu bonu. Sa mama l'at insingiadu bot\u00e0nica, creende in f\u00ecgiu suo s'interessu pro sa bisione de sas prantas. A minore, a Tolkien l'agradaiat disinnare paes\u00e0gios e \u00e0rbores, ma sas letziones prefertas suas fiant cuddas chi teniant relatzione cun sas limbas, insingende\u00b7li mama sua sas bases de su latinu dae gi\u00f2vanu meda.\nTolkien ischiat l\u00e8ghere a s'edade de bator annos, e at comintzadu a iscr\u00ecere chene problemas pagu a pustis. Mama sua li lassaiat l\u00e8ghere libros medas. No l'agradaiant nen \"s'\u00ccsula de s'ascus\u00f2rgiu\" nen \"su flautista de Hamel\u00edn\", e pensaiat chi \"Alice in sa terra de sas merav\u00ecgias\" de Lewis Carroll fiat \"ispassiosa ma neghidosa\". L'agradaiant sas ist\u00f2rias chi chistionaiant de \"peddirujos\" (nativos americanos), che a sas \u00f2peras de fant\u00e0sia de George Macdonald. In prus, sos \"Contos de fadas\" de Andrew Lang sunt istados mescamente importantes pro issu, e s'influ\u00e8ntzia sua si faghet aparente in calicunas \u00f2peras posteriores.\nMabel Tolkien est istada batijada in sa cr\u00e8sia cat\u00f2lica romana in su 1900, fintzas cun sas protestas fortes de sa fam\u00ecliasua, chi fiat batista, chi dae tando at acabadu de l'agiudare economicamente. Su 1904, cando J.R.R. Tolkien teniat 12 annos, mama sua est morta de cetoacidosi diab\u00e8tica in su Fern Cottage de Rednal, in ue fiat in afitu. Mabel fiat morta a 34 annos, s'edade m\u00e8dia prus avantzada a ue una persone podiat cr\u00f2mpere si teniat su diabete mellitus tipu 1 e non retziat perunu tratamentu, bidu chi s'insulina non diat \u00e8ssere iscoberta finas a duas d\u00e8cadas prus a tardu. Noe annos a pustis de sa morte sua, Tolkien at iscritu, noe annos a pustis de sa morte sua, chi \"mama mea est istada una m\u00e0rtire, difatis, e no est a totus chi Deus disponet unu caminu tantu f\u00e0tzile conca a sos donos suos comente at fatu cun Hilary e cun megus matessi, comente est a nos dare una mama chi s'est ochida cun traballu e cun dificultades pro s'assegurare chi manten\u00ecamus sa fede.\". Nos indicant comente issu assotziaret sa mama a s'aparten\u00e8ntzia sua a sa Cr\u00e8sia cat\u00f2lica. Si diat p\u00f2dere ann\u00e0nghere chi, a sa morte de sa mama, sa religione aiat pigadu in sos afetos suos su locu chi issa aiat ocupadu in antis. Su cunsolu chi li daiat fiat siat emotzionale siat ispirituale.\u00bb \nIn antis de m\u00f2rrere, Mabel Tolkien aiat assinnadu sa podestade de f\u00ecgios suos a un'amigu corale suo, su parde Francis Xavier Morgan de su Birmingham Oratory, a su cale at pedidu chi los educaret che a bonos cat\u00f2licos. In una l\u00ectera de 1965 a f\u00ecgiu suo Michael, Tolkien regordaiat s'influ\u00e8ntzia de s'\u00f2mine chi semper at mutidu \u00abBabbu Francis\u00bb: \u00abFiat unu Tory de classe arta gallesu-ispagnolu, e a calicunu li pariat chi fiat petzi unu betzu contul\u00e0rgiu. Lu fiat e no lu fiat. Apo imparadu sa caridade e su perdonu pro sa prima borta gr\u00e0tzias a issu; e custa lughe at trapassadu fintzas s'iscuru 'liberale' dae su cale benio, ischende prus cosa [Tolkien] a pitzu deBloody Mary' [Maria I de Inghilterra] chi a pitzu de sa mama de Deus, chi petzi si mentovaiat che un'ogetu de cultu malu de sos romanistas\u00bb.\nA pustis de sa morte de mama sua Tolkien est cr\u00e8schidu in s'\u00e0rea de Edgbaston, in Birmingham, frecuentende sa King Edward's School in antis, e sa St. Philip's School a pustis. In su 1903 at otentu una bursa de ist\u00f9diu e est torradu a istudiare in su King Edward's. In su mentres chi istudaiat in cue, Tolkien est istadu unu de sos dischentes de su Cursu de Allenamentu de Ufitziales chi at agiudadu a formare sa l\u00ecnia de caminu de s'isfilada de coronamentu, in su 1910, de su re Jordi V. In paris cun unos \u00e0teros dischentes de su King Edward's, Tolkien l'ant postu in foras de sas ghennas de su Palatzu de Buckingham.\nIn Edgbaston Tolkien biviat in s'umbra de Perrott's Folly e de sa turre vitoriana de Edgbaston Waterworks, chi diant p\u00f2dere \u00e0ere influentzadu sas imm\u00e0gines de sas turres nieddas de sos libros suos. Un'\u00e0tera influ\u00e8ntzia de importu sunt istadas sas pinturas medievalistas rom\u00e0nticas de Edward Burne-Jones e su prerafaelitismu, dae chi in su Birmingham Museum and Arte Gallery b'aiat una regorta manna de \u00f2peras chi si podiat bisitare de badas.\nGioventude.\nIn sa prima d\u00e8cada de vida sua Tolkien at tentu su primu cuntatu suo cun una limba imbentada, s'anim\u00e0licu, imbentadu dae sas sorrastras suas Mary e Marjorie Incledon. In cuddu momentu issu istudaiat latinu e anglos\u00e0ssone. S'interessu in s'anim\u00e0licu fiat isparidu in presse, ma Mary e unos \u00e0teros, intre sos cales Tolkien matessi, ant imbentadu unu limb\u00e0giu nou prus complessu, su \"nevbosh\". A pustis issu aiat fraigadu su \"naffarin\", chi diat \u00e8ssere sa prima creatzione sua.\nIn su 1911, in su mentres chi galu istaiant in sa King Edard's School, Tolkien e tres amigos, Rob Gilson, Geoffrey Bache Smith e Christopher Wiseman, ant formadu una sotziedade semi-clandestina mutida T.C.B.S. Sas initziales beniant dae \"Tea Club and Barrovian Society\" (Club de Te e Sotziedade Barroviana), in riferimentu a su passatempus suo, de bufare te in sos magasinos Barrow, a curtzu a s'iscola e, a fura, in sa biblioteca de s'iscola. A pustis de \u00e0ere lassadu s'iscola, sos membros de custa sotziedade ant mantentu su cuntatu e, in su nadale de su 1914, ant tzelebradu unu \"cuntz\u00ecliu\" in Londra, in domo de Wiseman. A pustis de sa reunione Tolkien s'est dedicadu meda a iscr\u00ecere poesia.\nIn su 1911 Tolkien at coladu sas vac\u00e0ntzias de istiu in Isv\u00ectzera, unu bi\u00e0giu chi at ispiegadu a sa minuda in una l\u00ectera su 1968, mentovende chi su bi\u00e0giu de Bilbo a traessu de sas Montagnas Boiroses (\"includende s'illassinadura de sas pedras chi lassinant conca a sas padentes de pinos\") fiat fundadu diretamente in subra de sas aventuras suas a pee intre Interlaken e Lauterbrunnen, gasi comente de s'acampada a sa morrena a curtzu de M\u00fcrren. Chimbanta-sete annos prus a tardu Tolkien diat ammentare sa pena sua pro \u00e0ere abbandonadu sa bisione de sos nies perp\u00e8tuos de su Jungfrau e de su Silberhorn (\"su Silvertine [Celebdil] de sos sonnos meos\"). Cun sos cump\u00e0ngios suos de bi\u00e0giu ant biagiadu a traessu de su Kleine Scheidegg conca a Grindelwald, e a traessu de su Grosse Scheidegg conca a Meiringen. Ant sighidu pro su passu de Grimsel, a traessu de s'artu Valais finas a Brig, e dae in cue, a traessu de sa Niera de Aletsch conca a Zermatt.\nSu santugaine de cuddu matessi annu Tolkien at incumentzadu a istudiare in s'Exeter College de Oxford. A sas primas at istudiadu Cl\u00e0ssicos, ma in su 1913 est coladu a limba e literadura inglesa, graduende\u00b7si su 1915 cun su m\u00e0ssimu de sos votos in sa classe finale sua.\nFastigiamentu e cojuiu.\nA s'edade de 16 annos J.R.R. Tolkien at connotu a Edith Mary Bratt, chi fiat tres annos prus manna, cando issu e su frade suo Hilary s'ant tramudadu a sa pensione in ue issa biviat, in Duchess Road, Edgbaston. Humphrey Carpenter at iscritu:\nSu tutore suo, su parde Morgan, at bidu in Edith sa resone pro sa cale Tolkien aiat peoradu sos votos de sos esames suos; e at cunsideradu sa relatzione isfortunada. Su f\u00ecgiu adotivu suo fiat ligadu in manera rom\u00e0ntica cun una f\u00e8mina prus manna, chi in prus fiat de fede anglicana. Pro custas resones Morgan at proibidu a su gi\u00f2vanu Tolkien chi bideret Edith, chi nche faeddaret e, agiumai, chi nche mantenneret currispond\u00e8ntzia, a su mancu finas a cando issu arribaret a sos 21 annos. Tolkien at ubbididu sa proibitzione sua, dae chi su parde fiat arribadu a lu minetzare de acabare de li finantziare sa carriera universit\u00e0ria si isse non truncaiat su cuntatu cun issa.\nIn una l\u00ectera de 1941 a f\u00ecgiu suo Michael, Tolkien ammentaiat:\nSu sero in antis a su 21u compleannu suo, Tolkien at iscritu a Edith, chi biviat in cussu momentu cun un'amigu de sa fam\u00eclia sua, C. H. Jessop, in Cheltenham. Su chi diat div\u00e8nnere iscritore l'at decraradu chi mai aiat acabadu de l'amare e l'at pregontadu de lu cojuare. Edith at cuntestadu chi giai aiat atzetadu sa proposta de George Field, frade de una de sas cump\u00e0ngias suas de iscola prus corales. Edith l'at arriscadu chi aiat atzetadu si cojuare cun Field petzi ca si fiat sentida \"in su parast\u00e0giu\" (\"on the shelf)\", e chi aiat comintzadu a dudare chi Tolkien galu si preoccuparet pro issa. Puru l'at naradu chi, pro more de sa l\u00ectera sua, totu fiat cambiadu.\nSu 8 de ghenn\u00e0rgiu de su 1913 Tolkien at biagiadu in trenu conca a Cheltenham, in ue est istadu retzidu in sa prataforma dae Edith. In cue ant fatu una passigiada a pee pro sa contrada, si sunt s\u00e8tzidos in suta de unu ponte de su trenu, e ant faeddadu meda. A sa fine de sa die, Edith at atzetadu sa proposta de cojuiu de Tolkien. Edith at iscritu a Field e l'at torradu s'aneddu de fast\u00ecgiu suo. Field si fiat intesu \"infadadu in manera terr\u00ecbile, in s'incumintzu\", e sa fam\u00eclia Field \"of\u00e8ndida e infadada\". A pustis de ischire a pitzu de sos pranos noos de Edith, Jessop at iscritu a su tutore de sa pitzoca, narende chi \"non t\u00e8ngio nudda contra a Tolkien, chi est unu galant\u00f2mine s\u00e0biu, ma sas prospetivas suas sunt p\u00f2beras in estremu, e non mi potzo immaginare cando s'at a agatare in una positzione chi li permitat de si cojuare. Si aeret isseberadu una professione diat \u00e8ssere diferente.\"\nA pustis de su fast\u00ecgiu suo, Edith at annuntziadu chi si diat cunvertire a su catolitz\u00e8simu, a malab\u00f2gia e pro more de s'insist\u00e8ntzia de Tolkien. Jessop, \"comente medas \u00e0teras persones de s'edade e de sa classe sua... anticat\u00f2licu de su totu\", si diat arrennegare, ordinende a Edith chi si buscaret unu \u00e0teru logu in ue istare.\nEdith Bratt e Ronald Tolkien si sunt prom\u00ectidos ufitzialmente in Birmingham in su ghenn\u00e0rgiu de su 1913, cojuende\u00b7si in sa cr\u00e8sia cat\u00f2lica romana de Santa Maria Immaculada de Warwick in su 22 de martzu de su 1916. In sa l\u00ectera sua de 1941, destinada a f\u00ecgiu suo Michael, Tolkien espressaiat s'ammiratzione sua pro sa predispositzione cun chi sa mugere sua s'est cojuada cun un'\u00f2mine chene traballu, pagu dinare e peruna prospetiva, francu sa probabilidade de m\u00f2rrere in sa Gherra Manna.\nPrima Gherra Mundiale.\nIn s'austu de su 1914 su Regnu Unidu est intradu in sa Prima Guerra Mundiale. Sos familiares de Tolkien si sunt ispantados cando custu at isseberadu de non si presentare volunt\u00e0riu in presse pro f\u00e0ghere parte de s'es\u00e8rtzitu brit\u00e0nnicu. In sa l\u00ectera sua de su 1941 a f\u00ecgiu suo Michael, Tolkien regordaiat: \"in cuddas dies, sos capos de fam\u00eclia s'arruolaiant o fiant minispretziados publicamente. Fiat una carpidura isgrad\u00e8ssida \u00e8ssere unu gi\u00f2vanu cun tropu immaginatzione e pagu cor\u00e0giu f\u00ecsicu.\"\nIn c\u00e0mbiu, Tolkien at \"aguantadu s'opressione\", intrende in unu programma chi tardaiat s'iscritzione sua finas a cando acabaret sa l\u00e0urea sua. Cando at acabadu sos esames finales, su tr\u00eculas de su 1915, Tolkien regordaiat chi sos familiares suos lu cussigiaiant cada borta cun prus \u00e0iru chi s'arruolaret. Cando l'at fatu, est istadu postu che a segundu tenente de sos Lancashire Fusiliers, su 15 de tr\u00eculas de su 1915. At retzidu s'allenamentu in su 13u batallione de reserva, in Cannock Chase, Staffordshire, durante \u00f9ndighi meses. In una l\u00ectera a Edith, Tolkien si chesciaiat chi \"sos galant\u00f2mines sunt pagos intre sos superiores, e agiomai sos \u00e8sseres umanos sunt, difatis, istranos\". A pustis de su cojuiu suo, su tenente e sa sennora Tolkien ant tramudadu in una pensione a curtzu a su campu de allenamentu.\nSu 2 de l\u00e0mpadas de su 1916 Tolkien at retzidu unu telegramma chi numenaiat a Folkestone, dae ue depiat \u00e8ssere tramudadu a sa Frantza. Sos Tolkien ant passadu s'\u00f9rtima note, in antis de sa partida sua, in un'abitatzione de sa pasada Plough &amp; Harrow de Birmingham. Prus a tardu diat iscr\u00ecere chi \"dozinas de ufitziales moriant cada minutu. Caminare a largu de s'isposa mea tando... fiat belle che sa morte.\"\nFrantza.\nSu 5 de l\u00e0mpadas de su 1916 Tolkien s'est imbarcadu in unu trasportu de tropas chi l'at tramudadu, a de note, a Calais. Comente medas \u00e0teros sordados chi arribaiant a su paisu sa prima borta, su tenente Tolkien est istadu imbiadu in su Corpus de Ispeditzione Brit\u00e0nnicu (BEF, pro sa sigla sua in inglesu), positzionadu in \u00c9taples.\nIn su 7 de l\u00e0mpadas, a Tolkien l'ant informadu chi fiat istadu assignadu che a ufitziale de signales de su 11u batallione (serv\u00ectzios) de sos Lancashire Fusiliers. Su batallione faghiat parte de sa 74a Brigada, 25a Divisione. In su mentres chi isetaiat s'intrada sua in su regimentu nou suo, Tolkien si fiat alloriende. Pro colare su tempus, at cumpostu unu poema intituladu \"The Lonely Isle\" (\"S'\u00ecsula abbandada\"), ispiradu dae sos sentidos suos durante sa navigatzione mar\u00ectima finas a Calais. Pro evitare sa tzensura de s'es\u00e8rtzitu brit\u00e0nnicu, Tolkien at fintzas destinadu parte de su tempus suo a disvilupare unu c\u00f2dighe de puntos, cun su cale Edith poderet arrastare sos movimentos suos in Europa.\nSu tenente Tolkien at abbandonadu \u00c9taples in su 27 de l\u00e0mpadas de su 1916, uninde\u00b7si a s'unidade noa sua in Rubempr\u00e9, a curtzu de Amiens. In cue s'est bidu obrigadu a cumandare sordados chi beniant, mescamente, dae sas minas, sas fatorias e sas biddas minores de su Lancashire.\nComente naraiat John Garth, Tolkien \"s'est sentidu serente a custos \u00f2mines de classe traballadora\", ma su protocollu militare proibiat s'amigh\u00e8ntzia intre membros de rangos diferentes. In logu de custu, s'est bidu obrigadu a \"s'ocupare de issos, los disciplinare, los allenare e, fortzis, aplicare sa tzensura a sas l\u00ecteras issoro... Si fiat poss\u00ecbile, si suponiat chi li depiat ispirare amore e lealidade.\"\nTolkien, prus a tardu, s'est lamentadu de custu traballu, cunsiderende chi \"su traballu prus impr\u00f2piu pro cale si siat \u00f2mine ... est su de abboghinare a \u00e0teros \u00f2mines. Nemmancu unu intre unu millione est cunformadu pro lu f\u00e0ghere; e, de mancu chi totu sos \u00e0teros, lu sunt cuddos chi chircant s'oportunidade pro lu f\u00e0ghere.\"\nBatalla de su Somme.\nTolkien est arribadu a su Somme a s'incumintzu de tr\u00eculas de su 1916. Intre sos per\u00ecodos de firmada in palas de sas l\u00ecnias de su fronte, in Bouzincourt, at pigadu parte a sos assaltos de sa rocaforte de Schwaben e de sa bessida a p\u00ecgiu de Leipzig. Dae sas mem\u00f2rias de su reverendu Mervyn S. Evers, pr\u00e8ide anglicanu de sos Lancashire Fusiliers:\nSu per\u00ecodu b\u00e8llicu de Tolkien fiat istadu un'istress terr\u00ecbile pro Edit, chi patiat s'idea chi cada tocheddada a sa porta de domo sua poderet significare s'arribu de sa noa de sa morte de su maridu suo. Pro superare sa tzensura de s'es\u00e8rtzitu brit\u00e0nnicu, sos Tolkien aiant isvilupadu unu c\u00f2dighe segretu de impreare in sas l\u00ecteras chi issu imbiaiat a domo. Pro m\u00e8diu de custu c\u00f2dighe, Edith podiat sighire sos movimentos de su maridu suo in sa mapa de su fronte otzidentale.\nIn su 27 de santugaine de su 1916, in su mentres chi su batallione suo atacaiat sa trintzera Regina, Tolkien s'est ammalaidadu de calentura de sas trintzeras, una maladia trasm\u00ectida dae sos preuguos, comunos meda in sos amparos. Tolkien est istadu decraradu no adatu e tramudadu a s'Inghilterra in su 8 de santandria de su 1916. Sa parte manna de sos cump\u00e0ngios suos amados de iscola sunt mortos durante sa gherra. Intre sos \u00e0teros, aiat p\u00e8rdidu sa vida Rob Gilson, de su Club de Te e Sotziedade Barroviana (T.C.B.S. in inglesu), chi fiat mortu in sa prima die de su Somme, in su mentras chi ghiaiat a sos \u00f2mines suos in s'assaltu de Beaumont-Hamel. Un'\u00e0teru membru de su T.C.B.S., Geoffrey Smith, fiat mortu in sa matessi batalla cando una balla de artillieria tedesca at c\u00f2rfidu in unu puntu de primu agiudu m\u00e8igu. Su batallione de Tolkien est istadu in pr\u00e0tica isp\u00e8rdiu pagu a pustis chi issu torraret a s'Inghilterra.\nTolkien diat p\u00f2dere \u00e8ssere mortu fintzas issu, ma aiat patidu problemas de salude chi l'aiant obrigadu a si retirare dae sa cumbata in ocasiones medas.\nA p\u00e0rrere de John Garth:\nAnnos prus a tardu, Tolkien at decraradu, indignadu, chi cuddos chi buscarent, in sas \u00f2peras suas, parallelos cun sa Segunda Guerra Mundiale, fiant faddidos de su totu:\nFronte dom\u00e8sticu.\nTolkien, d\u00e8bile e istasidu, at coladu su restu de sa gherra intre ispidales e pres\u00ecdiu, essende cunsideradu no adatu pro su serv\u00ectziu generale.\nDurante su per\u00ecodu suo in Little Haywood, Staffordshire, pro si sanare, at incumintzadu a traballare in su chi diat mutire \"The Book of Lost Tales\", chi incumintzaiat cun \"Sa ruta de Gondolin\". \"Lost Tales\" rapresentaiat su tentativu de Tolkien de creare una mitologia pro s'Inghilterra, progetu chi prus tardu diat abbandonare pro no acabbare mai. Intre su 1917 e su 1918 sa maladia sua est torrada a essire a campu cada tantu, ma issu s'est sanadu cantu bastat pro torrare a su serv\u00ectziu dom\u00e8sticu in campos medas. Est istadu in custu momentu chi Edith at dadu a sa lughe a su primu f\u00ecgiu suo, John Francis Reuel Tolkien. In una l\u00ectera de su 1941 Tolkien at descritu a f\u00ecgiu suo John comente \"...cuntzepidu e n\u00e0schidu durante s'annu de sa gana de su 1917 e de sa campagna manna de sos U-Boot, n\u00e0schidu a ingh\u00ecriu de sa batalla de Cambrai, cando s'acabu de sa gherra pariat gasi indedda cantu lu paret como\".\nTolkien est arribbadu a su rangu tempor\u00e0neu de tenente su 6 de ghenn\u00e0rgiu de su 1918. Cando est istadu destinadu a Kingston upon Hull, paris cun Edith at incumintzadu a passigiare pro sos padentes postos a ingh\u00ecriu de Roos, e Edith at incumintzadu a ballare in un'abertinu inghiriadu dae frores. A pustis de sa morte de s'isposa sua, in su 1971, Tolkien at ammentadu:\nCustu contu at ispiradu s'ist\u00f2ria de s'add\u00f2biu intre Beren e L\u00fathien.\nCarriera acad\u00e8mica e art\u00ecstica.\nIn su 3 de santandria de su 1920 Tolkien l'ant ismobilitadu, e issu at abbandonadu s'es\u00e8rtzitu mantenende su gradu de tenente. Su primu traballu suo che a tzivile, a pustis de sa Prima Guerra Mundiale, est istadu in s\"'Oxford English Dictionary\", in ue at traballadu mescamente pro s'ist\u00f2ria e s'etimologia de par\u00e0ulas de or\u00ecgine germ\u00e0nica cun sa l\u00ectera \"W\". In su 1920 at ocupadu una positzione de professore suplente (\"reader\") de limba inglesa in s'Universidade de Leeds, divenende su professore prus gi\u00f2vanu de s'entidade. In su mentres chi fiat in Leeds at iscritu s'\u00f2pera \"A Middle English Vocabulary\" (\"Vocabul\u00e0riu de s'inglesu mesanu\") e sa versione definitiva de \"Sir Gawain and the Green Knight\", in paris cun E. V. Gordon. Ambas duas sunt div\u00e8nnidas \u00f2peras acad\u00e8micas impreadas pro medas annos. At fintzas bortadu in inglesu \"Sir Gawain\", \"Pearl\" e \"Sir Orfeo\". In su 1925 est torradu a su Pembroke College che a professore Rawlinson and Bosworth de anglos\u00e0ssone pro more de una bursa de ist\u00f9diu.\nIn su mentres chi traballaiat in su Pembroke College, Tolkien at iscritu \"S'Hobbit\", e fintzas sos primos duos vol\u00f9menes de \"Su Sennore de sos Aneddos\", in su mentres chi biviat in su n\u00f9meru 20 de Northmoor Road, in North Oxford (logu in ue b'at una placa ammentadora de colore biaitu posta in cue in su 2002). At fintzas publicadu unu s\u00e0giu filol\u00f2gicu in subra de su n\u00f9mene \"Nodens\", a pustis chi Sir Mortimer Wheeler at batidu a sa lughe un'asclepeion romanu in Lydney Park, Gloucestershire, in su 1928.\n\"Beowulf\".\nDurante sa d\u00e8cada de su 1920, Tolkien at incumintzadu una tradutzione de \"Beowulf\", chi at acabadu in su 1926, cun totu chi mai l'at publicada. A sa fine, l'at editada e publicada f\u00ecgiu suo in su 2014, prus de baranta annos a pustis dae sa morte de Tolkien e belle noranta annos a pustis de l'\u00e0ere acabada.\nDeghe annos a pustis de sa tradutzione sua, Tolkien at fatu unu semin\u00e0riu in subra de s'\u00f2pera chi sa gente at retzidu bene a beru, intituladu \"Beowulf: The Monsters and the Critics\" (Beowulf: Sos mostros e sos cr\u00ecticos), chi at tentu un'efetu mannu in sa chirca imbeniente in subra de su poema. Lewis E. Nicholson at naradu chi s'art\u00ecculu chi Tolkien at iscritu in subra de \"Beowulf\" est \"reconnotu in maniera ampra che a unu puntu de bortada in sa cr\u00ectica beowulfiana\", acrarende chi Tolkien at istabilidu su primadu de sa natura po\u00e8tica de s'\u00f2pera, in contrariedade a sos elementos lingu\u00ecsticos ebbia. In cussu momentu, su cunsensu intre su mundu acad\u00e8micu minispretziaiat \"Beowulf\" critichende chi si cuntzentret in subra de batallas infantiles cun mostros, masaprestu de si cuntzentrare in gherras tribales. Tolkien, in c\u00e0mbiu, at afirmadu chi s'autore de \"Beowulf\" faeddaiat de su destinu de s'umanidade in generale, non limitende\u00b7si a sa pol\u00ectica tribale in piessignu, e chi duncas sos mostros fiant essentziales in intro de su poema. Cando \"Beowulf\" partetzipiat a cunflitos tribales ispetz\u00ecficos, che a in Finnsburg, Tolkien s'oponiat firmamente a su de nche nde b\u00ecdere elementos fant\u00e0sticos. In custu s\u00e0giu, Tolkien at fintzas iscobiadu cantu li depiat a Beowulf: \"Beowulf est una de sas fontes prus pretziosas meas\", gasi comente s'influ\u00e8ntzia sua, chi si podet b\u00ecdere pro m\u00e8diu de s'universu legend\u00e0riu suo de sa Terra Mesania.\nA su chi at iscritu Humphrey Carpenter, Tolkien teniat una manera particulare de incumentzare sas letziones suas in subra de \"Beowulf\":\nD\u00e8cadas a pustis, W.H. Auden at iscritu a su professore betzu suo:\nSegunda Gherra Mundiale.\nIn antis de s'incumintzu de sa Segunda Guerra Mundiale, Tolkien fiat cunsideradu unu detzifradore de c\u00f2dighes. In su ghenn\u00e0rgiu de su 1939 l'ant preguntadu si diat \u00e8ssere istadu dispostu a prestare serv\u00ectzu in su dipartimentu critogr\u00e0ficu de su Ministeru de sos \u00c8steros in casu de un'eventu de emerg\u00e8ntzia natzionale. Tolkien at rispostu de eja e, partinde dae su 27 de martzu, at pigadu parte a unu cursu de istrutzione, in Londra, ghiadu dae sa Government Code and Cypher School. Est istadu agatadu unu raportu in subra de sa formatzione sua, in ue nch'aparessiat sa nota \"keen\" (agudu/abbistu) a curtzu de su n\u00f9mene suo, fintzas si s'alunnu de Tolkien Anders Stenstr\u00f6m dat unu parre chi \"fortzis custa nota no est un'indicatzione de s'interessu de Tolkien, ma prus a prestu de comente pronuntziare su n\u00f9mene suo.\" In su mese de santugaine est istadu informadu chi sos serv\u00ectzios suos non diant \u00e8ssere dimandados.\nIn su 1945 Tolkien s'est tramudadu in su Merton College, in ue est divenidu Professore Merton de limba e literadura inglesa, inc\u00e0rrigu chi at ocupadu finas a sa pensione sua, in su 1959. Puru at partetzipadu comente a examinador esternu de s'University College de Dublinu, durante medas annos. Su 1954 Tolkien at retzidu unu t\u00ectulu paga de sa National University of Ireland (de sa cale s'UCD nde fiat parte costituente). Tolkien at acabadu \"Su Sennore de sos Aneddos\" su 1948, guasi una d\u00e8cada a pustis de lu comintzare.\nTolkien at bortadu in inglesu fintzas su Libru de Giona pro sa \"Jerusalem Bible\", publicada in su 1966.\nFam\u00eclia.\nSa fam\u00eclia Tolkien at tentu bator f\u00ecgios: John Francis Reuel Tolkien (17 de santandria de su 1917 \u2013 22 de ghenn\u00e0rgiu de su 2003), Michael Hilary Reuel Tolkien (22 de santugaine de su 1920 \u2013 27 de fre\u00e0rgiu de su 1984), Christopher John Reuel Tolkien (21 de santandria de su 1924 - 15 de ghenn\u00e0rgiu de su 2020) e Priscilla Mary Anne Reuel Tolkien (18 de l\u00e0mpadas de su 1929). Tolkien est istadu unu babbu dedicadu meda a f\u00ecgios suos, chi li imbiaiat l\u00ecteras illustradas dae dae Babbu Nadale cando fiant minores. Cada annu b'annanghiant person\u00e0gios noos, che a s'orsu polare (chi agiudaiat a Babbu Nadale), s'\u00f2mine de nie (su giardineri suo), Ilbereth s'alva (sa secret\u00e0ria sua), e medas \u00e0teros person\u00e0gios segund\u00e0rios. Sos atores printzipales ispiegaiant ist\u00f2rias in subra sas batallas de Babbu Nadale contra a sos goblins chi montaiant tirriolupeddes, gasi comente sas medas brullas chi cummitiat s'orsu polare.\nPensione e \u00f9rtimos annos.\nDurante sa vida sua in pensione, intre su 1959 e sa morte sua in su 1973, Tolkien at retzidu semper prus atentzione p\u00f9blica e fama liter\u00e0ria. Sas b\u00e8ndidas de sos libros suos fiant gasi mannas chi si lamentaiat de non si ch'esseret andadu in pensione in antis. In una l\u00ectera de su 1972 deploraiat de \u00e8ssere divenidu una figura de cultu, ma ammitiat chi \"fintzas su nare de un'\u00ecdolu modestu meda ... non podet abarrare indiferente de su totu a su nuscu durche de s'intzensu!\"\nS'atentzione de sos ammiradores est div\u00e8nnida gasi intensa chi Tolkien at d\u00e8pidu f\u00e0ghere bogare su n\u00f9meru de tel\u00e8fonu suo dae s'elencu p\u00f9blicu e, a sa fine, issu e Edith ant d\u00e8pidu tramudare cara a Bournemouth, chi tando fiat unu munitz\u00ecpiu costerinu frecuentadu dae sa classe mesana brit\u00e0nnica. Sa conditzione de Tolkien de autore de \"best-sellers\" l'at fatzilitadu s'intrada a sa sotziedade arta, ma Tolkien intendiat sa manc\u00e0ntzia de sa cumpannia de sos amigos suos Inklings. Edith, nointames, est istada prus chi cuntenta de adotare su ruolu sotziale nou suo, motivu pro su cale sos Tolkien aiant isseberadu Bournemouth.\nA parre de Humphrey Carpenter:Edith Tolkien est morta su 29 de santandria de su 1971, a s'edade de 82 annos. Simon Tolkien at iscritu:\nTolkien est istadu numenadu, dae sa reina Elisabeta II, cumandante de s'\u00d2rdine de s'Imp\u00e8riu Brit\u00e0nnicu, in su 1972, retzinde s'insigna de s'\u00d2rdine in su palatzu de Buckingham in su 28 de martzu de cuss'annu. Semper in su 1972 s'Universidade de Oxford l'at cuntz\u00e8didu unu Dotoradu in L\u00ecteras onor\u00e0riu.\nTolkien aiat fatu p\u00f2nnere su n\u00f9mene L\u00fathien in sa tumba de Edith, in su campusantu de Wolvercote de Oxford. Cando Tolkien est mortu, 21 meses prus a tardu, su 2 de cabudanni de su 1973, a s'edade de 81 annos, est istadu interradu in sa matessi tumba, cun su n\u00f9mene Beren a curtzu de su suo. Duncas, sa tumba naraiat:\nIn sa legend\u00e0ria Terra Mesania, L\u00fathien fiat sa prus bella de totu sos f\u00ecgios de Il\u00favatar, chi aiat refudadu s'immortalidade sua pro s'amore chi sentiat pro su gherreri mortale Beren. A pustis chi Beren l'aerent caturadu sas fortzas de su Sennore Iscuru M\u00f3rgoth, L\u00fathien fiat andada a lu liberare a caddu de Huan, su cane chi chistionaiat. A sa fine, cando Beren est mortu in cumbata contra a su lupu demon\u00ecacu Carcharoth, L\u00fathien, che a Orfeu, est andada inte sos V\u00e0lar, s'\u00f2rdine ang\u00e8licu de \u00e8sseres chi fiat istadu postu a ghia de su mundu dae Eru (Deus), e los aiat cumbintos a ripristinare sa vida de s'amore suo.\nPensamentu.\nTolkien fiat unu cat\u00f2licu devotu, e su pensamentu religiosu e pol\u00ecticu suo fiat mescamente traditzionalista moderadu, cun influ\u00e8ntzias libert\u00e0rias, distribuistas e mon\u00e0rchicas, in su sensu de favorire sas cunventziones e ortodossias istabilidas, in contrariedade a s'innovatzione e sa modernizatzione, e castighende sa burocratzia guvernativa; in su 1943 at iscritu chi sas opiniones personales suas \"s'incrinint semper prus prus cara a s'anarchismu, in su sensu filos\u00f2ficu, su de abolire su controllu, no ochende persones cun bombas, o cara a sa monarchia 'non costitutzionale'.\"\nCun totu chi non faeddaiat ne iscriiat meda in subra de custu tema, Tolkien fiat a favore de iscontzare s'Imp\u00e8riu brit\u00e0nnicu, e agiomai su Regnu Unidu. In una l\u00ectera de su 1936 destinada a un'alunnu betzu suo, su linguista belga Simonne de Ardenne, Tolkien iscriiat: \"Sa situatzione pol\u00ectica est mala... T\u00e8ngio medas simpatias pro B\u00e8lgiu, chi tenet sas dimensiones adatas pro cale si siat paisu! Diat disigiare chi su meu galu esseret limitadu dae sas abbas de su riu Tweed e sos muros de su Galles... nois, su p\u00f2pulu, connoschimus, a su nessi, unas cantas cosas in subra de sa moralidade e de s'eternidade, e cando Hitler (o unu frantzesu) narat 'Germ\u00e0nia (o Frantza) ant a es\u00ecstere pro semper' ischimus chi narant f\u00e0ulas.\"\nTolkien teniat un'\u00f2diu mannu pro sos efetos segund\u00e0rios de s'industrializatzione, chi issu pensaiat chi fiat devorende su campu inglesu e sa vida simpre. Durante sa majoria de sa vida sua a mannu, Tolkien at minispretziadu sas autom\u00f2biles, e preferiat andare in bitzicleta. Custa atitudine si podet averguare in s'\u00f2pera sua, mescamente in sa caraterizatzione de s'\"industrializatzione\" fortzada de sa Contea in \"Su Sennore de sos Aneddos\".\nTolkien non fiat un'ativista pol\u00ecticu, nen un'iscritore pol\u00ecticu. Issu matessi s'est opostu a interpretatziones de cussa casta, e at decraradu chi \"Su Sennore de sos Aneddos\" \u00abnon tenet intentziones alleg\u00f2ricas [...] o morales, religiosas o pol\u00ecticas\u00bb (L\u00ectera 165, \"Sa realidade in traspar\u00e8ntzia\"). Tolkien no at mai apojadu unu partidu pol\u00ecticu, nen una natzione o un'alle\u00e0ntzia intre natziones in manera decrarada. E sos cummentos personales suos pro su chi pertocat a custas cosas sunt belle semper cr\u00ecticos. Carchi l\u00ectera (tr\u00e0ida dae \"Sa realidade in traspar\u00e8ntzia\") nd'est un'es\u00e8mpiu craru.\nAnalistas medas ant evidentziadu su n\u00f9meru de parallelismos potentziales chi b'at intre sa Terra Mesania e sos eventos de sa vida de Tolkien. \"Su Sennore de sos Aneddos\" est istadu, fatu-fatu, cunsideradu che a una rapresentatzione de s'Inghilterra pagu a pustis de sa Segunda Guerra Mundiale. Tolkien at negadu in manera categ\u00f2rica custa opinione in su pr\u00f2logu de sa segunda editzione de su romanzu, afirmende de pref\u00e8rrere a aplicare su cuntzetu de allegoria. Custu tema l'at disvilupadu de prus in s'\u00f2pera sua \"On Fairy-Stories\" (in \"subra de sos contos de fadas\"), in ue at iscritu chi sos contos de fadas fiant adatos meda ca fiant cunsistentes in issos matessi, annanghende petzi carchi beridade in subra de sa realidade. In prus, agabbaiat narende chi su cristian\u00e8simu matessi aiat sighidu custu mollu de cunsist\u00e8ntzia interna e beridade esterna. Sas cre\u00e8ntzias suas in sas beridades fundamentales de su cristian\u00e8simu ant batidu sos analistas a agatare tem\u00e0ticas cristianas a \"Su Sennore de sos Aneddos\". Tolkien at negadu in manera categ\u00f2rica a C.S. Lewis chi b'aerent riferimentos religiosos in sas ist\u00f2rias suas, chi fiant fatu-fatu apertamente alleg\u00f2ricas. Nointames, Tolkien at iscritu chi s'iscena de s'Orodruin esemplificaiat unas cantas l\u00ecnias de su Babbu Nostru.\nS'amore suo pro sos mitos e sa devotzione sua pro sa fede si sunt unidos in sa cre\u00e8ntzia sua chi sa mitologia fiat s'ecu divinu de \"Sa Beridade\". Custu puntu de vista est istadu espressadu in unu poema e s\u00e0giu intituladu \"Mythopoeia\". Sa teoria chi sos mitos fruniant \"beridades fundamentales\" s'est cunvertida in unu tema tzentrale de sos Inklings in generale.\nReligione.\nIn sas \"L\u00ecteras\", Tolkien aparit in antis de totu che a un'\u00f2mine cristianu e cat\u00f2licu in manera profundida. Custa bisione sua ispirat chene duda s'\u00f2pera sua, e dae su sensu religiosu suo benint fintzas sas ideas pol\u00ecticas suas, chi mai pigant positzione in manera crara cara a una fatzione definida.\nSu catolitz\u00e8simu romanu de Tolkien est istadu unu fatore significativu in sa cunversione de C. S. Lewis dae s'ateismu a su cristian\u00e8simu, fintzas si Tolkien est abarradu isporadu dae su fatu chi Lewis aeret isseberadu de s'aunire a sa Cr\u00e8sia de Inghilterra.\nUna borta at iscritu a sa f\u00ecgia de Rayner Unwin, Camilla, chi disigiaiat conn\u00f2schere sa punna de sa bida, chi fiat su de \"ismanniare segundu sas capatzidades nostras su connoschimentu nostru de Deus cun totus sos m\u00e8dios chi tenimus, e nos nche lassare batire dae cussu a lodes e ringratziamentos.\" Teniat una devotzione ispetziale pro s'eucarestia, iscriende a f\u00ecgiu suo Michael chi \"in su Sacramentu Santu ... as a agatare romantitzismu, gl\u00f2ria, onore, fidelidade e su caminu beru de totu sos amores tuos in sa terra, e meda de prus de cussu\". Pro custa resone at semper incoragidu sa retzidura fitiana de sa Santa Comunione, iscriende torra a f\u00ecgiu suo Michael chi \"s'\u00f9nica cura pro su tzedimentu de sa fide est sa Comunione\". Creiat chi sa Cr\u00e8sia cat\u00f2lica fossas sa prus bera mescamente pro su logu de onore e s'onore in su cale teniat su Sacramentu Santu. Fintzas chene denigrare su Cuntz\u00ecliu Vaticanu II - descriende\u00b7lu che a \"netzess\u00e0riu\" - pensaiat chi sas reformas de Paba Pio X \"superant cale si siat cosa ... chi su Cuntz\u00ecliu at a realizare.\" In sos \u00f9trimos annos de sa bida sua, Tolkien at opostu resist\u00e8ntzia a unas cantas mod\u00ecficas lit\u00f9rgicas implementadas a pustis de su Contz\u00ecliu, mescamente s'impreu de s'inglesu in sa liturgia; at sighidu a risp\u00f2ndere in latinu, ignorende su restu de sa congregatzione.\nPol\u00ectica e ratza.\nAnti-comunismu.\nTolkien at espressadu s'ap\u00f2giu suo pro sa fatzione natzionalista de sa gherra tzivile ispagnola (chi a sa fine est istada ghiada dae Franco), a pustis de \u00e0ere intesu chi sos republicanos comunistas fiant distruende cr\u00e8sias e ochiende satzerdotes e m\u00f2ngias.\nTolkien fiat cr\u00ecticu cun Joseph Stalin e durante sa Segunda Guerra Mundiale, Tolkien at definidu a Stalin \"cussu assassinu betzu assidigorgiadu de s\u00e0mbene\". Nointames custu, in su 1961 Tolkien at criticadu in manera forte un'analista isvedesu chi aiat sugeridu chi Su Sennore de sos Aneddos esseret una par\u00e0bula anticomunista chi identificaiat S\u00e0uron cun Stalin. Tolkien at rispostu chi issu \"ripudiaiat de su totu cale si siat letura de cussa genia\", e chi sa cosa l'aiat fatu infadare, dae chi sa situatzione fiat istada cuntzepida meda in antis de sa rivolutzione russa. \"Custa allegoria est aliena de su totu a su pensamentu meu.\"\nOpositzione a sa globalizatzione e a sa tecnocratzia.\nTolkien fiat cr\u00ecticu cun sa tecnocratzia, e su chi issu bidiat comente su tentativu d\u00f2piu de controllare su mundu naturale pro m\u00e8diu de s'isci\u00e8ntzia e s'\u00f2mine pro m\u00e8diu de s'istadu. \"Sos grecos brigadores e presumidos sunt res\u00e8ssidos a b\u00ecnchere contra a Serse; ma sos ch\u00ecmicos e sos ingenieris abomin\u00e8voles ant postu unu potere gasi mannu in manu a Serse... chi paret chi sas personas comente si tocat non t\u00e8ngiant prus peruna possibilidade\". Si lamentaiat chi s'istadu esseret div\u00e8nnidu un'entidade semper prus astrata, e chi su guvernu esseret bidu che a una \"cosa\", in logu de unu protzessu personale.\nS'est lamentadu fintzas de sa globalizatzione n\u00e0schida dae sa Segunda Gherra Mundiale, iscriende chi \"s'orrore ispetziale de su mundu de oe est su fatu chi totu sa cosa malaita est in una bursa ebbia. Non b'at logu perunu a ue fuire. Fintzas sos Samoiados, minores e malasortados, t\u00e8ngio su suspetu chi t\u00e8ngiant m\u00e0ndigu in botos e altoparlantes in su bidditzolu issoro chi contant sas parist\u00f2rias pro drommire de Stalin in subra de sa Democratzia e de sos fascistas malos chi papant pitzinneddos e furant canes de islita.\" Sa globalizatzione, a parre suo, fiat ligada a s'ispartzinamentu de sos m\u00e8todos americanos de produtzione de massa e de istandardizatzione e a su dom\u00ecniu de s'inglesu, totu cosas chi issu cunsideraiat terrificantes.\nOpositzione a su nazismu.\nTolkien s'est opostu in manera forte a Hitler e a su Partidu Nazista in antis de sa Segunda Guerra Mundiale, e at minispretziadu mescamente s'ideologia ratzista e antisemita de sos nazistas.In su 1938 sa domo editora R\u00fctten &amp; Loening Verlag fiat preparende sa publicatzione de \"Su Hobbit\" in sa Germ\u00e0nia nazista. Tolkien s'est indignadu cando, in antis de sa publicatzione, l'ant preguntadu si fiat de or\u00ecgine ariana. In una l\u00ectera a s'editore brit\u00e0nnicu suo, Stanley Unwin, at cundennadu sa \"dotrina ratziale\" tedesca che a \"perniciosa e asient\u00ecfica de su totu\". In prus, at ann\u00e0nghidu chi teniat medas amigos giudeos e chi fiat cunsiderende de \"lassare in suspesu sa tradutzione a su tedescu\". At iscritu duas l\u00ecteras destinadas a R\u00fctten &amp; Loening, narende a Unwin chi imbiaret sa chi preferreret. Sa prus maseda, chi est istada a sa fine imbiada, s'est p\u00e8rdida durante sos bombardamentos posteriores de Germ\u00e0nia. In sa chi no at imbiadu, Tolkien narat chi \"arianu\" est unu cuntzetu lingu\u00ecsticu, chi faghet riferimentu a sos faeddatores de sas limbas indoarianas. In prus, at annantu chi:\nIn una l\u00ectera de su 1941 a f\u00ecgiu suo Michael, Tolkien at espressadu su resentimentu suo pro s'istorchidura de s'ist\u00f2ria tedesca conca a su \"norditzismu\":\nIn su 1968 s'est ammustradu in disacordu cun una descritzione de sa Terra Mesania che a \"n\u00f2rdica\", unu cuntzetu chi naraiat chi li disagradaiat pro s'ass\u00f2tziu chi teniat cun sas teorias ratziales.\nGherra totale.\nTolkien at criticadu s'impreu alleadu de sas t\u00e0ticas de gherra totale contra a sos tziviles siat de sa Germ\u00e0nia nazista siat de s'Imp\u00e8riu Giaponesu. In una l\u00ectera iscrita in su 1945 pro f\u00ecgiu suo Christopher, at iscritu:\nEst abarradu orrorizadu dae sos bombardamentos at\u00f2micos de Hiroshima e Nagasaki, referende\u00b7si a sos iscientziados de su Progetu Manhattan che a \"cussos f\u00ecsicos lun\u00e0ticos\" e \"fraigadores de Babele\".\nDemocratzia.\nTolkien non si cnsideraiat unu democr\u00e0ticu \"in perunu de sos impreos atuales suos [de su t\u00e8rmine]\". Cunsideraiat s'\u00f9nica fonte bera de egalidade intre sos \u00f2mines cussa de s'egalidade cara a Deus. Pro issu, sa democratzia non batiat a un'ismanniamentu de s'umilidade e de su podere de s'indiv\u00ecduu ma a demagogia e barra: \"cun su risultadu [de sa pres\u00e8ntzia de sa democratzia] chi non tenimus minoresa e umilidade universales, ma mannesa e barra universales, finas a cando carchi Orcu no otenet un'aneddu de su podere, e tando otenimus esemus otenende iscravidade.\"\nIn sa l\u00ectera 52, iscrita in su 1943, Tolkien iscriet chi sas opiniones pol\u00ecticas suas \u00abincrinant semper prus cara a s'anarchia (intesa in manera filos\u00f2fica che a abolitzione de cada controllu, non che a \u00f2mines barbudos chi afilant bombas) - o cara a una monarchia non costitutzionale. Dia arrestare chie si siat chi impreet sa par\u00e0ula Paisu (intendende cale si siat cosa chi non siat sa terra inglesa e sos abitantes suos, est a n\u00e0rrere carchi cosa chi non tenet poderes nen diritos ne abistesa); [...]\u00bb. Su suo est sustantzialmente un'isfogu, ma dae unas cantas de custas l\u00ecteras istupat un'infadu in sos cunfrontos de s'istadu modernu e de sa democratzia, e, prus in generale, de sas organizatziones cuntzepidas, fraigadas e ghiadas dae \u00f2mines chi guvernant \u00e0teros \u00f2mines: \u00abS'ocupatzione prus inadata pro cale si siat \u00f2mine [...] est guvernare \u00e0teros \u00f2mines. Non b'at una persone in unu millione chi siat adata e galu de mancu sos chi chircant de aferrare s'oportunidade\u00bb (l\u00ectera 52).\nAllarghende s'arresonu, Tolkien difidat a forte de totu sas formas de \"organizatzione\" creadas dae s'\u00f2mine, cumprendende in custas fintzas sas istitutziones, sos es\u00e8rtzitos e sa tecnologia (L\u00ectera 66). Fintzas a sa base de custas afirmaduras b'at unu cuntzetu religiosu: est sa presuntzione umana chi fr\u00e0igat diavolerias chene t\u00e8nnere a disponimentu su cabu pro las padronegiare; e arrogande\u00b7si su podere de \"creare\", chi est imbetzes riservadu a Deus, mentras a s'\u00f2mine abarrat petzi sa potentzialidade de sa sub-creatzione art\u00ecstica (L\u00ectera 75).\nPro custu sas simpatias suas andant a sos chi chircant de si sutr\u00e0ere a sos ischieramentos e a sas conchistas de s'\u00f2mine: \u00aba sos istatigheddos chi abarrant neutrales\u00bb, a sa Gallia l\u00ecbera e a Cart\u00e0gine durante s'\u00e8poca romana. E issu matessi decrarat de apart\u00e8nnere \u00aba s'ala de sos semper derrotados mai sutam\u00ectidos\u00bb (l\u00ectera 77).\nDebata a pitzu de sa ratza.\nTolkien at reagidu cun arrenegu a sos etzessos de sa propaganda antigerm\u00e0nica durante sa gherra. In su 1944, in una l\u00ectera a f\u00ecgiu suo Christopher, naraiat:\nS'est fintzas lamentadu de sa segregatzione ratziale in Sud\u00e0frica, iscriende chi \"su tratamentu de sas persones de colore belle semper orrorizat a chie si siat chi bi\u00e0giat foras de su Regnu Unidu.\"\nNatura.\nDurante una parte manna de sa vida sua, su cunservatzionismu non s'agataiat in s'agenda pol\u00ectica, e Tolkien matessi non s'est espressadu diretamente comente cunservatzionista francu in unas cantas l\u00ecteras privadas, in ue faeddaiat de comente l'agradaiant sos buscos e de sa tristesa de b\u00ecdere r\u00f9ere sos \u00e0rbores. In sos \u00f9rtimos annos, medas autores de biografias o an\u00e0lisis liter\u00e0rias de Tolkien ant naradu chi durante s'iscritura de \"Su Sennore de sos Aneddos\" Tolkien at incumentzadu a s'interessare semper de prus de su balore de su mundu agreste e de sa natura pura, e a s'amparu de sa vida agreste chi fiat galu abarradu in su mundu industrializadu.\n\u00d2peras.\nTolkien at ideadu temas medas chi at torradu a impreare in sos abbotzos imbenientes de su legend\u00e0riu suo, incumintzende cun \"Su libru de sos contos p\u00e8rdidos\", iscritu in su mentres chi si fiat riprendende dae una maladia pigada durante sa batalla de su Somme. Sas duas ist\u00f2rias de importu prus mannu, su contu de Beren e L\u00fathien e su de Turin, a pustis los at ismanniados e disvilupados che a poemas narrativos (publicados in \"Sas balladas de Beleriand\").\nInflu\u00e8ntzias.\nIst\u00f2rias de aventuras brit\u00e0nnicas.\nUna de sas influ\u00e8ntzias prus de annotu de Tolkien est istada su pol\u00ecmata William Morris, fundadore de su movimentu Arts and Crafts. Tolkien disigiaiat imitare sos romanzos in prosa e in versu de Morris, dae su cale at atzetadu cuss\u00ecgios pro numenare logos geogr\u00e0ficos che a sas Paules de sos Mortos de \"Su Sennore de sos Aneddos\" o su Padente Iscuru (\"Mirkwood\", in inglesu), in prus de unos cantos aspetos generales.\nS'\u00f2pera de Edward Wyke-Smith \"The Marvellous Land of Snergs\", cun sa cantidade sua de person\u00e0gios printzipales, at influentzadu sos acontessimentos, sos temas e sa descritzione de su bi\u00e0giu de Bilbo in \"Su Hobbit\".\nTolkien at tzitadu fintzas sa parist\u00f2ria de Rider Haggard \"Issa\" in un'intervista telef\u00f2nica: \"Sup\u00f2ngio chi, de gi\u00f2vanu, \"Issa\" mi at interessadu gasi comente s'\u00e0stula grega de Amyntas [Amenartas], chi est su tipu de m\u00e0china pro sa cale totu si moiat.\" B'at unu supostu fac-s\u00ecmile de custa \u00e0stula dae tzer\u00e0mica in sa prima editzione de Haggard, e s'iscritzione chi bi si nche podet b\u00ecdere, a pustis bortada, batit a sos person\u00e0gios inglesos in su regnu antigu de issa. Cr\u00ecticos medas ant cumparadu custa risorsa cun su \"Testamentu de\" \"Isildur\" de su \"Sennore de sos Aneddos\" e a sos isfortzos de Tolkien pro recreare un'illustratzione real\u00ecstica de una p\u00e0gina de su \"Libru de Mazarbul\". \u00c0teros, che a Edwin Muir, ant agatadu parallelismos intre sos romanzos de Tolkien e sos de Haggard.\nTolkien at iscritu de s'\u00e8ssere intesu ispantadu, a minore, dae sa parist\u00f2ria ist\u00f2rica de S. R. Crockett \"The Black Douglas\", basende su negromante suo (S\u00e0uron) in subra de s'antagonista de cuss'\u00f2pera, Gilles de Retz. Unos cantos acontessimentos siat de \"S'hobbit\" siat de su \"Sennore de sos Aneddos\" assimigiant, tantu in manera narrativa che a in s'istile, a sa parist\u00f2ria de Crockett, e siat su panorama globale suo siat s'istile e s'immagin\u00e0riu suos sunt istados sugeridos che a un'influ\u00e8ntzia pro Tolkien.\nMitologia europea.\nTolkien s'est ispiradu a sa literadura, sa poesia e sa mitologia de sos p\u00f2pulos germ\u00e0nicos antigos, mescamente sos anglos\u00e0ssones, chi fiant s'\u00e0rea de ispetzializade sua, tantu pro eletzione che pro interessu. Custas fontes de ispiratzione ant incl\u00f9didu \u00f2peras de sa literadura anglos\u00e0ssone che a \"Beowulf\", parist\u00f2rias n\u00f2rdicas che a sas sagas \"V\u00f6lsunga\" e \"Hervarar\", s'Edda po\u00e8tica, s'Edda pros\u00e0ica, su \"C\u00e0ntigu de sos Nibelungos\", e medas \u00f2peras relatzionadas culturalmente. Nointames sos assim\u00ecgios de s'\u00f2pera sua cun sa \"parist\u00f2ria V\u00f6lsunga\" e su \"C\u00e0ntigu de sos Nibelungos\", chi sunt istadas sas bases pro su tziclu oper\u00ecsticu de Richard Wagner \"S'aneddu de su nibelungos\", Tolkien nd'at criticadu cale si siat cunfrontu diretu, signalende a s'editore suo chi \"ambos duos aneddos fiant tundos, e inoghe s'acabant sos cunfrontos.\" Nointames custu, unos cantos cr\u00ecticos creent chi Tolkien siat istadu influentzadu dae Wagner in unos cantos aspetos de s'\u00f2pera sua, che a su \"cuntzetu de un'aneddu chi dat a su mere suo su dom\u00ecniu de su mundu . Difatis, duas de sas carater\u00ecsticas pr\u00f2pias de s'Aneddu \u00d9nicu, su fatu de \u00e8ssere malu \"in isse matessi\" e su p\u00f2dere de corrutzione de sas mentes e de sas boluntades de \u00e0teros person\u00e0gios, non s'agatant in sas fontes mitol\u00f2gicas, ma teniant unu ruolu tzentrale in s'\u00f2pera de Wagner.\nSa passione sua pro sa mitologia fiat coerente cun sa fede cat\u00f2lica sua. Su p\u00ecscamu Newman, chi est istadu professore de su tutore de Tolkien, afirmaiat chi sa mitologia pagana bene cumpresa fiat una preparatzione pro su vangelu.\nTolkien at fintzas reconnotu medas influ\u00e8ntzias non germ\u00e0nicas in unas cantas de sas ist\u00f2rias e ideas suas. S'\u00f2pera de S\u00f2focle, \"Edipu Re\", at ispiradu elementos de \"Su Silmarillion\" e de \"Sos f\u00ecgios de in Hurin\". In prus, sa prima borta chi Tolkien at letu sa tradutzione de William Forsell Kirby de su \"Kalevala\", su poema \u00e8picu finlandesu pro antonom\u00e0sia, galu fiat in sa King Edward's School. Tolkien descriiat su person\u00e0giu V\u00e4in\u00e4m\u00f6inen che a una de sas influ\u00e8ntzias suas pro disvilupare a G\u00e0ndalf su Murru. In prus, l'ant-eroe de su \"Kalevala\", Kullervo, est istadu descritu che a un'ispiratzione pro Turin Turambar. Dimitra Fimi, Douglas A. Anderson, John Garth e medas \u00e0teros acad\u00e8micos de importu e espertos in Tolkien creent chi s'autore inglesu apat retzidu influ\u00e8ntzias fintzas dae una bariedade larga de ist\u00f2rias e parist\u00f2rias tz\u00e8lticas (irlandesas, iscotzesas e gallesas). Nointames custu, cando su primu manuscritu de \"Su Silmarillion\" fiat istadu refudadu, in parte pro s'assim\u00ecgiu chi teniant sos n\u00f9menes cun sa limba tz\u00e8ltica, Tolkien aiat negadu cale si siat or\u00ecgine tz\u00e8ltica:\nCatolitz\u00e8simu.\nFintzas s'immagin\u00e0riu e sa teologia cat\u00f2lica ant tentu unu ruolu in su modellamentu de s'immaginatzione creativa de Tolkien, prena comente fiat de su fungudu isp\u00ecritu religiosu suo. Tolkien l'ischiat:\nIssu paret non minispretziare su m\u00e8todu simb\u00f2licu t\u00ecpicu de sas par\u00e0bolas evang\u00e8licas, est a n\u00e0rrere su faeddare de una veridade impreende s\u00ecmbulos: \u00abDeo dia pret\u00e8ndere, si non dia pensare chi siat presumidu dae parte de una persone gari istruida male, de t\u00e8nnere a punna cussa de dimustrare sa veridade e de incoragire sos bonos printz\u00ecpios morales in custu mundu nostru, pro m\u00e8diu de s'espediente antigu de los acrarare pro m\u00e8diu de personificatziones diversas, chi a sa fine agiudant a los f\u00e0ghere cumpr\u00e8ndere\u00bb.\nPaul H. Kocher at iscritu chi Tolkien descriet su male in sa manera chi lu faghet su cristian\u00e8simu ortodossu. Est a n\u00e0rrere, s'aus\u00e8ntzia de Deus. Tzitat esempros medas in su \"Sennores de sos Aneddos\", che a s'ogru chene p\u00e0rpala de S\u00e0uron: \"sa carpidura niedda de pupia sua s'aberiat in unu putzu, una bentana cara a su nudda\". Kocher bidet sa fonte de Tolkien in Tommasu de Aquino, \"chi est sensadu sup\u00f2nnere chi Tolkien, comente medievalista e cat\u00f2licu, connoschiet bene\". Tomu Shippey dat unu parre su matessi, ma in logu de chistionare de Aquino, afirmat chi Tolkien depiat conn\u00f2schere bene meda sa tradutzione anglos\u00e0ssone de Alfred su Mannu de s'\u00f2pera de Boeci \"Consolatzione de sa filosofia\", n\u00f2dida che a \"Lays of Boethius\". Shippey iscriet chi sa bisione cristiana sua de su male currispondet bene meda cun cussa espressada dae Boeci: \"su male no est nudda\". Narat chi Tolkien at impreadu su coroll\u00e0riu chi su male non podet creare nudda che a base de sa sent\u00e8ntzia de Frodo, cando narat chi \"s'umbra ... podet petzi ist\u00f2rchere, non podet fraigare: perunu elementu a beru nou a contu suo\", e frases s\u00ecmiles de Barb\u00e0rbure o de \u00c8lrond. Sighit in sa matessi l\u00ecnia narende chi in su \"Sennore de sos Aneddos\" su male paret \u00e8ssere, in tzertos momentos, una fortza indipendente, prus chi no sa manc\u00e0ntzia de su bene (cun totu chi non tantu indipendente finas a su puntu de su manicheismu), e sugerit chi sos annantos de Alfred a sa tradutzione de Boeci diant p\u00f2dere \u00e0ere ispiradu custu puntu de vista.\nUn'\u00e0teru argumentu de interessu mannu est su puntu de vista teol\u00f2gicu de Stratford Caldecott, in relatzione a s'Aneddu e su chi rapresentat. \"S'Aneddu de su P\u00f2dere rapresentat sa maja niedda de su podere corr\u00f9mpidu, s'afirmatzione de una persone in isse matessi in contrariedade cun Deus. Paret chi diat libertade, ma sa funtzione bera sua est sa de incadenare su portadore a s'\u00c0nghelu R\u00f9idu. Corrumpit sa boluntade umana de su portadore, dassende\u00b7lu cada bia prus \"l\u00e0ngiu\" e irreale; difatis, su donu suo de s'invisibilidade simbolizat s'abilidade sua de isp\u00e8rdere totu sa relatzione e s'identidade naturale umana. Si diat p\u00f2dere n\u00e0rrere chi s'Aneddu est unu pecadu in isse matessi: atrativu e paret inofensivu a su printz\u00ecpiu, si faghet cada borta prus dif\u00ectzile de dassare e, a sa fine, corrumpit\".\nPublicatziones.\n\"Beowulf: Su Mostru e sos Cr\u00ecticos\".\nGasi comente l'est istadu in su mundu de sa fintzione, Tolkien est istadu fintzas un'autore de annotu in su campu de sa cr\u00ectica liter\u00e0ria acad\u00e8mica. Su semin\u00e0riu suo, de su 1936, a pustis est istadu publicadu comente art\u00ecculu, e at rivolutzionadu su tratamentu chi finas a tando aiant dadu sos cr\u00ecticos liter\u00e0rios a su poema \u00e8picu anglos\u00e0ssone \"Beowulf\". Custu s\u00e0giu est galu oe in die unu de sos traballos prus influentes in s'ist\u00f9diu de sa literadura anglos\u00e0ssone. \"Beowulf\" est una de sas influ\u00e8ntzias prus significativas in s'\u00f2pera liter\u00e0ria imbeniente de Tolkien, cun det\u00e0llios de importu siat pro \"S'Hobbit\" siat pro su \"Sennore de sos Aneddos,\" adotados dae su poema \u00e8picu. Custa \u00f2pera mustrat medas de sos aspetos de \"Beowulf\" chi Tolkien agatat prus ispiradores, evidentziende su ruolu de sos mostros in sa literadura, e mescamente de su dragu chi aparesset a sa fine de su poemas de tres:\nLibros pro pitzinnos e \u00e0teras \u00f2peras curtzas.\nIn paris cun sas cumpositziones mit\u00f2picas suas, Tolkien s'est apassionadu a imbentare ist\u00f2rias de fant\u00e0sia pro distr\u00e0ere f\u00ecgios suos. Cada annu iscriiat l\u00ecteras pro Pasca de Nadale, faghende finta de \u00e8ssere Babbu Nadale e imbiadas a sos f\u00ecgios suos, recreende una s\u00e8rie de ist\u00f2rias breves (prus a tardu compiladas e publicadas comente Sas l\u00ecteras de Babbu Nadale). \u00c0teras ist\u00f2rias includent Mr. Bliss e \"Roverandom\" (pro pitzinnos), e \"Leaf by Niggle\" (parte de \"Tree and Leaf\"), \"Sas aventuras de Tom Bombadil\", \"On Fairy-Stories\", \"Su frail\u00e0rgiu de Wootton Major\" e \"Gil, su massaju de Ham.\" \"Roverandom\" e \"Su frail\u00e0rgiu de Wootton Major\", comente \"S'Hobbit\", adotaiant ideas de \"legendarium\" suo.\n\"Su Hobbit\".\nTolkien mai si diat \u00e0ere immaginadu chi sas ist\u00f2rias suas diant \u00e8ssere div\u00e8nnidas populares, ma pro casualidade unu libru numenadu \"Su Hobbit\" (\"The Hobbit\", in inglesu), chi aiat iscritu unos annos in antis pro f\u00ecgios suos, est arribadu in su 1936 in sas manos de Susan Dagnall, impiegada de sa domo editora londinesa George Allen &amp; Unwin, chie at cumbintu Tolkien chi l'intregaret pro sa publicatzione sua. Sende gasi, cando est istada publicada, un'annu prus tardu, su libru at atr\u00e0idu s'atentzione tantu de mannos comente de sos pitzinnos, divenende un'\u00f2pera bastante populare pro chi sos editores pregontarent a Tolkien chi nde publicaret un'\u00e0tera.\n\"Su Sennore de sos Aneddos\".\nSa rechesta de realizare un'\u00e0tera \u00f2pera at batidu Tolkien a incumentzare sa chi diat divenire s'\u00f2pera prus famosa sua: su romanzu \u00e8picu \"Su Sennore de sos Aneddos\" (originariamente publicadu in tres vol\u00f9menes intre su 1954 e su 1955). Tolkien at coladu prus de deghe annos iscriende sa narratzione printzipale e sas apenditzes pro \"Su Sennore de sos Aneddos\", tempus durante su cale at retzidu s'ap\u00f2giu costante de sos Inklings, mascamente de s'amigu suo C. S. Lewis, autore de \"Sas Cr\u00f2nacas de N\u00e0rnia\". Tantu \"Su Hobbit\" comente \"Su Sennore de sos Aneddos\" si s\u00ectuant in su cuntestu de su \"Silmarillion\", ma in unu per\u00ecodu a pustis.\nTolkien, in unu primu momentu, at chircadu de f\u00e0ghere in manera chi \"Su Sennore de sos Aneddos\" tenneret un'istile liter\u00e0riu de contu de pitzinnos simigiante a cussu de \"Su Hobbit\", ma a pustis est div\u00e8nnidu prus iscuru e prus s\u00e8riu in su mentres chi l'iscriiat. Cun totu chi est un'\u00f2pera chi sighet a \"Su Hobbit\", s'indiritzat a unu p\u00f9blicu prus mannu, intrende in su cuntestu immensu de Beler\u00edand chi Tolkien aiat fraigadu durante sos annos in antis, e chi a pustis diat b\u00ecdere sa publicatzione a pustis mortu cun \"Su Silmarillion\" e \u00e0teros vol\u00f9menes. S'influ\u00e8ntzia de Tolkien si bidet mescamente in sa cr\u00e8schida de su g\u00e8nere de fant\u00e0sia a pustis de su sutzessu de \"Su Sennore de sos Aneddos\".\n\"Su Sennore de sos Aneddos\" est div\u00e8nnidu populare in manera immensa partinde dae sa d\u00e8cada de su 1960 e l'est galu in dies de oe: s'\u00f2pera est abarrada in sas primas positziones de sas listas de \u00f2peras prus populares de su de XX s\u00e8culos, siat in livellu de b\u00e8ndidas siat in sos sond\u00e0gios fatos dae sos letores. In sa chirca \"Big Read\", realizada in su 2003 dae sa BBC, \"Su Sennores de sos Aneddos\" est istadu su romanzu prus amadu de su Regnu Unidu. Sos australianos ant votadu \"Su Sennore de sos Aneddos\" che a su m\u00e8gius libru in unu sond\u00e0giu realizadu in su 2004 dae s'Australian ABC. In un'\u00e0teru sond\u00e0giu, realizadu in su 1999 cun sos clientes de Amazon.com, \"Su Sennore de sos Aneddos\" est istadu numenadu su libru prefertu de su mill\u00e8nniu. In su 2002 Tolkien est istadu votadu comente su de 92 brit\u00e0nnicos prus de importu prus mannu de s'ist\u00f2ria, in unu sond\u00e0giu ammaniadu dae sa BBC, e in su 2004 su de 35 sudafricanos de importu prus mannu, divendnde s'\u00f9nica persone a aparirein ambas sas duas listas. Sa popularidade sua non si l\u00ecmitat petzi a su mundu angl\u00f2fonu: in unu sond\u00e0giu de su 2004 ispiradu a su \"Big Read\" brit\u00e0nnicu, pagu prus o mancu 250.000 tedescos ant cunsideradu \"Su Sennore de sos Aneddos\" comente s'\u00f2pera liter\u00e0ria preferida issoro.\nPublicatziones a pustis de sa morte.\n\"Su Silmarillion\".\nTolkien at iscritu unu resumu breve de sa mitologia sua, chi incluet sos contos de Beren e L\u00fathien e su de Turin; cussa produtzione curtza est acabada disvilupende\u00b7si in su \"Quenta Silmarillion\", un'ist\u00f2ria de su tempus chi Tolkien at incumintzadu a iscr\u00ecere tres bortas ma chi no at mai publicadu. Tolkien teniat s'intentzione de la publicare in paris cun \"Su Sennore de sos Aneddos\", ma sos editores suos (siat Allen &amp; Unwin siat Collins) si fiant refudados. In cussu momentu, in sa d\u00e8cada de su 1950, sos prejos de imprenta fiant artziados meda in su Regnu Unidu, motivu pro su cale ant d\u00e8pidu publicare \"Su Sennore de sos Aneddos\" in tres vol\u00f9menes. S'ist\u00f2ria de cussu protzessu de torrare a f\u00e0ghere su libru s'ispiegat in s'\u00f2pera sua \"S'Ist\u00f2ria de sa Terra Mesania\", publicada a pustis de sa morte sua e curada dae Christopher Tolkien, unu de sos f\u00ecgios suos. Dae su 1936, pagu prus o mancu, Tolkien at incumintzadu a ismanniare custu cuadru pro incl\u00f9dere s'ist\u00f2ria de \"Sa ruta de\" \"N\u00f9menor\", ispirada in subra de sa cont\u00e0ntzia de Atl\u00e0ntide.\nTolkien at numenadu a f\u00ecgiu suo Christopher che a su gestore de sos deretos suos de autore, e su f\u00ecgiu (paris cun s'assist\u00e8ntzia de Guy Gavriel Kay, prus a tardu reconnotu che a autore de fant\u00e0sia pro sas \u00f2peras suas), at ammaniadu parte de su materiale suo in unu vol\u00f9mene individuale e coerente, chi est istadu publicadu cun su n\u00f9mene de \"Su Silmarillion\", in su 1977. At retzidu su pr\u00e8miu Locus pro su m\u00e8gius romanzu de fant\u00e0sia in su 1978.\nSas \"Ist\u00f2rias Mannas de sas Dies de s'Antichidade\" est s'annantu de sas tres relatas de importu prus mannu chi J. R. R. Tolkien at disvilupadu in su mundu mitol\u00f2gicu suo (Arda), durante sa Prima Edade de su Sole o in sas Dies de s'Antichidade e sunt relatzionadas in manera istrinta cun s'ist\u00f2ria de sos Silmarils. Sas ist\u00f2rias sunt \"S'ist\u00f2ria de Beren e L\u00f9thien\" (s'ist\u00f2ria de amore intre s'alva \"L\u00f9thien\" e s'\u00f2mine \"Beren\"), \"Sa Ruta de G\u00f2ndolin\" (in ue si nche contant sas aventuras de Tuor finas a cando no arribat a \"G\u00f2ndolin\", s'arribu suo e sa vida sua finas a sa ruta sua e a sa fua de s'eroe e sa fam\u00eclia sua) e \"S'ist\u00f2ria de sos f\u00ecgios de Hurin\" (in ue sb'est iscritu su destinu malauradu de Turin e N\u00ecenor, f\u00ecgios de Hurin), mentovadu fintzas comente \"Narn\". Custas ist\u00f2rias las podimus agatare in medas regortas, totu publicadas a pustis de sa morte de Tolkien, dae f\u00ecgiu suo Cristopher. Sunt: \"Su libru de sos contos p\u00e8rdidos\", \"Contos no acabados de N\u00f9menor e de sa Terra Mesania\", \"Su Silmarillion\" e \"Sos f\u00ecgios de Hurin.\"\n\"Contos no acabados\" e \"S'ist\u00f2ria de sa Terra Mesania\".\nIn su 1980 Christopher Tolkien at publicadu una colletzione de materiale prus framment\u00e0riu cun su t\u00ectulu de \"Contos no acabados de N\u00f9menor e de sa Terra Mesania\". In sos annos imbenientes (1983\u20131996) at publicadu galu prus materiale chi galu fiat disconnotu, paris cun notas e cummentos mannos, in una s\u00e8rie de d\u00f2ighi vol\u00f9menes chi at intituladu \"S'ist\u00f2ria de sa Terra Mesania\". In cue s'agatant ist\u00f2rias no acabadas, abbandonadas, alternativas o contradit\u00f2rias, dae chi Tolkien semper teniat traballu in protzessu, e non fiat fitianu chi definiret una versione finale pro cale si siat de sas ist\u00f2rias suas. Non b'at una cunsist\u00e8ntzia assoluta intre \"S'Hobbit\" e \"Su Sennore de sos Aneddos\", sos duos traballos prus relatzionados, ca Tolkien mai at integradu de su totu sas duas \u00f2peras intre issas. In su 1965 at cummentadu chi, mentras ammaniaiat \"S'Hobbit\" pro sa de tres de sas editziones suas, diat \u00e0ere prefedidu a torrare a iscr\u00ecere de su totu su libru pro cambiare s'istile de sa prosa sua.\n\"Mr. Bliss\".\nUna de sas \u00f2peras prus disconnotas de Tolkien est su contu pro pitzinnos \"Mr. Bliss\", publicadu in su 1982. Contat s'ist\u00f2ria de Mr. Bliss, e su primu bi\u00e0giu cun su ve\u00ecculu nou suo a motore. Bliss bivet aventuras medas: ad\u00f2bios cun orsos, bighinos infadados; comporadores arrennegados e atapadas medas. S'argumentu at pigadu ispiratzione dae s'esperi\u00e8ntzia de Tolkien matessi cun sa prima vetura sua, chi at comporadu in su 1932. Sos orsos pigant ispiratzione dae sos orsigheddos de peluche de propiedade de sos f\u00ecgios suos. Tolkien est istadu siat s'autore siat s'illustradore de su libru. L'at intregadu a sos editores suos che a unu b\u00e0lsamu pro sos letores chi disigiaiant de \u00e0teras \u00f2peras suas a pustis de \"S'Hobbit\". Nointames custu, sa cantidade de tinta e sas illustratziones fatas cun lapis colorados diant \u00e0ere fatu artziare tropu sos prejos de produtzione. Tolkien at atzetadu de torrare a f\u00e0ghere sos disinnos in un'istile prus simpre, ma a pustis s'est abbigiadu chi non teniat tempus pro lu f\u00e0ghere. Duncas, su libru no est istadu publicadu finas a su 1982, in unu facs\u00ecmile manuscritu e illustradu dif\u00ectzile de l\u00e8ghere, cun una trascritzione a m\u00e0china in cada p\u00e0gina.\n\"Sos f\u00ecgios de Hurin\".\nPrus de reghente, su 2007, sa HarperCollins (in su Regnu Unidu e Canad\u00e0) e sa Houghton Mifflin (in sos Istados Unidos) ant publicadu \"Sos f\u00ecgios de Hurin\". Su romanzu contat s'ist\u00f2ria de Turin Turambar e de sorre sua, Nienor, f\u00ecgios de Hurin Thalion. Su materiale l'at compiladu Christopher Tolkien, chi l'at pigadu dae su \"Silmarillion\", dae sos \"Contos no acabados\", dae \"S'ist\u00f2ria de sa Terra Mesania\" e dae manuscritos non publicados.\n\"Sa cont\u00e0ntzia de Sigurd e Gudr\u00fan\".\n\"Sa cont\u00e0ntzia de Sigurd e Gudr\u00fan\", publicada in totu su mundu su 5 de maju de su 2009 dae HarperCollins e Houghton Mifflin Harcourt, contat in manera diferente sa cont\u00e0ntzia de Sigurd e sa ruta de sos niflungs de sa mitologia germ\u00e0nica. Si tratat de unu poema narrativu cumpostu in versos alliterativos e modelladu sighende sa poesia de su N\u00f2rdicu antigu Elder Edda. Christopher Tolkien at incl\u00f9didu medas notas e cummentos in subra de sa tarea de babbu suo.\nComente at ispiegadu Christopher Tolkien, non fiat prus poss\u00ecbile cumpr\u00e8ndere sa data giusta in sa cale babbu suo aiat cumpostu su cantu. Partinde dae sas evid\u00e8ntzias circumstancials, fiat poss\u00ecbile chi l'aeret iscrita durante sa d\u00e8cada de su 1930. In su pr\u00f2logu nch'at iscritu chi \"belle mai (chi deo iscat) nd'at faeddadu. Pro su chi nd'isco, non potzo regordare peruna cunversatzione cun issu in subra de custa \u00f2pera finas belle a sa fine de sa vida sua, cando mi nd'at faeddadu e at chircadu de l'agatare, chene sutzessu.\" In una l\u00ectera de su 1967 a W.H. Auden, Tolkien at iscritu:\n\"The Fall of Arthur\".\n\"The Fall of Arthur\", publicadu in su 23 de maju de su 2013, est unu poema narrativu cumpostu dae Tolkien a s'incumintzu de sa d\u00e8cada de su 1930. Si tratat de unu poema alliterativu chi arribat finas a belle 1.000 l\u00ecnias, imitende su poema anglos\u00e0ssone \"Beowulf\" ma iscritu in inglesu modernu. Mancari essende ispiradu a sa fintzione medievale arturiana, su cuntestu ist\u00f2ricu est ambientadu in su per\u00ecodu de sos disterros mannos, siat in sa forma (impreat su versu germ\u00e0nicu) siat in su cuntenutu, ammustrende Art\u00f9 che a unu sennore de sa gherra br\u00e8tonu chi gherrat contra a sos invasores s\u00e0ssones, evitende sos aspetos artu-medievales de su tziclu arturianu (che a su Graal o s'istabilimentu de una corte); su poema incumintzat cun sa contra-invasione brit\u00e0nnica de sa Sass\u00f2nia betza (\"Arthur eastward in arms purposed\", Art\u00f9 conca a est cun punnas militares).\n\"Beowulf: A Translation and Commentary\".\n\"Beowulf: A Translation and Commentary\", publicadu in su 22 de maju de su 2014, est una tradutzione in prosa de su poema \u00e8picu medievale \"Beowulf\" dae s'inglesu antigu a su modernu. Bortadu dae Tolkien intre su 1920 e su 1926, est istadu editadu dae f\u00ecgiu suo. A sa tradutzione li sighint unas 200 p\u00e0ginas de cummentos in subra de su poema; custos cummentos sunt sa base de su semin\u00e0riu chi Tolkien at fatu in su 1936 cun su n\u00f9mene \"Beowulf: The Monsters and the Critics\" e chi at tentu unu sutzessu mannu. Su libru includet fintzas \"Sellic Spell\", galu non publicadu, gasi comente duas versiones de \"The Lay of Beowulf\". Su primu est unu cantu de fant\u00e0sia in subra de sos pretzedentes biogr\u00e0ficos de Beowulf, e su segundu est unu poema in subra de su tema de Beowulf.\n\"The Story of Kullervo\".\n\"The Story of Kullervo\", publicadu a primu in \"Tolkien Studies\" in su 2010, e torradu a apar\u00e8ssere cun materiale additzionale in su 2015, est una narratzione noa de su poema finlandesu de su de XIX s\u00e8culos. Est istadu iscritu in su 1915, in su mentras chi Tolkien istudaiat in Oxford.\n\"Beren e L\u00f9thien\".\n\"S'ist\u00f2ria de Beren e L\u00f9thien\" est una de sas prus antigas e prus revisionadas de su \"legendarium\" de Tolkien. Custa ist\u00f2ria fiat una de sas tres cunt\u00e8nnidas in su \"Silmarillion\" chi Tolkien pensaiat chi meressiat sa narratzione sua in formadu largu. In su 2017 ant publicadu una versione curada dae Christopher Tolkien cun su t\u00ectulu \"Beren and L\u00f9thien\".\nSede de sos manuscritos.\nIn antis de sa morte sua, Tolkien at negotziadu sa b\u00e8ndida de sos manuscritos, de sos abbotzos, de sas proas e de sos \u00e0teros materiales relatzionados cun sas \u00f2peras suas giai publicadas, intre sas cales \"Su Sennore de sos Aneddos\", \"S'Hobbit\" e \"Giles, su fatore de Ham\", cun su Dipartimentu de Regortas Ispetziales e Arch\u00ecvios Universit\u00e0rios de sa Biblioteca John P. Raynor de s'Universidade de Marquette, situada in Milwaukee, Wisconsin. A pustis de sa morte sua, totu sos documentos chi pertocant a sa mitologia de su \"Silmarillion\", gasi comente sos traballos acad\u00e8micos suos, sunt andados a parare a sa Biblioteca Bodleiana de s'Universidade de Oxford.\nIn su 2009, un'abbotzu partziale de \"Language and Human Nature\", chi Tolkien aiat incumintzadu a iscr\u00ecere paris cun C.S. Lewis, ma chi mai ant acabadu, est istadu iscobertu in sa Biblioteca Bodleiana.\nLimbas e filologia.\nCarriera lingu\u00ecstica.\nSa carriera acad\u00e8mica de Tolkien e sa produtzione liter\u00e0ria sua sunt insepar\u00e0biles, a cunsigh\u00e8ntzia de s'amore suo pro sa limba e sa filologia. In s'universidade s'est ispetzializadu in filologia inglesa, e in su 1915 s'est laureadu cun su n\u00f2rdicu antigu comente mat\u00e8ria ispetziale. At traballadu in s'Oxford English Dictionary dae su 1918, traballende in unu n\u00f9meru bonu de par\u00e0ulas chi incumintzant cun sa l\u00ectera W, che a sa par\u00e0ula \"walrus\", cun sa cale at tentu problemas medas. In su 1920 est div\u00e8nnidu professore de limba inglesa in s'Universidade de Leeds, in ue at tentu su m\u00e8ritu de f\u00e0ghere cr\u00e8schere su n\u00f9meru de istudiantes de lingu\u00ecstica de chimbe a binti. At fatu classes de versu er\u00f2icu in anglos\u00e0ssone, de ist\u00f2ria de s'inglesu, de testos in inglesu antigu e inglesu mesanu, filologia inglesa mesana e antiga, introdutzione a sa filologia germ\u00e0nica, limba g\u00f2tica, islandesu antigu e gallesu medievale. Cando in su 1925, cun trintatres annos, Tolkien at fatu dimanda pro sa positzione de professore de anglos\u00e0ssone in su Pembroke College, at dichiaradu chi sos istudiantes suos de filologia germ\u00e0nica in Leeds fiant istados formados che a unu \"Club Vichingu\". Teniat c\u00f2nnosch\u00e8ntzias, fintzas si non perfetas, fintzas de su finlandesu.\nIn privadu, Tolkien s'est intesu atr\u00e0idu dae \"temas ratziales e de significu lingu\u00ecsticu\", e in su semin\u00e0riu suo de 1955 \"English and Welsh\", chi est detzisivu pro cumpr\u00e8ndere s'interpretatzione sua de ratza e limba, at espostu sos cuntzetos de sa \"prefer\u00e8ntzia lingu\u00ecstica inerente\", chi at numenadu comente \"limba nadia\", oposta a sa \"limba de b\u00e0ntzigu\", chi est sa prima chi s'imparat a faeddare. Tolkien cunsideraiat su dialetu de s'inglesu mesanu de sas West Midlands che a sa \"limba nadia\" sua e, comente at iscritu a W. H. Auden su 1955, \"So unu \"westmidlander\" pro s\u00e0mbene (e apo ischidu chi connoschiat s'inglesu mesanu de sos West Midlands gasi comente l'apo bidu sa prima borta).\"\nFraigadura de limbas.\nIn parallelu a s'\u00f2pera acad\u00e8mica sua, Tolkien s'est dedicadu a sa passione sua de fr\u00e0igu de limbas, chi at descritu in su s\u00e0giu suo \"Su v\u00ectziu segretu\" (\"A Secret Vice\", publicadu in sa regorta \"S'edade de mesu e su fant\u00e0sticu\"). Sas prus disvilupadas de custas sunt istadas su quenya e su s\u00edndarin, sa connessione etimol\u00f2gica de sas cales at formadu su coro de una parte manna de su \"legendarium\" de s'autore inglesu. \nTotu at tentu cumintzu cando su gi\u00f2vanu Tolkien aiat iscurtadu pro casu unu grupu de piseddos faeddare in \"anim\u00e0licu\" (o \"animalesu\"), unu limb\u00e0giu-giogu chi si serbiat esclusivamente de n\u00f9menes de animales e n\u00f9meros pro comunicare cale si chi siat casta de informatzione. A es\u00e8mpiu \"cane rusinnolu tocafuste baranta\" podiat ch\u00e8rrere n\u00e0rrere \"tue ses unu poleddu\". A pustis s'anim\u00e0licu fiat istadu ismentigadu e sostituidu dae un'idioma nou: su \"Nevbosh\", chi istorpiaiat in manera chi non podiat \u00e8ssere reconnota sas par\u00e0ulas inglesas sostituinde\u00b7las in carchi casu cun unas \u00e0teras latinas o frantzesas. Dae tando su riellu de Tolkien pro sas limbas no aiat fatu chi cr\u00e8schere.\nIn su s\u00e0giu suo \"Inglesu e gallesu\" Tolkien ammentat sa die de cando, pro sa prima borta, aiat bidu in una tumba sas par\u00e0ulas \"Adeiladwyd 1887\" (\"Fraigadu in su 1887\") e si nde fiat innamoradu. Su gallesu fiat dev\u00e8nnidu una fonte chene fine de sonos bellos e f\u00e0bricos grammaticales perfetos, unu limb\u00e0giu melodiosu dae su cale p\u00f2dere orire pro sos imbentos lingu\u00ecsticas benidores suos. Difatis, a pustis de su gallesu est arribbadu su f\u00ecnnicu (sonos), e in antis de cussu su gregu e s'italianu, e s'immaginatzione aiat pigadu sa primatzia. Tocat fintzas a ammentare chi Tolkien matessi aiat iscritu, in una de sa l\u00ecteras suas, custu:\nSas ist\u00f2rias de sa Terra Mesania fiant tando serbidas petzi a dare una collocatzione (si puru fit\u00ectzia) a sas par\u00e0ulas de sos limb\u00e0gios suos. Non fiat istadu duncas su contr\u00e0riu.\nPro Tolkien, sa limba e sa gramm\u00e0tica fiant una chistione de est\u00e8tica e eufonia, essende su Quenya, in piessignu, disinnadu sighende cunsideros \"fonoest\u00e8ticos\"; s'intentzione fiat creare unu \"Alvlatinu\", basadu in manera fon\u00e8tica in subra de su latinu, cun ingredientes de su finlandesu, de su gallesu e de su gregu. At fintzas disinnadu, partinde dae su 1945, s'ad\u00fbnaicu o numenorianu, limba cun unu \"gustu sem\u00ecticu l\u00e8biu\", e chi connetiat cun sa cont\u00e0ntzia de Atl\u00e0ntide chi, pro m\u00e8diu de \"The Notion Club Pabiros\", li ligat diretamente cun sas ideas suas in subra de s'impossibilidade de eredare su limb\u00e0giu, e chi pro m\u00e8diu de sa \"Segunda Edade\" e s'ist\u00f2ria e de E\u00e0rendil est istada ann\u00e0nghida a su \"legendarium\"; gasi, at fintzas frunidu unu lig\u00e0mene intre su \"mundu prim\u00e0riu reale\" de su de XX s\u00e8culos cun su tempus coladu legend\u00e0riu de sa Terra Mesania.\nTolkien cunsideraiat sos limb\u00e0gios insepar\u00e0biles dae sa mitologia chi teniant ass\u00f2tziada, resone pro sa cale teniat un'opinione mala de sas limbas ausiliares: in su 1939, in unu cungressu de esperantistas, at fatu unu semin\u00e0riu intituladu \"A Secret Vice\", in ue naraiat chi \"sa limba fraigada bostra at a acabare creende una mitologia\", ma giai in su 1956 at iscritu chi \"su volap\u00fck, s'esperanto, s'ido, su novial, etz, sunt mortos, prus mortos chi non sas limbas in disavesu, ca sos autores suos mai ant imbentadu cont\u00e0ntzias esperantistas\".\nSa popularidade de sos libros de Tolkien at tentu un'efetu de annotu, in s'impreu de sas limbas a sa literadura fant\u00e0stica in piessignu ma fintzas in sos ditzion\u00e0rios, chi in dies de oe atzetant s'ortografia idiosincr\u00e0tica de Tolkien in par\u00e0ulas che a \"dwarves\" e \"dwarvish\" (in paris cun \"dwarfs\" e \"dwarfish\") chi in sardu cheret n\u00e0rrere \"duddurinos\", chi fiant istados belle in disavesu dae su de XIX s\u00e8culos. (Difatis, a parre de Tolkien, si su plurale de s'inglesu antigu aeret campadu, diat \u00e8ssere istadu \"dwarrows\" o \"dwerrows\".) At fintzas adotadu sa par\u00e0ula \"eucatastrophe\" (\"eucat\u00e0strofe\", in sardu), cun totu chi s'impreat mescamente in connessione cun sas \u00f2peras suas.\nIntre sas deghinas de idiomas imbentados dae Tolkien podimus tzitare:\nEr\u00e8ntzia.\nS'\u00f2pera de John Ronald Reuel Tolkien at tentu una fama manna in totu su mundu. Custu sutzessu est d\u00e8pidu fintzas a su fatu chi Tolkien est istadu capatzu de prod\u00f9ere unu legendarium cun interpretatziones pl\u00f9rimas, un'\u00f2pera complessa, ma in su matessi tempus populare.\nA pustis de s'\u00e0ere dedicadu dae su tempus s'inf\u00e0ntzia sua a sa creatzione de limb\u00e0gios, in su cursu de sos annos issu at isvilupadu una cosmogonia bera e pr\u00f2pia, contende s'ist\u00f2ria de unu mundu dae s'incumintzu suo finas a s'era nostra. In su 1916-1917 su professore at incumentzadu difatis cun s'iscritura de su cumplessu de mitos e legendas chi a pustis est dev\u00e8nnidu \"Su Silmarillion\", a su cale at traballadu totu sa vida. Sa punna initziale sua fiat cussa de dare a s'Inghilterra una mitologia bera e pr\u00f2pia. In prus a totu custu sa genesi de custos mitos fiat ligada in manera istrinta a sa voluntade de Tolkien de creare una mitologia e, a pustis, una literadura \u00e8pica e de parist\u00f2rias de atribuire a sos p\u00f2pulos chi faeddaiant sas limbas imbentadas suas. Duncas custas \u00f2peras podent \u00e8ssere definidos propriamente che a meta-contos. \nPartinde dae sos annos sessanta e setanta, sa produtzione tolkieniana s'est agatada a s'internu de unu fen\u00f2menu liter\u00e0riu e de cost\u00f9mene de importu mannu chi at contribuidu a s'afirm\u00f2ngiu de s'immagin\u00e0riu fantasy modernu. Sa produtzione de Tolkien benit acostada fatu fatu a su g\u00e8nere high fantasy. Medas \u00f2peras fantasy cuntempor\u00e0neas sunt ispiradas a s'universu tolkienianu. Nde sunt es\u00e8mpios connotos sas \"Cr\u00f2nacas de s'astra e de su fogu\" de George R. R. Martin o sa saga de \"Shannara\" de Terry Brooks.\nAdatamentos.\nIn una l\u00ectera de su 1951 pro Milton Waldman, Tolkien iscriiat, in subra de sas intentziones suas de creare un'\"isp\u00e8tzie de cont\u00e0ntzia belle conn\u00e8tida\", in ue \"sos tziclos diant d\u00e8pere \u00e8ssere ligados a unu totu maestosu, ma dassare isp\u00e0tziu pro \u00e0teras mentes e manos, annanghende colores e m\u00f9sica e dramma\". Sas manos e sas mentes de artistas medas, difatis, sunt istadas ispiradas dae sas cont\u00e0ntzias de Tolkien. Persones chi issu connoschiat de persone, che a Pauline Baynes (s'illustradora preferida dae Tolkien de \"Sas aventuras de Tom Bombadil\" e \"Gil, su massaju de Ham\") o Donald Swann (chi at frunidu sa m\u00f9sica pro \"The Road Goes Ever On\"). Sa reina Margarida II de Danimarca at fatu illustratziones de s'\u00f2pera \"Su Sennore de sos Aneddos\" a s'incumintzu de sa d\u00e8cada de su 1970, chi a pustis at imbiadu a su matessi Tolkien. S'autore sudafricanu est abarradu ispantadu dae s'assim\u00ecgiu chi teniant cun sos disinnos fatos dae issu matessi.\nNointames custu, Tolkien non fiat orgolliosu de totu sas rapresentatziones chi ant fatu de sas \u00f2peras suas in sos annos, e in unos cantos casos las at disaprovadas de su tot. In su 1946 at refudadu sas illustratziones de Horus Engels pro s'editzione in tedescu de Su Hobbit, cunsiderende\u00b7las \"tropu disneyficadas... Bilbo cun su nasu unchinadu e Gandalf comente una figura pufa fasciuga, in logu de su magu od\u00ecnicu chi penso deo\".\nTolkien fiat isc\u00e8ticu cun sa passione emergente chi b'aiat pro s'\u00f2pera sua in sos Istados Unidos, e in su 1954 at refudadu propostas pro creare una l\u00ecnia de giacas, cointzidente cun sa publicatzione de s'editzione americana de \"Su Sennore de sos Aneddos\":\nAt refudadu fintzas sa rapresentatzione teatrale de su g\u00e8nere fant\u00e0sticu in su s\u00e0giu suo \"On Fairy-Stories\", presentadu sa prima borta in su 1939:\nAdatamentos tzinematogr\u00e0ficos.\nSu chircadore de Tolkien James Dunning at coniadu su t\u00e8rmine \"Tollywood\", cuntzetu derivadu dae \"Tolkien Hollywood\", pro descr\u00ecere sos tentativos de creare un'adatamentu tzinematogr\u00e0ficu de sas ist\u00f2rias de su legend\u00e0riu tolkenianu, cun sa punna de ot\u00e8nnere resurtados bonos in billeteria, prus chi no in sa fidelidade cun s'idea originale.\nCando at retzidu un'iscienegiadura pro un'adatamentu tzinematogr\u00e0ficu de \"Su Sennore de sos Aneddos\", iscrita dae Grady Zimmerman, Tolkien at iscritu:\nTolkien at sighidu critichende s'iscienegiadura iscena a iscena (\"galu un'\u00e0tera iscena de boghes e istocadas chene sensu\"). Non fiat contra a un'adatamentu dram\u00e0ticu, nointames custu, e at b\u00e8ndidu sos deretos pro f\u00e0ghere unu film, un'\u00f2pera de teatru e totu su materiale de b\u00e8ndere de \"Su Hobbit\" e de \"Su Sennore de sos Aneddos\" a United Artists in su 1968. United Artists mai at fatu perunu film, cun totu chi su diretore John Boorman nd'at pranificadu unu a cumintzu de sa d\u00e8cada de su 1970. In su 1976 sos deretos sunt colados a sa Tolkien Enterprises, una divisione de s'azienda de Saul Zaentz, chi at publicadu unu primu adatamentu de \"su Sennore de sos Aneddos\" in su 1978, unu film animadu cun rotosc\u00f2pia dirigidu dae Ralph Bakshi e cun s'iscienegiadura de s'iscritore de fant\u00e0sia Peter S. Beagle. Sa trama coberiat petzi sa prima metade de s'ist\u00f2ria de su libru originale. In su 1977 ant publicadu un'adatamentu animadu musicale pro televisione de Su Hobbit, realizadu dae Rankin-Bass, e in su 1980 ant produidu fintzas unu film pro sa televisione mutidu \"Sa torrada de su Re\", chi coberiat unas cantas partes de Su Sennore de sos Aneddos \"chi no aiat acabadu Bakshi\".\nIntre su 2001 e su 2003, New Line Tz\u00ecnema at publicadu \"Su Sennore de sos Aneddos\" in forma de trilogia tzinematogr\u00e0fica, filmada in Zelanda Noa e dirigida dae Peter Jackson. Sa s\u00e8rie, chi si cumponet de ' (2001), ' (2002) e \"\" (2003) est istadu unu sutzessu mannu, siat a livellu cummertziale siat audiovisivu, otenende pr\u00e8mios Oscar medas, intre \u00e0teros pr\u00e8mios. Intre su 2012 e su 2014, Warner Bros. e New Line Tz\u00ecnema ant publicadu \"Su Hobbit\", una segunda trilogia tzinematogr\u00e0fica, custa borta fundada in subra de s'\u00f2pera om\u00f2nima de Tolkien, e cun Peter Jackson che a produtore esecutivu, diretore e co-iscienegiadore.\nTelevisione.\nIn su 13 de santandria de su 2017 b'at \u00e0pidu s'ann\u00f9ntziu chi s'azienda Amazon aiat achiridu sos deretos globales pro sa televisione de \"Su Sennore de sos Aneddos\" pro realizare una s\u00e8rie pro sa televisione. Custa s\u00e8rie non diat \u00e8ssere un'adatamentu diretu de sos libros, ma diat d\u00e8pere introd\u00f9ere ist\u00f2rias noas ambientadas in antis de sa trama printzipale de \"Sa Cumpangia de s'Aneddu\". Sa cunfer\u00e8ntzia de imprenta in ue l'ant annuntziada faeddaiat de \"ist\u00f2rias pregressas no esploradas fundadas in subra de testos originales de J.R.R. Tolkien\". Amazon nd'at a \u00e8ssere sa produtora, in paris cun Tolkien Estate, The Tolkien Trust, HarperCollins e New Line Tz\u00ecnema.\nAmmentos.\nTolkien, gasi comente sos person\u00e0gios e sas sedes de sas \u00f2peras suas, sunt istados isseberados pro batijare su n\u00f9mene de medas cosas in totu su mundu. Custa setzione incluet carreras, montagnas, aziendas, isp\u00e8tzies de animales e prantas, gasi comente de \u00e0teros ogetos de importu.\nPro cunventzione, unas cantas carater\u00ecsticas de sa luna Titanu de su praneta Saturnu tenent su n\u00f9mene de elementos de sa Terra Mesania. Sas \"tiras\" (montigros o c\u00f9curos minores) tenent su n\u00f9mene de person\u00e0gios, e sos \"montes\" (montagnas) tenent su n\u00f9mene de montagnas de sa Terra Mesania. B'ant fintzas aster\u00f2ides chi tenent su n\u00f9mene de Bilbo, gasi comente su de su Tolkien matessi.\nTres montes de sas Cadwallader, in sa Col\u00f9mbia Brit\u00e0nnica (C\u00e0nada) sunt istadas batijadas partinde dae person\u00e0gios de Tolkien: su monte Shadowfax, su monte Gandalf e su monte Aragorn. Su 1 de nadale de su 2012 b'at \u00e0pidu s'ann\u00f9ntziu, in una cunfer\u00e8ntzia de imprenta tzelebrada in Zelanda Noa, chi sa New Zealand Geographic Board diat realizare una consultatzione pro batijare unu monte a curtzu a Milford Sound cun su n\u00f9mene de Tolkien, pro resones ist\u00f2ricas e liter\u00e0rias, e pro tzelebrare su 121u annivers\u00e0riu de s'iscritore sudafricanu.\nSa \"Tolkien Road\" (caminu de Tolkien) de Eastbourne, in East Sussex, at retzidu su n\u00f9mene suo dae Tolkien, e sa \"Tolkien Way\", in Stoke-ue-Trent, at retzidu su n\u00f9mene suo dae su primu f\u00ecgiu de s'iscritore, su pride John Francis Tolkien, satzerdote respons\u00e0bile de sa Cr\u00e8sia Cat\u00f2lica Romana de Nostra Sennora de sos \u00c0nghelos e Santu Perdu Incadenadu (Roman Catholic Church of Our Lady of the Angels and St. Peter in Chains), a curtzu a cue. In sas \u00e0reas de Hall Green e Moseley, in sa tzitade de Birmingham, b'ant parcos e camineras medas dedicados a J.R.R. Tolkien, intre sos cales sunt de annotu sa Millstream Way e su Moseley Bog. Totu paris, custos parcos sunt connotos che a \"the Shire Country Parks\" (sos parcos de \"Sa Contrada\"). In Weston-super-Mare, Somerset, b'at unu grupu de carreras situadas in su 'Weston Village' chi sunt istadas batijadas cun su n\u00f9mene de logos de sa Terra Mesania: Hobbiton Road, Bree Close, Arnor Close, Rivendell, Westmarch Way e Buckland Green.\nIn sa tzitade olandesa de Geldrop, a curtzu de Eindhoven, sas carreras de unu bighinadu fraigadu dae zero ant retzidu su n\u00f9mene de Tolkien (\"Laan van Tolkien\") e de unos cantos person\u00e0gios prus connotos de sos libros suos.\nIn sas tzitades de sa Silicon Valley de Saratoga e San Jos\u00e8, in Calif\u00f2rnia, b'at duos complessos urban\u00ecsticos chi tenent carreras batijadas cun n\u00f9menes chi benint dae sas \u00f2peras de Tolkien. Si podent agatare d\u00f2ighi carrieras cun n\u00f9menes derivados dae sas \u00f2peras suas fintzas in sa tzitade de Lake Forest. Su bighinadu de Hobbit's Glen, in Columbia (Maryland), gasi comente sas carreras suas (intre sas cales sunt de annotu Rivendell Lane, Tooks Way e Oakenshield Circle) ant pigadu su n\u00f9mene issoro dae sas \u00f2peras de Tolkien.\nIn su campu de sa tassonomia, pagu prus o mancu 80 taxa (g\u00e8neres e isp\u00e8tzies) ant retzidu n\u00f9menes sient\u00ecficos chi onorant o derivant dae person\u00e0gios e \u00e0teros elementos fit\u00ectzios chi benint dae \"Su Hobbit\" e dae \"Su Sennore de sos Aneddos\", in paris cun \u00e0teras \u00f2peras ambientadas in sa Terra Mesania. Taxa medas ant retzidu su n\u00f9mene issoro dae su person\u00e0giu G\u00f2llum (connotu fintzas comente Sm\u00e8agol), gasi comente dae medas hobbits, sas criaduras minores chi assimigiant a sos umanos che a Bilbo e Frodo. Medas alvos, duddurinos e \u00e0teras criaduras chi aparessent in sas \u00f2peras de Tolkien, gasi comente s'iscritore matessi, sunt istados onorados fintzas issos in sos n\u00f9menes de isp\u00e8tzies medas, che a s'amf\u00ecpode \"Leucothoe tolkieni\", o sa bespe \"Shireplitis tolkieni\". In su 2004, s'om\u00ecnide estintu \"Homo floresiensis\" est istadu descritu che a unu \"hobbit\", e custu est div\u00e8nnidu in presse su nom\u00ecngiu suo, mescamente a cunsigh\u00e8ntzia de su fatu de \u00e8ssere minore meda. In su 1978, su paleont\u00f2logu Leigh Van Balent at batijadu unas 20 taxas de mamm\u00ecferos estintos partende dae s'\u00f2pera de Tolkien pro m\u00e8diu de una publicatzione \u00f9nica. In su 1999, s'entom\u00f2logu Lauri Kaila at descritu 48 isp\u00e8tzies noas de arnes \"elachistidae\" e nd'at batijadu 37 partinde dae sa mitologia de Tolkien. Est istadu fatu notare chi Tolkien est istadu ammentadu in su mundu de sa tassonomia comente non s'est mai fatu cun perunu \u00e0teru autore.\nDae su 2003, The Tolkien Society at ammaniadu su Tolkien Reading Day (\"Die de sa letura de Tolkien\"), chi si faghet su 25 de martzu in iscolas de totu su mundu.\nPlacas ammentadoras.\nB'ant sete placas biaitas in Inghilterra chi ammentant logos ass\u00f2tziados cun Tolkien: una in Oxford, una in Bournemouth, bator in Birmingham e una in Leeds. Una de sas placas de Birmingham ammentat su logu de ispiratzione de Sarehole Mill, a curtzu de ue Tolkien est istadu intre sos bator e sos oto annos, e duas de sas placas indicant sas domos in ue est istadu in antis de tzucare a s'Universidade de Oxford; s'\u00f9rtima s'agatat in s'albergu in ue s'est istabilidu in antis de tzucare a Frantza pro cumb\u00e0tere in sa Prima Guerra Mundiale. Sa placa situada in West Park, Leeds, ammentat sos chimbe annos in sos cales Tolkien est istadu primu leghidore e a pustis professore de limba inglesa in s'universidade. Sa placa de Oxford ammentat sa resid\u00e8ntzia in ue Tolkien at iscritu \"Su Hobbit\" e una parte manna de \"Su Sennore de sos Aneddos\".\nB'ant fintzas \u00e0teras duas placas chi sinnalant edificios ass\u00f2tziados a Tolkien:\n\u00d2peras de arte.\nIn su 2012, Tolkien si podiat agatare intre sas imm\u00e0gines culturales brit\u00e0nnicas seletzionadas dae s'artista Sir Peter Blake chi aparessiant in una versione noa de s'\u00f2pera de arte prus famosa sua, sa cobertedda de s'\u00e0lbum de sos 'Beatles' \"Sgt\". \"Pepper's Lonely Hearts Club Band\", chi ammentaiat sas figuras culturales brit\u00e0nnicas chi prus ammiraiat.\nAut\u00f2grafos.\nA difer\u00e8ntzia de sa majoria de sos autores de su g\u00e8nere suo, Tolkien mai s'est mustradu interessadu a s'idea de firmare sas \u00f2peras suas. Comente cunsigh\u00e8ntzia de sa popularidade sua, sende gasi, sas c\u00f2pias firmadas a manu de sas l\u00ecteras suas o de sas primas editziones de sos manuscritos suos sunt arribados a prejos de ispantu in sas astas; in prus, nd'ant apar\u00e8ssidu c\u00f2pias farsas in su mercadu. In piessignu, ant publicadu chi calicunu aeret b\u00e8ndidu, pro 85.000 dollaros, una prima editzionede Su Hobbid firmada e in cobertedda tosta. Sas colletziones particulares de materiale relatzionadu cun s'autore includent fintzas libros de sag\u00ecstica e notas manuscritas de sa biblioteca privada de Tolkien.\nBibliografia.\n\u00c0teros testos.\nUna lista minore de sos libros chi tratant Tolkien e s'\u00f2pera sua:"}
{"id": "19284", "revid": "7227", "url": "https://sc.wikipedia.org/wiki?curid=19284", "title": "Interrutzione (inform\u00e0tica)", "text": "Un'interrutzione (fintzas interrupt, dae s'inglesu), in inform\u00e0tica, est unu signale as\u00ecncronu chi indicat su \"bis\u00f2ngiu de atentu\" de una perif\u00e8rica cun su fine de una recherta piessigna de serv\u00ectziu, un'eventu s\u00ecncronu chi cunsentit s'interrutzione de unu protzessu si in casu mai s'av\u00e8rguent cunditziones determinadas (man\u00ecgiu de is protzessos) o, prus in generale, una piessigna recherta a su sistema operativu a banda de unu protzessu in esecutzione.\nTipos de interrutziones.\nDdoe at duos tipos de interrutziones:\nImpreu de is interrutziones.\nIs interrutziones sunt impreadas prus che totu cando:\nMan\u00ecgiu de is interrutziones.\nIn su su momentu chi su protzessore retzit una recherta de interrutzione, ddoe at su bis\u00f2ngiu de determinare cale siat s'aparatu chi dd'at generada. Ddoe at tres sistemas printzipales pro ddu f\u00e0ghere:\nCun sas l\u00ecnias de interrutzione m\u00f9ltiplas a ogni dispositivu est assotziadu unu pr\u00f2piu cuntatu el\u00e8tricu de su microprotzessore pro su man\u00ecgiu de is interrutziones. Custu sistema est impratic\u00e0bile pro su man\u00ecgiu de dispositivos numerosos ma podet \u00e8ssere impreadu in tecnologias a destinatzione ispetziale.\nCun s'iscansione de is interrutziones, cada dispositivu est interrogadu pro chircare cale at imbiadu sa pedida de interrutzione.\nSa Vetorizatzione impreat unu tzirc\u00f9itu integradu, su Controllore de interrutziones programm\u00e0bile, chi tenet unu tzertu n\u00f9meru de l\u00ecnias in intrada de rechertas de interrutzione (IRQ, \"interrupt request\"), impreadas dae is aparatos pro pedire un'interrutzione. Cando retzit una recherta, su controllore imbiat issu etotu una recherta de interrutzione a su protzessore e, a pustis chi custu at cunfirmadu sa recherta (dda podet fintzas ignorare si is interrutziones sunt istudadas), dep\u00f2sitat in su bus datos s'\u00ecnditze de su \"vetore\" \"de interrutzione\" relativu a s'indiritzu de sa protzedura chi man\u00ecgiat s'interatzione cun s'aparatu."}
{"id": "19285", "revid": "12712", "url": "https://sc.wikipedia.org/wiki?curid=19285", "title": "Interrupt", "text": ""}
{"id": "19286", "revid": "2404", "url": "https://sc.wikipedia.org/wiki?curid=19286", "title": "Machismu", "text": "Su machismu (lege \"macismu\") o fintzas mascrismu est s'impare de ideas, atit\u00f9dines e pr\u00e0ticas fundadas subra un'atributzione culturale imparada dae superioridade de s'\u00f2mine, in canto mascru, subra sa f\u00e8mina. In generale, in totu su mundu s'agatat mascrismu. Una persone cun ideas, atit\u00f9dines o cumportamentos mascristas est mascrista. Un'\u00f2mine, in generale cisg\u00e8nere, chi s'essende c\u00f2modu cun sas ideas suas mascristas, cuns\u00ecderet is chi ddu sunt o no, e non tenet peruna intentzione de ddas revisionare, est unu mascrista (o machista). In su mundu otzidentale, su mascrismu de su de 21 s\u00e8culos est prus sutile de su chi bi fiat fintzas a su s\u00e8culu pretzedente: sas leges sunt egualit\u00e0rias ma su ddas p\u00f2nnere in sa pr\u00e0tica, is cost\u00f9menes e sa vida cotidiana, incluende su limb\u00e0giu verbale, su non verbale e is metanarrativas, no ddu sunt de fatu.\nSa sotziedade europea est mascrsta dae como s\u00e8culos: su feudal\u00e8simu (relatzione \u00f2mine-sennore), su cristian\u00e8simu, s'umanesimu (cun s'\u00f2mine in su tzentru de totu e sa bochidura de f\u00e8minas s\u00e0bias o brujas), su capitalismu (sistema de fam\u00eclias-cumintzadas, su traballu produtivu de dinares dignificat s'\u00f2mine), etz In die de oe, ponet fronte in una sotziedade capitalista e patriarcale, si manifestat t\u00ecpicamente, pro esempru, in unos tzertos balores traditzionalmente \"mascros\", is rolos sotziales de g\u00e8nere, sa bisura masculina, su dispr\u00e8tziu bastante evidente o a livellu sotziale atzetadu conca a sa f\u00e8mina, s'istima de is f\u00e8minas a traessu de s'aspetu f\u00ecsicu o pro sa relatzione (f\u00ecgia, mama, sorre, isposa, amante) chi tenent cun carchi \u00f2mine o pro s'impreu de su limb\u00e0giu.\nS'ant\u00f2nimu de \"mascrismu\" no est feminismu (f\u00e8mina diferente, ma cun su matessi balore -nen superiore ne inferiore- a s'\u00f2mine), sende chi cust'\u00f9rtimu punnat a sa defensa de is deretos de is f\u00e8minas e a sa paridade de issas cun is \u00f2mines, chentza de \u00f2dia, dispr\u00e8tziu, o pregiud\u00ectzios conca a is \u00f2mines, cosa a chi si ddi narat misandria. Sa misandria est unu fen\u00f2menu a m\u00e0rghine de su feminismu, chi medas f\u00e8minas ant denegadu in su cursu de su tempus, proite contras a is printz\u00ecpios de su movimentu. Pro su post-feminismu, is feminismos de sa difer\u00e8ntzia e is ist\u00f9dios de g\u00e8nere, totus tenet su matessi balore e is matessis deretos, essende cada persone comente ch\u00e8rgiat, chene d\u00e8pere intrare in manera segura in istereotipos nen binarismu de g\u00e8nere."}
{"id": "19287", "revid": "2404", "url": "https://sc.wikipedia.org/wiki?curid=19287", "title": "Mascrismu", "text": ""}
{"id": "19288", "revid": "2404", "url": "https://sc.wikipedia.org/wiki?curid=19288", "title": "Sessismu", "text": "Sa discriminatzione de g\u00e8nere, discriminatzione sessuale o sessismu est sa discriminatzione fundada subra su sessu de sa persone chi la patit. Sunt tipu sessismu, pro esempru, su mascrismu e lu micromascrismu, chi discriminant sas f\u00e8minas cara a sos \u00f2mines, o puru sa discriminatzione de s'\u00f2mine cara a sa f\u00e8mina.\nEst unu tipu de pregiud\u00ectziu chi \u00e0lterat s'obietividade e impedumat de apretziare sas persones pro sos m\u00e8ritos issoros. Si podet ref\u00e8rrere a tres atit\u00f9dines sutilmente diferentes: pensare chi unu sessu est superiore a s'\u00e0teru; cr\u00e8ere chi b'at difer\u00e8ntzia manna intre \u00f2mines e f\u00e8minas e duncas depent \u00e8ssere rifl\u00e8tidas in sa manera de si cumportare in sotziedade, comente su limb\u00e0giu, sas atit\u00f9dines sessuales o sa lege; o t\u00e8nnere aversione a sas f\u00e8minas (misoginia) o a sos \u00f2mines (misandria).\nSos cumbinchiemntos sessistas sunt una forma de essentzialismu, chi sustenet chi sos indiv\u00ecduos podent \u00e8ssere cumpr\u00e8ndidos (e a s'ispissu giuigados) in tr\u00e8menes de sas carater\u00ecsticas de su grupu a chi pertenent. In su casu de su sessismu, su grupu est su relativu a su sessu -\"\u00f2mine\" o \"f\u00e8mina\"-, assumende chi totus ruent craramente in una de sas duas categorias."}
{"id": "19289", "revid": "2404", "url": "https://sc.wikipedia.org/wiki?curid=19289", "title": "Discriminatzione de g\u00e8nere", "text": ""}
{"id": "19290", "revid": "2404", "url": "https://sc.wikipedia.org/wiki?curid=19290", "title": "Discriminatzione sessuale", "text": ""}
{"id": "19291", "revid": "2404", "url": "https://sc.wikipedia.org/wiki?curid=19291", "title": "Teorema de Parseval", "text": "In matem\u00e0tica, su Teorema de Parseval est s'espressione de s'unitariedade de sa trasformada de Fourier; in pacas p\u00e0raulas, sa summa (o s'integrale) de su quadradu de una f\u00f9ntzione est iguale a sa summa (o s'integrale) de su quadradu de sa sua trasformada. Custu teorema tenet origine dae unu teorema de Marc-Antoine Parseval de su 1799, chi chistionat de sas series, chi est istettiu \u00e0plicau a sas series de Fourier. Est connottu puru comente su \"teorema de s'energia de Rayleigh\", o puru comente s\"'identidade de Rayleigh\".\nPuru si su \"Teorema de Parseval\" est utilitzau meda pro descriere s'unidariedade de cada transformada de Fourier, particularmente in fisica, sa forma prus generale de custa propriedade est anumenada \"Teorema de Plancherel\"\nT\u00e8si de su Teorema de Parseval.\nSiene formula_1 duas f\u00f9nziones in s'ispatziu formula_2, in uve formula_3 sunu ambas duas formula_4-p\u00e8riodicas, cun Serie de Fourier\nformula_5\nE\nformula_6\nTandoformula_7\nIn uve formula_8 est s'unidade im\u00e0ginaria e sas l\u00edneas oritzontales indicana sa conjugazione complessa.\nPrus generalmente, siet formula_9 unu gruppu abelianu cun duale de Pontryagin formula_10, Su teorema de Parseval narada chi sa transformada de Pontryagin-Fourier est unu operadore unitariu entre sos isp\u00e0tzios de Hilber formula_11 (cun integratzione cun sa mesura de Haar bene iscalada, in sos duos gruppos). Cando formula_9est su cerchiu unitariu formula_13, formula_10est su gruppu de sos n\u00f9meros interos, e custu este su casu mentzionau antes. Cando formula_9 est sa l\u00ednea de sos numeros reales formula_16, su duale de Pontryagin est sempere formula_9 e sa trasformada est sa trasformada de Fourier. cando formula_9 est su gruppu ciclicu formula_19, su duale est sempere issu su matessi e sa trasformada est sa trasformada discreta de Fourier (TDF).\nSu teorema de Parseval podet puru \u00e8ssere indicadu gasi:\nSiet formula_20 una f\u00f9ntzione cun quadradu integrabile in s'insieme cunzau formula_21 cun s\u00e8rie de Fourier\nTando\nNotatzione utilitzada in Fisica.\nIn fisica e ingegneria, su teorema de Parseval est iscritu puru gasi\nIn uve formula_25 representa sa transformada de Fourier continua (normalitzada, unitaria) de formula_26, e formula_27 est sa frequentzia in radiantes pro segundos.\nS'interpretatzione de custa forma de su teorema est chi s'energia totale de unu signale podet \u00e8ssere calculada summande sa p\u00f2tenzia-pro-cantu pro su tempus o sa p\u00f2tenzia ispettrale pro sa frequentzia\nPro signales discretos in su tempus, su teorema est\nIn uve formula_29 est sa transformada tempus-discreta de Fourier (TTDF) de formula_30, e formula_31 representa sa frequentzia angulare (in radiantes pro cantu) de formula_30.\nPro sa trasformada de Fourier discreta (TFD), sa relatzione est\nIn uve formula_34 est sa TFD de formula_35, ambos de long\u00e0ria formula_36."}
{"id": "19292", "revid": "7227", "url": "https://sc.wikipedia.org/wiki?curid=19292", "title": "Rep\u00f9brica Sotzial\u00ecsta Sovi\u00e8tica de Let\u00f2nia", "text": "Sa Rep\u00f9brica Sotzial\u00ecsta Sovi\u00e8tica de Let\u00f2nia (in let\u00f2nu: \"Latvijas Padomju Soci\u0101listisk\u0101 Republika\"), conn\u00f2tta f\u00ecntzas com\u00e8nte RSS Let\u00f2na fit unu ist\u00e0du federale comunista de s'Unione Sovietica."}
{"id": "19293", "revid": "7227", "url": "https://sc.wikipedia.org/wiki?curid=19293", "title": "Rep\u00f9brica Sotzial\u00ecsta Sovi\u00e8tica de Uzbekistan", "text": "Sa Rep\u00f9brica Sotzial\u00ecsta Sovi\u00e8tica de Uzbekistan (in uzbeku: \"\u040e\u0437\u0431\u0435\u043a\u0438\u0441\u0442\u043e\u043d \u0421\u043e\u0432\u0435\u0442 \u0421\u043e\u0446\u0438\u0430\u043b\u0438\u0441\u0442\u0438\u043a \u0420\u0435\u0441\u043f\u0443\u0431\u043b\u0438\u043a\u0430\u0441\u0438\" - \"O`zbekiston Sovet Socialistik Respublikasi\"), conn\u00f2tta f\u00ecntzas com\u00e8nte RSS Uzbekistan fit unu ist\u00e0du federale comunista de s'Unione Sovietica."}
{"id": "19296", "revid": "2404", "url": "https://sc.wikipedia.org/wiki?curid=19296", "title": "Limba piemontesa", "text": "Su piemontesu (in piemontesu: \"piemonteis\") est una limba chi fachet parte de su gr\u00f9stiu cisalpinu o gallu-italicu de sas limbas romanzas. Si chisti\u00f2nat in s'Italia de su Nord, mascam\u00e8nte in Piemonte ma f\u00ecntzas in sas regiones chi li sun a c\u00f9rtzu.\nSu piemontesu est una limba chi tenet duas variedades mannas, su piemuntesu de ponente (Torinu, Cuneo e Asti) e su de s'oriente (Alessandria, Vercelli e Novara): sos chi fav\u00e8ddan custos duos limb\u00e0zos si p\u00f2den s\u00e8mper cumpr\u00e8nder a pare."}
{"id": "19297", "revid": "2404", "url": "https://sc.wikipedia.org/wiki?curid=19297", "title": "Misoginia", "text": "Su tr\u00e8mene misoginia (de su gregu \"\u03bc\u03b9\u03c3\u03ad\u03c9\" mis\u00e8\u014d, \"odiare\" e \"\u03b3\u03c5\u03bd\u03ae\" gyn\u1e15, \"f\u00e8mina\") inditat unu sentimentu e una cunsighente atitudine de \u00f2dia o aversione cara de sas f\u00e8minas, persighidu in manera indiferente a banda de \u00f2mines o unas \u00e0teras f\u00e8minas.\nIn resone de custa dillindada delimitazione de sa categoria umana ogetu de aversione, si distinghet de sa misantropia e costituit su cuntzetu isprigu e contrapostu de sa misandria.\nSa misoginia est dir\u00ecgida cara a sas f\u00e8minas cunsideradas che grupu: una persone mis\u00f2gina podet intrat\u00e8nnere comente si siat relatziones carignosas de amigh\u00e8ntzia e amore cun s\u00ecngulas f\u00e8minas; de cunversu, t\u00e8nnere relatos negativos cun unu n\u00f9meru mannu de f\u00e8minas pigadas in manera singulare non sign\u00ecficat netzessariamente \u00e8ssere persones mis\u00f2ginas.\nSas resones chi podent batire indiferentemente de su g\u00e8nere a tale atitudine podent \u00e8ssere de natura disvariada: esperi\u00e8ntzias personales traum\u00e0ticas, aspetos culturales pr\u00f2pios o tramandados dae sos pr\u00f2pios antepassados, rialias arraighinadas in \u00e0mbitos familiares e sotziales, sa manera comente si bivet sa cumpetitzione, in su pranu passionale o fintzas in su cuntestu de traballu.\nSa misoginia est generalmente un'atitudine individuale, mentras chi su mascrismu, paris a su feminismu, est un'atitudine culturale, non netzessariamente acumpangiadu dae \u00f2dia."}
{"id": "19298", "revid": "2404", "url": "https://sc.wikipedia.org/wiki?curid=19298", "title": "Misandria", "text": "Sa misandria est una tend\u00e8ntzia ideol\u00f2gica o psicol\u00f2gica relatzionada cun s'\u00f2dia, aversione o antipatia a sos \u00f2mines o persones de sessu mascru. Sa par\u00e0ula benit dae su gregu, chi issa e totu est formada dae mise\u00edn (\"\u03bc\u03b9\u03c3\u03b5\u01d0\u03bd\", \"\u00f2dia\") e andros (\"\u03ac\u03bd\u03b4\u03c1\u03cc\u03c2\", \"\u00f2mine\"). Sa misandria faghet de sos \u00f2mines s'or\u00ecgine de totu sos males de s'umanidade mentras chi sas f\u00e8minas sunt sas v\u00ectimas de custos males e sas respons\u00e0biles de totu su bonu. Tocat a non la cunf\u00f9ndere cun s'androf\u00f2bia. Sa mis\u00e0ndria no est perunu istrobu ps\u00ecchicu, comente diat \u00e8ssere su casu de l'androf\u00f2bia, si nono un'ideologia imparada a sa sotziedade o sa cultura gosi comente lu podet \u00e8ssere sa misoginia. In manera om\u00f2loga diat \u00e8ssere s'echivalente a sa misoginiaconca a sas f\u00e8minas. Sa misantropia est l'aversione a sos \u00e8sseres umanos, tantis \u00f2mines comente f\u00e8minas.\nIn s'annu 1920, Sigmund Freud, istudiende unu casu cuncretu de omosessualidade (lesbismu) aiat osservadu unu movimentu opostu a sa misog\u00ednia, o un'aplicatzione de custa conca a sos \u00f2mines intames chi non conca a sas f\u00e8minas, ma galu no esistiat perunu faeddu pro lu definire. Carchi autore de fines de su de 20 s\u00e8culos e de su de 21 s\u00e8culos est andadu prus a in antis, cunsiderende la mis\u00e0ndria non comente a unu fen\u00f2menu psicol\u00f2gicu individuale si nono culturale."}
{"id": "19299", "revid": "2404", "url": "https://sc.wikipedia.org/wiki?curid=19299", "title": "Ist\u00f9dios de g\u00e8nere", "text": "Sos ist\u00f9dios de g\u00e8nere (in inglesu \"gender studies\") rapresentant un'acostamentu multidisciplinare e interdisciplin\u00e0riu a s'ist\u00f9diu de sos significados s\u00f2tziu-culturales de sa sessualidade e de s'identidade de g\u00e8nere.\nN\u00e0schidos in Nordam\u00e8rica a caddu de sos annos setanta e otanta in s'\u00e0mbitu de sos ist\u00f9dios culturales, si difundent in Europa Otzidentale in sos annos otanta. S'isvilupant partende dae unu tzerta currente de su pensamentu feminista e agatant ispuntos fundamentales in su post-istruturalismu e decostrutzionismu frantzesu (mescamente Michel Foucault e Jacques Derrida), in sos ist\u00f9dios chi \u00f9nint psicologia e limb\u00e0giu (Jacques Lacan e, in una prospetiva postlacaniana, Julia Kristeva). De importu dillindadu pro sos ist\u00f9dios de g\u00e8nere sunt fintzas sos ist\u00f9dios gay e l\u00e8sbicos e su postmodernismu.\nCustos ist\u00f9dios non costit\u00f9int unu campu de s'ischire a sese, ma rapresentant in antis de totu una modalidade de interpretatzione. Sunt su resurtadu de una rugrada de metodologias diferentes chi abratzant diversos aspetos de sa vida umana, de sa produtzione de sas identidades e de su raportu intre indiv\u00ecduu e sotziedade, intre indiv\u00ecduu e cultura. Pro custu motivu una letura \"gender sensitive\", atenta a sos aspetos de g\u00e8nere, est aplic\u00e0bile a belle calesisiat brancu de sas si\u00e8ntzias umanas, sotziales, psicol\u00f2gicas e liter\u00e0rias, de sa sotziologia a sas si\u00e8ntzias etno-antropol\u00f2gicas, a sa literadura, a sa filosofia, a sa teologia, a sa pol\u00ectica, a sa demografia etz.\nMescamente a sos iscumentzos, ma in parte fintzas oe in die, sos ist\u00f9dios de g\u00e8nere sunt caraterizados dae un'imprenta pol\u00ectica e emantzipativa. Sunt difatis in istrintamente conn\u00e8tidos a sa cunditzione feminile e a cussa de sugetos minorit\u00e0rios. Non si l\u00ecmitant tando a prop\u00f2nnere teorias e las aplicare a s'an\u00e0lisi de sa cultura, ma mirant fintzas a realizare c\u00e0mbios in \u00e0mbitu de sa mentalidade e de sa sotziedade. Sunt in manera istrinta ligados a sos movimentos de emantzipatzione feminile, omosessuale e de sas minorias \u00e8tnicas e lingu\u00ecsticas e a s'ispissu s'\u00f2cupant de problem\u00e0ticas conn\u00e8tidas a opressione ratziale e \u00e8tnica, isvilupu de sas sotziedades postcoloniales e globalizatzione."}
{"id": "19300", "revid": "2404", "url": "https://sc.wikipedia.org/wiki?curid=19300", "title": "Identidade de genere", "text": ""}
{"id": "19301", "revid": "2404", "url": "https://sc.wikipedia.org/wiki?curid=19301", "title": "Feudal\u00e8simu", "text": "Su feudal\u00e8simu fiat unu sistema pol\u00ecticu, econ\u00f2micu e sotziale chi s'aiat afirmadu in s'Europa otzidentale cun s'Imp\u00e8riu carol\u00ecngiu (su de 9 s\u00e8culos) e cun sa morte de C\u00e0ralu su Mannu, finu a s'aventu de s'edade moderna. In sentidu sotziale e econ\u00f2micu est istadu un'evolutzione de sa sotziedade curtense.\nIn manera impr\u00f2pria s'agettivazione \"feudale\" est istada impreada fintzas pro f\u00e0ghere fentomu a cussas organizatziones territoriales piessignas in ue fiat ladina sa pres\u00e8ntzia de relatos personales pare\u00b7pare e orizontales intre sos v\u00e0rios sennores locales, a s'ispissu dotados de unu p\u00f2dere in v\u00e0riu gradu aut\u00f2nomu e de una fortza militare de reliu de car\u00e0tere pr\u00f2ssimu a su privadu - prusaprestu chi feti in riferimentu a sa cl\u00e0ssica istruturatzione sotziale istrintamente ger\u00e0rchica chi tenet a in pitzu de sa pir\u00e0mide unu solu elementu, su soberanu; un'esempru in custu sentidu s'agata foras sas l\u00e0canas europeas medievales in s'ispetz\u00ecficu in Giapone durante su per\u00ecodu Shogun. Su suepramentu de su sistema feudale s'at tentu cun s'emanatzione de sas leges eversivas de sa feudalidade in su 1806 a banda de Napoleone Bonaparte, prus de tres s\u00e8culos a pustis de sa fine de s'Edade M\u00e8dia."}
{"id": "19302", "revid": "2404", "url": "https://sc.wikipedia.org/wiki?curid=19302", "title": "Imp\u00e8riu carol\u00ecngiu", "text": "Imp\u00e8riu Carol\u00ecngiu est unu tr\u00e8mene istoriogr\u00e0ficu utilizadu pro si ref\u00e8rrere a unu per\u00ecodu de s'ist\u00f2ria europea derivadu dae sa pol\u00ectica de sos res francos, Pipinu e C\u00e0ralu su Mannu, chi at supostu unu tentativu de rec\u00f9peru in sos \u00e0mbitos pol\u00ecticu, religiosu e culturale de s'\u00e8poca medievale in Europa otzidentale.\nFundadu traditzionalmente cun sa coronadura de C\u00e0ralu su Mannu a imperadore romanu a banda de paba Lione III sa note de Pasca de Nadale de s'annu 800. A sa morte de C\u00e0ralu, s'Imp\u00e8riu fiat coladu a su f\u00ecgiu Ludovicu su Piu, tando fiat istadu ispartzidu intre sos erederis suos, frammentende\u00b7si\u00b7nche irreversibilmente. Nde fiant n\u00e0schidos de segus sa monarchia frantzesa, su Regnu de It\u00e0lia (una definitzione chi designaiat unu territ\u00f2riu cun l\u00e0canas non bene definidas, galu oe ogetu de cuntierras a banda de unos cantos ist\u00f2ricos) e su Sacru Romanu Imp\u00e8riu. Custa \u00f9rtima denumenatzione, de s'\u00e0teru cantone, est atibiada fatu\u00b7fatu fintzas a s'Imp\u00e8riu carol\u00ecngiu e totu.\nS'ist\u00e8rrida de s'imp\u00e8riu a prim\u00ectziu fiat de unos 1.112.000 km\u00b2 cun una populatzione intre sos 10 e sos 20 milliones de persones."}
{"id": "19303", "revid": "2404", "url": "https://sc.wikipedia.org/wiki?curid=19303", "title": "Lanzarote", "text": "Lanzarote est una de sas \u00ecsulas de s'artzip\u00e8lagu de sas Can\u00e0rias. Paris cun sas \u00ecsulas de Gran Can\u00e0ria, Fuerteventura e La Graciosa format sa prov\u00ecntzia de Las Palmas (in sa Comunidade Aut\u00f2noma de sas Can\u00e0rias), in s'Otz\u00e8anu Atl\u00e0nticu, in antis a sas costeras de su sud de su Marrocu. Sa capitale est Arrecife; portu naturale, e tzentru agr\u00ecculu e industriale. Sa populatzione est connota cun n\u00f9mene de \"lanzarote\u00f1os\" o \"conejeros\" (conilleris).\nDepet su n\u00f9mene a s'italianu Lancellotto Malocello, chie l'aiat bisitada in su de 14 s\u00e8culos. No fiat istada conchistada fintzas a s'ispeditzione de Jean de B\u00e9thencourt (1402), chi diat acabare amparende\u00b7si de totu s'artzip\u00e8lagu.\nEst dividida in 7 munitz\u00ecpios: Arrecife, Har\u00eda, San Bartolom\u00e9, Teguise, T\u00edas, Tinajo e Yaiza. Cun 141.938 bividores e ist\u00e8rrida de 791 km\u00b2, Lanzarote est sa de tres \u00ecsulas prus pobuladas dae sas Can\u00e0rias, a pustis de Tenerife e Gran Can\u00e0ria e sa de bator pro tirada a fatu de sas duas fentomadas e de Fuerteventura. In su tzentru-sud-ovest de s'\u00ecsula b'at su Parcu Natzionale de Timanfaya, chi est una de sas printzipales atratziones tur\u00ecsticas de Lanzarote. Totu s'\u00ecsula est dae su 1993 Reserva de sa Bioisfera de s'UNESCO."}
{"id": "19304", "revid": "2404", "url": "https://sc.wikipedia.org/wiki?curid=19304", "title": "La Palma", "text": "La Palma, su cale n\u00f9mene ist\u00f2ricu est San Miguel de La Palma, est un' \u00ecsula de s'artzip\u00e8lagu de sas Can\u00e0rias (Ispagna) chi s'agatat 80 km a ovest de Tenerife. La Palma, cun unos 82.346 bividores (2015), est sa de chimbe \u00ecsulas prus populadas de sas Can\u00e0rias e tirat a 708,32 km\u00b2 (unos 40 km pro 20 km) chi nde faghent sa de chimbe fintzas pro ist\u00e8rrida. Sa capitale de s'\u00ecsula est Santa Cruz de La Palma.\nIn su tzentru de s'\u00ecsula s'agatat su Parcu natzionale de sa Caldera de Taburiente, chi est unu de sos bator parcos natzionales presentes in s'artzip\u00e8lagu. In su 2002 s'\u00ecsula est istada decrarada Reserva de sa biosfera de s'UNESCO.\natratziones tur\u00ecsticas de Lanzarote. Totu s'\u00ecsula est dae su 1993 Reserva de sa Bioisfera de s'UNESCO."}
{"id": "19305", "revid": "2404", "url": "https://sc.wikipedia.org/wiki?curid=19305", "title": "Organizatzione de sas Natziones Unidas pro sa Massaria e su Nudriamentu", "text": "S'Organizatzione de sas Natziones Unidas pro sa Massaria e su Nudriamentu (FAO, sigla de \"Food and Agriculture Organization\") est un'organizatzione ispetz\u00ecfica de s'ONU, criada su 16 de santugaine de su 1945, in sa tzitade de Qu\u00e9bec. Sa FAO cunsistet de 188 membros (187 istados prus s'Unione Europea). Su lemma suo est \u00abAgiudare a costruire unu mundu chene f\u00e0mine\u00bb e sa sede sua est in sa tzitade de Roma, It\u00e0lia.\nSa FAO realizat programmas pro artziare sos livellos de nudriamentu e de vida, megiorare s'at\u00f2liu de sa produtzione, elaboratzione, cumm\u00e8rtziu e distributzione de sos alimentos e produtos agr\u00ecculos de fatorias, forestales e de pisca, promovende s'isvilupu e megioriu de sa populatzione rurale.\nCustu organismu preparat a sas natziones in isvilupu a f\u00e0ghere fronte a situatziones de emerg\u00e8ntzia alimentare e, in casu netzess\u00e0riu, prestat agiudu de urg\u00e8ntzia. Promovet investimentos in sa massaria, su perfetzionamentu de sa produtzione agr\u00eccula, sa pesadia de besti\u00e0mene e su trasferimentu de tecnologia a sos paisos in isvilupu. Puru favoresset sa cunservatzione de sas risursas naturales istimulende s'isvilupu de sa pisca, pischicultura e sas fontes de energia rennov\u00e0biles.\nDae su 1981 si cuns\u00ecderat su 16 de santugaine comente Die Mundiale de s'Alimentatzione."}
{"id": "19306", "revid": "2404", "url": "https://sc.wikipedia.org/wiki?curid=19306", "title": "FAO", "text": ""}
{"id": "19307", "revid": "2404", "url": "https://sc.wikipedia.org/wiki?curid=19307", "title": "Chiara de Assisi", "text": ""}
{"id": "19308", "revid": "10458", "url": "https://sc.wikipedia.org/wiki?curid=19308", "title": "Die internatzionale de sa limba mama", "text": "Sa Die Internatzionale de sa limba mama est una tzelebratzione aprovada in sa Cunfer\u00e8ntzia Generale de s'UNESCO de santandria de su 1999 e fissada pro su 21 de fre\u00e0rgiu. In custa data s'intregat su pr\u00e8miu Linguapax, in defensa de su plurilinguismu.\nIst\u00f2ria.\nIntre su 1951 e su 1952 su bengalesu est istadu s'obietivu tzentrale de su Movimentu pro sa Limba Bengalesa (\"Bhasha Andolon\") in su Bengala Orientale (oe Banglad\u00e8sh). Cun totu chi su bengalesu fiat faeddadu dae sa majoria de sa populatzione de su Bengala Orientale, s'urd\u00fa fiat pro lege s'\u00f9nica limba natzionale de su Dom\u00ecniu de su Pakist\u00e0n. Su 21 de fre\u00e0rgiu de su 1952 istudiantes e ativistas sunt istados isparados dae sos militares e sa politzia in s'Universidade de Dhaka e tres gi\u00f2vanos istudiantes e \u00e0teras persones sunt istadas ochidas. Prus tardu, su 1999, s'UNESCO at decraradu su 21 de fre\u00e0rgiu comente a Die Internatzionale de sa Limba mama, in reconnoschimentu de sos mortos."}
{"id": "19309", "revid": "2404", "url": "https://sc.wikipedia.org/wiki?curid=19309", "title": "Fundu Mundiale pro sa Natura", "text": "Su Fundu Mundiale pro sa Natura (in inglesu: \"World Wide Fund for Nature\", \"World Wildlife Fund\" o incurtzadu WWF) est un'organizatzione de cunservatzione globale de s'ambiente, chirca e de defensa ambientale. Custu ass\u00f2tziu, tenet sa sede in Gland (Isv\u00ectzera), contat cun unos 5 milliones de membros in totu su mundu e disponet de una rete operativa in 96 istados.\nCun s'arribu a su zool\u00f2gicu de Londra de su panda gigante (\"Ailuropoda melanoleuca\") Chi-Chi su 1961, fiat comintzada sa chistione subra s'interventu de s'\u00f2mine in sa natura e sas rib\u00e0tidas in s'estintzione de isp\u00e8tzies comente sos ursos panda, in per\u00ecgulu a causa de s'annichilamentu de sas padentes de cannas de bamb\u00fa, prom\u00f2vida dae sos otzidentales colonizadores, pro evitare pragas de s\u00f2righes in casu de froridura e produtzione manna de laore de sos bamb\u00fas, comente fiat acad\u00e8ssidu a Mizoram in su 1959; in contradditzione a su pensamentu traditzionale de Oriente segundu chi si cuns\u00ecderat chi s'annu chi frorit una padente de bamb\u00fa (segundu s'isp\u00e8tzie podent istentare deghinas de annos a frorire) at a \u00e8ssere un'annu de progressu,chentza de passare f\u00e0mine, cun meda laore immagasinadu.\nSu WWF est istadu fundadu s'11 de cabudanni de su 1961 a Morges, Isv\u00ectzera, dae Sir Julian Huxley (1887-1975), Sir Peter Markham Scott (1909-1989), Guy Mountfort (1905-2003) e Max Nicholson (1904-2003) suta n\u00f9mene de \"World Wildlife Fund for Animals\", pro mudare n\u00f9mene in su 1986 cun s'atuale \"World Wide Fund for Nature\" (cun totu chi in sos Istados Unidos e in su Canada galu cunservant su n\u00f9mene originale), adotende a log\u00f2tipu reconnotu a livellu mundiale su panda, de ogros espressivos e marcados nieddos, ispiradu dae su panda Chi-Chi."}
{"id": "19310", "revid": "2404", "url": "https://sc.wikipedia.org/wiki?curid=19310", "title": "WWF", "text": ""}
{"id": "19311", "revid": "2404", "url": "https://sc.wikipedia.org/wiki?curid=19311", "title": "Pand\u00e8mia de COVID-19", "text": "Sa pand\u00e8mia de SARS-CoV-2 de su 2019-2020, n\u00f2dida fintzas che pand\u00e8mia de 2019-nCoV de su 2019-2020 o a prim\u00ectziu che prumonite de Wuhan est una maladia identificada a prim\u00ectziu fache a sa fine de su nadale de su 2019 che un'epid\u00e8mia in sa tzitade de Wuhan, cabulogu de sa prov\u00ecntzia tzinesa de s'Hubei, in unu grupu de persones cun s\u00ecntomos de una prumonite de c\u00e0usa disconnota. Sos primos casos ant interessadu printzipalmente traballadores de su mercadu de su pische de sa tzitade, in ue si bendiant fintzas animales bios. In sas primas chidas de ghenn\u00e0rgiu de su 2020 sos iscientziados ant isuladu in custos sugetos unu coronavirus nou, designadu SARS-CoV-2 (Coronavirus Nou 2019), resurtadu \u00e8ssere simigiante a su nessi pro su 70% de sa secu\u00e8ntzia g\u00e8nica sua a sa de su SARS-CoV-2. A sa fine de su ghenn\u00e0rgiu 2020 non fiant galu istadas determinadas craramente sas carater\u00ecsticas de su virus, cun totu chi esseret atzertada sa capatzidade de si trasm\u00ectere de \u00f2mine a \u00f2mine, e permanentaiant intzertesas in sas modalidades esatas de trasmissione e in sa patogenitzidade (sa capatzidade de faghere dannu). Sa maladia assotziada est istada reconnota cun su n\u00f9mene de COVID-19.Sa prima signalatzione atibiabile a su virus nou est acont\u00e8ssida su 31 nadale 2019, ma giai s'8 de nadale fiant cump\u00e0ssidos sos primos mal\u00e0idos cun maladia sintom\u00e0tica. S'1 de ghenn\u00e0rgiu 2020 sas autoridades ant dispostu sa serrada de su mercadu e s'isulamentu de cuddos chi presentaiant sinnos e s\u00ecntomos de s'infetzione. Su primu mortu cunfirmadu andat torra a su 9 ghenn\u00e0rgiu 2020. A su 28 ghenn\u00e0rgiu 2020 si registraiant prus de 4 600 casos de cont\u00e0giu cunfirmados in medas paisos de su mundu e 106 mortos mentras su 15 fre\u00e0rgiu tales datos fiant giai artziados a 49 053 casos e 1 381 mortos. Partende dae su 23 ghenn\u00e0rgiu 2020, Wuhan est istada posta in barantena cun sa suspensione de totu sos trasportos p\u00f9blicos intrende e bessende de sa tzitade, medidas chi sa die sighente sunt istadas ist\u00e8rridas a sas tzitades lacan\u00e0rgias de Huanggang, Ezhou, Chibi, Jingzhou e Zhijiang. Ulteriores limitatziones e controllos sunt istados adotados in medas zonas de su mundu.\nSos mal\u00e0idos acusant s\u00ecntomos simigiantes a s'influ\u00e8ntzia comente calentura, t\u00f9ssiu sica, istrach\u00ecmine, dificultade de respiru. In sos casos prus graes, s'ispissu cumproados in sugetos giai agrabiados de pretzedentes patologias, s'isvilupat prumonite, insuffitzi\u00e8ntzia renale aguda, pro arribbare fintzas a sa morte. Sos mal\u00e0idos presentant fintzas leucopenia e linfotzitopenia. Mancari dae sa metade de su ghenn\u00e0rgiu 2020 siat dispon\u00ecbile una proa pro f\u00e0ghere sa di\u00e0gnosi de infetzione de SARS-CoV-2, in fre\u00e0rgiu no esistiat ancora niunu tratamentu o vatzinu ispetz\u00ecficos: sas sanadura sunt ispontziadas e sos tratamentos sunt printzipalmente mirados a gestire sos s\u00ecntomos e a suportare sas funtziones vitales, fcun totu chi sunt istados testados unos cantos f\u00e0rmacos antivirales giai impreados pro cuntrastare unas \u00e0teras infetziones.\nUna resposta manna, siat in Tzina siat a livellu globale, at sighidu un'aumentu de sos casos a metade de ghenn\u00e0rgiu 2020, batende restritziones de vi\u00e0giu, barantenas e coberrefogos. S'annoditzat pro esempru sa barantena de sa nae de rughera Diamond Princess in sas abbas giaponesas; su coberrefogu de prus de 780 milliones de persones in Tzina; unu coberrefogu volunt\u00e0riu in Taegu, in Corea de su Sud; e su coberrefogu de una dosina de tzitades cun prus de 50 000 bividores in sas regiones italianas de Lombardia e de V\u00e8netu. S'epid\u00e8mia est istada decrarada una emerg\u00e8ntzia sanit\u00e0ria p\u00f9blica de riellu internatzionale (PHEIC) de s'Organizatzione mundiale de sa salude (OMS) su 30 ghenn\u00e0rgiu. Aeroportos e istatziones ferruvi\u00e0rias ant fatu cuntrollos de sa temperadura corporea, em\u00ectidu decraratziones sanit\u00e0rias e publicadu signales de informatzione in s'intentu de identificare sos vetores de su virus. Unu tzertu n\u00f9meru de istados at em\u00ectidu avertimentos contra de vi\u00e0gios cara a Wuhan, Hubei o Tzina in generale. Unu \u00e0teru cuss\u00ecgiu est chi sos biagiadores chi torrent dae determinadas regiones, in piessignu dae Tzina, Ir\u00e0n e It\u00e0lia setentrionale, s'\u00ecsulent a solos.\nSas cunsigh\u00e8ntzias prus ampras de s'epid\u00e8mia cumprendent pessamentos subra s'instabilidade econ\u00f2mica. Sa crisi pol\u00ectica at incl\u00f9didu fintzas su litzentzi\u00e0mentu de diversos cabos locales de su Partidu Comunista Tzinesu pro s'iscassa resposta issoro a s'isciopu de s'epid\u00e8mia. In v\u00e0rios istados sunt istados signalados epis\u00f2dios de xenofobia e ratzismu contra persones de or\u00ecgine tzinesa e de s'\u00c0sia orientale. Sa difusione de disinformazione e fake news subra su virus, printzipalmente online, est istada descrita dae s'OMS comente a una \"infodemia\".\nSu presidente de su Robert Koch-Institut tedescu, Lothar Wieler, at decraradu chi sa pand\u00e8mia dae Coronavirus diat p\u00f2dere durare fintzas a duos annos. \nGiai dae sa fine de su mese de fre\u00e0rgiu 2020 organizatziones v\u00e0rias in totu su mundu s'agataiant ocupadas in s'isvilupu de unu vatzinu pro su virus e a partire de su mese de austu de su matessi annu su tando presidente de Istados Unidos Donanld Trump nd'aiat annuntziadu s'arribu a intro de s'annu, mentras ca in R\u00f9ssia fiat comintzada sa suministratzione de su vatzinu \"Sputnik V\". In su mese cabudanni unos cantos vatzinos fiant intrados in sa de tres (e \u00f9rtima) fase de s'isperimentatzione, chi cunsistet in sa suministratzione a deghes de m\u00ecgias de volunt\u00e0rios pro nd'istudiare sos efetos durante is meses a sighire. Intre custos b'at su vatzinu frutu de sa collaboratzione intre Pfizer e BioNTech, ma fintzas su de Moderna, Astrazeneca e Johnson &amp; Johnson. In su mese de santandria de su 2020 fiant annuntziados is resurtados de sas an\u00e0lisis preliminares de s'isperimentatzione de unos cantos vatzinos. In sa minuda, su 9 santandria Pfizer atestaiat s'eficatzidade de su vatzinu suo a su 90%, sighiat su de 16 santandria s'ann\u00f9ntziu de Moderna segundu cale su vatzinu suo diat t\u00e8nnere un'eficatzidade de su 94,5%. Su 8 de nadale fiat reportadu ca su vatzinu AstraZeneca teniat eficatzidade de unu 70%, segundu unu ist\u00f9diu. Su 2 de nadale 2020 su Regnu Unidu aiat aprovadu su vatzinu Pfizer-BioNTech (naradu Comirnaty). Su 8 de nadale fiat sa die de sa prima suministratzione de unu vatzinu contra su nou coronavirus: est una tzitadina inglesa 90enne, Margaret Kennan, sa prima a ddu retzire. Dae custu momentu su vatzinu Comirnaty fiat aprovadu in antis in is Istados Unidos, in ue sa FDA aiat dadu su bia l\u00ecbera su 14 de nadale e sa suministratzione fiat comintzada sa die a pustis. Fia sighida s'Unione Europea, in ue s'EMA asseguraiat subra sa calidade e sa seguresa de su vatzinu su 21 de nadale. Su gai naradu vaccine-day europeu fiat fissadu pro su 27 de nadale. Su 27 nadale etotu comintzat sa vatzinatzione in is istados de s'Unione Europea."}
{"id": "19312", "revid": "2404", "url": "https://sc.wikipedia.org/wiki?curid=19312", "title": "Palladio", "text": ""}
{"id": "19313", "revid": "2404", "url": "https://sc.wikipedia.org/wiki?curid=19313", "title": "Allum\u00ecniu", "text": "S'allum\u00ecniu est un'elementu ch\u00ecmicu de sa t\u00e0ula peri\u00f2dica de is elementos e cun n\u00f9meru at\u00f2micu 13. Su s\u00ecmbulu suo est Al su e est identificadu dae su n\u00f9meru CAS.7429-90-5\nSi tratat de unu metallu brandu color prata. S'allum\u00ecniu si bogat printzipalmente de sos minerales de bauxite e est not\u00e0bille su moddiore, sa sua ligeresa e sa resist\u00e8ntzia a s'ossidatzione, d\u00e8pida a sa formatzione de unu p\u00ecgiu de \u00f2ssidu meda fine chi impeigat a s'oss\u00ecgenu dae arr\u00f2ere su metallu sutastante. S'allum\u00ecniu grussu si traballat peri diversos protzessos de produtzione industriale, cales pro es\u00e8mpru sa fundidura, s'estrusione, sa sestadura o su mold\u00e0giu.\nS'allum\u00ecniu est impreadu in medas ind\u00f9strias pro sa fabricatzione de milliones de produtos diversos e est meda importante pro s'economia mundiale. Cumponentes istruturales fatos in allum\u00ecniu sunt vitales pro s'ind\u00f9stria aerospatziale e meda importantes in unos \u00e0teros campos de is trasportos e de s'edil\u00ectzia in is cales ligeresa, durada e resist\u00e8ntzia sunt pretzisos."}
{"id": "19314", "revid": "2404", "url": "https://sc.wikipedia.org/wiki?curid=19314", "title": "Illuminismu", "text": "S'illuminismu est istadu unu movimentu pol\u00ecticu, sotziale, culturale e filos\u00f2ficu isvilupadu a ingh\u00ecriu a su de 18 s\u00e8culos in Europa. Fiat naschidu in Inghilterra ma at tentu su m\u00e0ssimu isvilupu in Frantza, a pustis in totu Europa e est l\u00f2mpidu fintzas a s'Am\u00e8rica.\nSu tr\u00e8mene \"illuminismu\" est coladu a significare gen\u00e8ricamente cale si siat forma de pensamentu chi b\u00f2giat \"illuminare\" sa mente de sos \u00f2mines, annebidada de s'ignor\u00e0ntzia e de sa superstitzione, serbende\u00b7si de sa cr\u00ectica, de sa resone e de s'aportu de sa si\u00e8ntzia."}
{"id": "19315", "revid": "2404", "url": "https://sc.wikipedia.org/wiki?curid=19315", "title": "Merc\u00f9riu (elementu ch\u00ecmicu)", "text": "Su merc\u00f9riu est un'elementu ch\u00ecmicu cun s\u00ecmbulu Hg e n\u00f9meru at\u00f2micu 80.\nSi tratat de unu metallu de transitzione grae, chi tenet colore de prata. Est unu de is pagos elementos de sa t\u00e0ula peri\u00f2dica (e s'\u00f9nicu metallu in assolutu) a \u00e8ssere l\u00ecchidu a temperadura ambiente, paris comente su bromu e unos \u00e0teros elementos. \u00c0teros n\u00f9menes impreados mescamente in su tempus coladu pro inditare su merc\u00f9riu sunt \"arghentu biu\" e \"idrarg\u00ecriu\", de su latinu hydrargyrum (Hydrargyrum est su n\u00f9mene de cale derivant is l\u00ecteras Hg) chi issu e totu derivat de su gregu hydr\u00e1rgyros, cumpostu dae \"\u1f55\u03b4\u03c9\u03c1\", \"hydor\" (abba) e \"\u1f04\u03c1\u03b3\u03c5\u03c1\u03bf\u03c2\", \"\u00e1rgyros\" (prata). S'otenet printzipalmente peri ridutzione de sa senobida."}
{"id": "19316", "revid": "2404", "url": "https://sc.wikipedia.org/wiki?curid=19316", "title": "Imp\u00e8riu coloniale Olandesu", "text": "S'Imp\u00e8riu olandesu (o neerlandesu), o Imp\u00e8riu coloniale olandesu, est su n\u00f9mene dadu a sos diversos territ\u00f2rios controllados dae sos Paisos B\u00e0scios intre sos de 17 e su de 20 s\u00e8culos.\nSos Paisos B\u00e0scios sunt istados su de tres istados europeos a istabilire un'imp\u00e8riu globale coloniale foras de Europa continentale. S'abilidade sua pro cummertziare e pro su trasportu de mertzes, unidu a s'undada de natzionalismu e militarismu chi aiat sighidu a s'indipend\u00e8ntzia dae Ispagna, ant agiudadu a s'impresa. A costadu de sos brit\u00e0nnicos, sos olandesos aiant acumuladu a comentzu poderios coloniales in sa base de su colonialismu capitalista de sas cumpannias, cun su dom\u00ecniu de sa Cumpangia Olandesa de sas \u00ccndias Orientales. S'interventu deretu de s'istadu in s'impresa coloniale dd'aiat fatu prosperare. Is cummertziantes e is marineris olandesos puru aiant pigadu parte a s'undada de esploratziones chi aiat sighidu durante is de 16 e de 17 s\u00e8culos e, mancari is olandesos aiant iscobertu mannos territ\u00f2rios gr\u00e0tzias a iscobridores comente Willem Barentsz, Henry Hudson, Willem Janszoon e Abel Tasman in s'\u00c1rticu e in Otze\u00e0nia, custos territ\u00f2rios non fiant arribados a f\u00e0ghere parte de s'Imp\u00e8riu coloniale olandesu.\nSu p\u00f2dere navale de s'Olanda creschiat im presse, arribende a si cunv\u00e8rtere a sa fine de su de 16 s\u00e8culos in una pot\u00e8ntzia mar\u00ectima de Europa. Durante su de 17 s\u00e8culos si fiant cunv\u00e8rtidos in pot\u00e8ntzia dominadora de sos mares, arribende a dominare su cumm\u00e8rtziu mar\u00ectimu durante totu sa segunda metade de su s\u00e8culu. Puru durante custu s\u00e8culu si produit sa froridura culturale olandesa, connota che s'Edade de Oro olandesa.\nIs olandesos ant p\u00e8rdidu manna parte de sas col\u00f2nias issoro, gasi comente s'istadu de pot\u00e8ntzia mundiale in is manos de sos brit\u00e0nnicos cando sa *metr\u00f2poli fiat istada atacada dae is es\u00e8rtzitos frantzesos durante sas Gherras Rivolutzion\u00e0rias. S'Olanda at passadu a \u00e8ssere una prov\u00ecntzia frantzesa durante su \u00abPer\u00ecodu frantzesu\u00bb, dae 1795 finas a 1814. Cun sa Restauratzione de s'Europa, Olanda si fiat annessionada su B\u00e8lgiu e aiat p\u00f2didu mant\u00e8nnere suta su dom\u00ecni suo parte de s'Imp\u00e8riu, su restu l'aiat d\u00e8pidu tz\u00e8dere a s'Inghilterra, prus in cuncretamente aiat p\u00f2didu mant\u00e8nnere suta su dom\u00ecniu suo sas \u00ccndias Orientales Olandesas: s'Indon\u00e8sia, su Suriname e sas Antillas Olandesas, imp\u00e8riu chi aiat p\u00f2didu mant\u00e8nnere finas a sa ruta de s'Imperialismu Europeu, durante sa segunda metade de su de 20 s\u00e8culos."}
{"id": "19318", "revid": "7227", "url": "https://sc.wikipedia.org/wiki?curid=19318", "title": "R\u00e8nniu de sos Paisos B\u00e0scios", "text": "Sos R\u00e8nniu de sos Paisos B\u00e0scios (in olandesu \"Koninkrijk der Nederlanden\", in frisone \"Keninkryk fan de Nederlannen\", in papiamentu \"Reino Hulandes\"), est un'Istadu postu intre s'Europa otzidentale e s'Am\u00e8rica tzentrale cun una populatzione de unos 17 milliones de bividores, membru de s'Unione europea. Sa capitale est Amsterdam.\nIstituidu in su 1954, cunsistet de bator natziones costitutivas: sos Paisos B\u00e0scios propiamente narados, Aruba, Cura\u00e7ao e Sint Maarten. Su R\u00e8nniu de sos Paisos B\u00e0scios si movet comente natzione unit\u00e0ria in mat\u00e8ria de defensa, pol\u00ectica \u00e8stera e tzitadin\u00e0ntzia, mentras sas natziones costitutivas faghent comente natziones indipendentes pro totus sas \u00e0teras mat\u00e8rias (pro esempru internas, sanidade, imparu e trasportos).\nSa forma istitutzionale est sa monarchia, cun su soberanu de sos Paisos B\u00e0scios cale cabu de Istadu. S'istatutu de su r\u00e8nniu de sos Paisos B\u00e0scios est de su 28 santugaine 1954."}
{"id": "19319", "revid": "2404", "url": "https://sc.wikipedia.org/wiki?curid=19319", "title": "Limba papiamentu", "text": "Su papiamento o papiamentu est una limba cr\u00e8ola faeddada in sas \u00ecsulas cara\u00ecbicas de Aruba, Cura\u00e7ao e Bonaire.\nSu papiamentu est naschidu de unu pidgin portughesu faeddadu dae sos ebreos sefarditas e de sos iscraos issoro fuende\u00b7si\u00b7nche dae Brasile. Unu \u00e0teru pidgin portughesu at l\u00f2mpidu in sas gai naradas \u00ecsulas \"ABC\" (Aruba, Bonaire e Cura\u00e7ao), batidu de sos ebreos b\u00e8nnidos de Cabu Birde: si trataiat de un'ammesturu de cr\u00e8olu basadu subra su portughesu \"Mina\" (issu e totu ammesturu de cr\u00e8olu de Cabu Birde e de twi) e de cr\u00e8olu basadu subra su portughesu \"angolar\" (ispaniadu in Angola e Congo).\nCun sa dominatzione ispagnola, tale limba est istada ulteriormente arrichida cun influ\u00e8ntzias ispagnolas (de su restu, una forte imprenta ispagnola fiat giai presente in sa limba giudeu-ispagnola allegada dae sos ebreos sefarditas de su Brasile).\nCando a pusis sas \u00ecsulas \"ABC\" sunt istadas atacadas a s'imp\u00e8riu coloniale olandesu, numerosos impr\u00e8stidos sunt arribados dae sa limba olandesa. Est istadu gai chi at tentu or\u00ecgine s'idioma atualmente connotu cun su n\u00f9mene de papiamentu, in ue \"papia\" sign\u00ecficat \"faeddare\"; t\u00e8rmine chi derivat de su portughesu \"papear\". De su restu, unas \u00e0teras limbas cr\u00e8olas basadas in su portughesu sunt naradas papia, pro es\u00e8mpru su Papia Kristang de sas \u00ecsulas Cabu Birde (Sud)."}
{"id": "19320", "revid": "2404", "url": "https://sc.wikipedia.org/wiki?curid=19320", "title": "Epid\u00e8mia", "text": "Una maladia epid\u00e8mica, epid\u00e8mia est una maladia chi cumparet in casos noos in una populatzione in unu per\u00ecodu cun intzid\u00e8ntzia chi propassat sustantzialmente su chi est \"normale\", basende\u00b7si in una esperi\u00e8ntzia reghente. Pro tantis, est una categoria unu pagu sugetiva e dependet de su chi \u00ecstat \"a in cue de s'isperu\". Una epid\u00e8mia podet \u00e8ssere allindada in unu logu o focus limitadu (una intzeurrada epid\u00e8mica), o prus generale (epid\u00e8mia) o fintzas a livellu globale (pand\u00e8mia). Comente chi siat si basat in \"a in cue de s'isperu\" o chi si pensat, unos cantos casos de una maladia meda rara comente s'arr\u00e0biu podet \u00e8ssere classificadu che epid\u00e8mia, mentras chi unu n\u00f9meru mannu de casos de una maladia comuna (comente su romadiu) no est normalmente tipificada comente tales. A maladias comunes chi sutzedent a livellu costante per\u00f2 relativamente artu in una determinada populatzione si ddi narat \"end\u00e8micas\". Esempros famosos de epid\u00e8mia incluent sa pesta bub\u00f2nica de s'Europa medievale, connota che \"Pesta Niedda\", s'epid\u00e8mia de influ\u00e8ntzia de su 1918 o s'epid\u00e8mia (pand\u00e8mia) atuale de AIDS/infetzione de HIV."}
{"id": "19322", "revid": "2404", "url": "https://sc.wikipedia.org/wiki?curid=19322", "title": "Ist\u00f2ria de Sardigna bizantina", "text": "S'edade bizantina in s'ist\u00f2ria sarda est fata incumentzare pro cumb\u00e8nnidu cun sa reconchista a banda de Justinianu in su 534 chi aiat postu fine a pustis de unos otanta annos a s'edade vand\u00e0lica. A cussa data, per\u00f2, fiat istada mantenta una continuidade sustantziale cun sa fase romana. S'invasione de sos Longobardos (568), chi aiat mudadu sa cara de s'It\u00e0lia, no aiat tocadu sa Sardigna, cun totu chi bi sunt in s'\u00ecsula rastas de sa pres\u00e8ntzia issoro documentadas dae s'agatamentu de ogetos v\u00e0rios. S'imp\u00e8riu bizantinu fiat un'Istadu autocr\u00e0ticu e a giru a giru de sa figura de s'imperadore si moviat totu s'amministratzione. Foras de \u00e8ssere cabu supremu de s'es\u00e8rtzitu fiat fintzas cabu de sa Cr\u00e8sia, su tronu suo per\u00f2 no fiat eredit\u00e0riu si no eletivu pro acramatzione de su senadu, de s'es\u00e8rtzitu e de su p\u00f2pulu chi, chi traighidu, teniat deretu legale a si rebellare. Medas de custas istitutziones ant a \u00e8ssere fatas pr\u00f2pias de sos regnos giuigales.\nIst\u00f2ria.\nSuta Justinianu (533-565).\nSa Sardigna fiat istada conchistada dae Bis\u00e0ntziu durante sa gherra vand\u00e0lica cumb\u00e0tida contra de sos V\u00e0ndalos pro su possessu de s'\u00c0frica. Derrotados sos V\u00e0ndalos in \u00c0frica, in Tricamaron, e agatende\u00b7si a curtzu de b\u00ecnchere, su generale bizantinu Belis\u00e0riu aiat imbiadu su generale Tzirillu a Sardigna cun una flota pro dda sutam\u00ectere:\nPagu a pustis de sa conchista, Justinianu at istabilidu chi sa prov\u00ecntzia noa de Sardigna diat f\u00e0ghere[ parte de sa prefetura de su pret\u00f2riu de \u00c0frica:\nSos Bizantinos aiant per\u00f2 d\u00e8pidu lutare contra de sos Barbaritzinos chi ocupaiant sa parte de intro de s'\u00ecsula, e su \"magister militum pro Africam\" Salomone, in sos annos 530, aiat imbiadu unos cantos \"duces\" a Sardigna pro ddos gherrare. Su \"dux\" de Sardigna, chi teniat s'inc\u00e0rrigu de gherrare sos barbaritzinos, teniat sa resid\u00e8ntzia in sos montes de sa Barbagia e totu in ue custu p\u00f2pulu, redossu a \u00e8ssere sutam\u00ectidu, biviat; prus pretzisamente sa sede de su \"dux\" fiat \"Forum Traiani\", sos cales muros fiant istados torrados a fraigare pro b\u00f2lere de Justinianu.\nIn su 551 s'\u00ccsula fiat istada inv\u00e0dida dae sos Ostrogotos de T\u00f2tila e ocupada; su \"magister militum pro Africam\", Giuanne Troglita, aiat intentadu de dda recuperare, ma fiat istadu derrotadu dae sos Gotos; a pustis de sa derrota de Totila e Teja (552) e sa sutamissione de sos Gotos, fiat istada comente chi siat recuperada dae s'Imp\u00e8riu.\nSu pontificadu de paba Greg\u00f2ri I (590-604).\nDurante su pontificadu de paba Greg\u00f2ri I (590-604) sa Sardigna torrat un'\u00e0tera borta in una r\u00f2dia romana partetzipende de s'\u00f2pera de amparu, amministratzione e evangelizatzione de custu pont\u00ecfitze. Sas medas l\u00ecteras chi su pont\u00ecfitze aiat dedicadu a pesson\u00e0gios e problemas sardos sunt, annotamala, sa documentatzione prus rica chi s'apat cunservadu in sa Sardigna t\u00e0rdiu-antiga. Issas documentant - intre \u00e0teros - sa partzidura perdurada de sa Sardigna in un' \u00e0rea romanizada (costas e tzitades de costera, campura) e una regione interna galu barb\u00e0rica. A sa cunversione a su cristian\u00e8simu de custas populatziones de s'internu, paba Greg\u00f2ri si fiat impreadu imbiende l\u00ecteras e unos emiss\u00e0rios. In piessignu, pro cunv\u00e8rtere sas populatziones de s'internu, aiat imbiadu su dux Zabarda chi in su 594 at istipuladu unu patu cun su cabu de sos Barbaritzinos Ospitone. In su 595 nointames paba Greg\u00f2ri aiat iscobertu, imbiende su p\u00ecscamu Felitze a Sardigna pro sighire sa missione de cunversione, chi su \"Iudex Provinciae\" de Sardigna, pro cuberare su dinare p\u00e8rdidu pro comporare sa c\u00e0rriga de guvernadore tr\u00e0mite versamentu de \"suffragia\", permitiat a sos paganos de sighire a venerare sos \u00ecdolos de cosa issoro in c\u00e0mbiu de sa pagamenta de una tassa: \nEst, comente si siat, a partire de sa \"ammancada invasione\" longobarda - atacu refudadu in su C\u00e0laris de su 599 - chi s'ist\u00f2ria de Sardigna cumintzat a s'istesiare de sa de s'Otzidente romanu-barb\u00e0ricu e a intrare in una fase bizantina a berus. No ant mancadu nointames \u00e0teros intentos barb\u00e0ricos, un' iscritzione commemorativa bizantina de Portu Turre resat:\nEst, antimes, dae s'acadriamentu de sa pres\u00e8ntzia \u00e0raba in su mediterr\u00e0neu otzidentale cun data detzisiva in sa conchista isl\u00e0mica de Sitz\u00eclia - in s' 827 - chi sos cuntatos cun Bis\u00e0ntziu aiant d\u00e8pidu ispannare; cun probabilidade in sos de 9 e 10 s\u00e8culos arribada a cr\u00e8schere s'autonomia pol\u00ectica chi at a \u00e8ssere pr\u00f2pia de sa Sardigna giuigale.\nAmministratzione bizantina.\nSos datos essentziales in s'organizatzione amministrativa bizantina in Sardigna sunt sos sighentes:\nSa Sardigna faghiat parte de sa prefetura de su pret\u00f2riu de \u00c0frica, a su cale cumandu bi fiant unu cabu militare (\"magister militum\") e unu cabu tzivile (\"prefetu de su pret\u00f2riu\").\nSa prov\u00ecntzia de Sardigna fiat guvernada dae unu praeses, naradu fintzas \"iudex provinciae\", cun inc\u00e0rrigos tziviles chi teniant sede in C\u00e0laris e dae unu \"dux\" cun inc\u00e0rrigos militares chi teniat sede, paris a sos sordados de man\u00f2bara (\"comitatenses\"), in Fordongianus (\"Forum Traiani\") chi fiat giai dae su tempus romanu unu baluardu afortigadu contra de sos bividores de sas Barb\u00e0gias.\nA longu a longu de custa antiga l\u00e0cana, in fortilesas comente a sas de Austis, Samugheo, Nuragus e Arm\u00f9ngia, fiant istados acussorgiados sordados narados \"limitanei\", cun probabilidade reclutados intre sas populatziones istr\u00e0ngias comente sos Longobardos o sos \u00c0varos; carchi unu de custos \"kaballaroi\" (cadderis) aiant retzidu a cumpensu de su serv\u00ectziu militare cungiados pro s'isfrutu agr\u00ecculu. Sas duas prus importantes c\u00e0rrigas, in su de 7 s\u00e8culos fiant istadas unificadas. Pro perm\u00ectere su cuntrollu de sas bias chi rugraiant su mare Tirrenu s'\u00ecsula fiat sede de iscalos dae sa flota bizantina.\nSa Sardigna est a s'iscomintzu costituida cale ducadu in s'\u00e0mbitu de s'Esarcadu de \u00c0frica, a pustis de sa ruta de s'Esarcadu su ducadu dipendet diretamente de Costantin\u00f2poli faghende\u00b7si a segus arcontadu in su de 10 s\u00e8culos, est a n\u00e0rrere una tzircuscritzione cun sas pr\u00f2pias carater\u00ecsticas de su thema ma prus pagu rica e territorialmente ist\u00e8rrida. Sos guvernadores de s'\u00ecsula batiant in comintzu su t\u00ectulu de hypatos pro colare in fatu a cuddu de protosp\u00e0tariu e infines a su prus importante de patr\u00ectziu de sa metade de su de 9 s\u00e8culos. Iscamus de su \"De Caerimoniis\" de Costantinu VII chi sos bonos raportos intre Sardigna e imp\u00e8riu bizantinu aiant sighidu fintzas a su nessi a su de 10 s\u00e8culos, in s'\u00f2pera difatis si mentovat unu regimentu de sardos che gu\u00e0rdia palatina in Costantin\u00f2poli.\nOrdinamentos bizantinos in Sardigna.\nSos ist\u00f2ricos ant s'ispissu evidentziadu sas afinidades de sas istitutziones bizantinas cun cussas sardas giudicales, chi faghent meda d\u00e0bile una filiatzione. Amus fatu tzinnu subra de sas carater\u00ecsticas, derivadas dae unu cuntzetu \"romanu\" de su deretu, chi ist\u00e8siant netamente sa Sardigna giuigale dae su cuntestu de s'Europa feudale.\nUnu setore importante est su de su cuntzetu de su istadu e de sas modas de esertz\u00ectziu de sa soberania. S'est agatada un' afinidade intre sas istruturas de s'istadu bizantinu e sas sardas giudicales. \nPro esempru, Francesco Cesare Casula iscriet: \nUnos \u00e0teros autores sunt meda de prus cautelados inditende analogias. Francesco Artizzu iscriet chi, in su cunsiderare sa funtzione de amparu chi sos Gi\u00f9ighes sardos esertzitaiant subra sa cr\u00e8sia locale, si diat agiomai p\u00f2dere faeddare \"de una forma \u2013 tipicamente orientale \u2013 de tzesaropapismu subra iscala reduida\". Ma a pustis osservat fintzas chi \nEredade bizantina.\nIn sa Sardigna giuigale, b\u00ecvida pro s\u00e8culos angena a sa cultura e a sas istitutziones pol\u00ecticas de s'Otzidente feudale, s'agatant medas rastas de s'eredade bizantina; mescamente unu cuntzetu de su deretu cun car\u00e0tere sintzillu romanu e unu cuntzetu de istadu e de sa dimensione p\u00f9blica comente netamente partzidu dae cussa privada (s'esatu contr\u00e0riu de su feudal\u00e8simu). In edade giuigale difatis fiat in vigore sa distintzione intre patrim\u00f2niu p\u00f9blicu (\"de rennu\") e patrim\u00f2niu privadu de su gi\u00f9ighe (naradu \"de pegugiare\", est a n\u00e0rrere peculiare) e annotamala, s'indivisibilidade de su regnu fintzas in sos casos - chi a bortas si sunt dados - de condom\u00ecniu intre de coerederis de sa corona de Gi\u00f9ighe.\nAngena a su feudalesimu at a \u00e8ssere fintzas s'istitutzione giudicale de sa tzerachia; in sa Sardigna giuigale su tzeracu (in g\u00e8nere tales pro n\u00e0schida) fiat sugetu in sos cunfrontos de su mere (o de prus meres) a unas prestatziones de \u00f2bera, ma (a difer\u00e8ntzia chi in s'Europa feudale) teniat personalidade giur\u00ecdica, podiat testimoniare o rec\u00f9rrere a giud\u00ectziu e fiat l\u00ecberu pro esempru de si cojuare o in sucomporare, b\u00e8ndere, trasm\u00ectere in eredade benes de propiedade sua (sunt documentados fintzas casos de donatziones a cr\u00e8sias); si podiat fintzas rescatare tr\u00e0mite pagamenta.\nMedas \u00e0teros aspetos si diant p\u00f2dere agi\u00f9nghere in prop\u00f2situ de sas perman\u00e8ntzias bizantinas. Tocat, per\u00f2, fintzas a ammentare chi, a pustis de s'edade de paba Gregori I, custa fase nos at lassadu meda pagu documentas deretas. Un'aspetu fatu\u00b7fatu sutaliniadu negativamente est su fiscalismu: sas populatziones sugetas a s'Imp\u00e8riu bizantinu sunt istadas angariadas cun su traballos e ogni sorte de tributos a sos cales s'agiunghiant sos \"suffragia\", tassamentos agiuntivos cun chi sos ufitziales imperiales chircaiant de recoberare sos ingastos acarados pro ot\u00e8nnere s'inc\u00e0rrigu.\nArchitetura cresi\u00e0stica bizantina.\nSa Cr\u00e8sia sarda at sighidu su ritu orientale pro cale batiare e cunfirma fiant donados impare. Su batiare fiat fatu pro infusione in bartzas in ue s'abba arribaiat a sos genugos de sos catec\u00f9menos. Fontes batesimales simigiantes s'agatant in Tharros, Partiolla, Nurachi, Cornus e Fordongianus.\nIn su per\u00ecodu bizantinu sunt istadas pesadasb\u00e0rias cr\u00e8sias a rughe grega, cun sos bator bratzos cun tzimb\u00f2riu subra sa parte tzentrale. Intre custas sa bas\u00eclica de Santu Sadurru in Casteddu, Sennora Nostra de Mesumundu, n\u00f2dida fintzas comente a \"Santa Maria Bubalis\", de S\u00ecligo chi est istada fraigada a sa fine de su de 6 s\u00e8culos in sas ruinas de unu aposentamentu romanu preesistente de su segundu s\u00e8culu p.C., cr\u00e8sia de Santa Sabina de Silanos, Santa Maria Iscalas de Cossoine, Sant'Uanni de Sinnis, su Santu\u00e0riu de Sennora Nostra de Bonacatu in Bon\u00e0rcadu, Santu Luss\u00f9rgiu de Fordongianus, cr\u00e8sia de Santu Giuanne de Ass\u00e8mini, Santa Sofia de Biddesorris, cr\u00e8sia de sa V\u00ecrgine de sos \u00c0nghelos de Maracalagonis, Santu Elia de Nuxis, Santu Antiogu de Sulcis, Santu Sadurru de Casteddu, Santu Pedru piscadore de Giorginu, Santu \u00c8fis in Nora (Pula), Santu Elia e Santu En\u00f2c in Siligo, cr\u00e8sia de Santa Rughe de Itireddu, e su sagradu pitiu dedicadu a sa Madonna de su Rem\u00e8diu in \"Xiapile\" (atuale Siipicia, in prov\u00ecntzia de Aristanis). Xiapile fiat posta in una posidura istrat\u00e8gica, pro bia de sa bighin\u00e0ntzia cun \"Forum Traiani\", siat in su pranu cumertziale siat in su pranu de defensa de su territ\u00f2riu. Puntu nevr\u00e0lgicu de atacos de sos barbaritzinos lompende de sa zona de \u00c0llai chi calaiant dae su Monte Grighini pro calare a pustis a su biddighedda chi in sa zona fiat denominada \"Is Ollionis\", de chi si cunservat galu unu tretu de caminu romanu.\nSos m\u00f2ngios basilianos.\nAcanta de su cleru seculare operaiant sos m\u00f2ngios basilianos, chi aiant dif\u00f9ndidu su cristian\u00e8simu in Barbagia fintzas a su de 11 s\u00e8culos. Non fiant eremidas (assolados), ma tzenobitas (biviant in comunidade). Fraigaiant sos monast\u00e8rios issoro in localidades de antigu cultu paganu e poniant sas c\u00e0mbaras issoro a giru a giru de sas cr\u00e8sias (\"muristenes\" o \"cumbessias\"). Custas non fiant noas in Sardigna, in ue sunt de ammentare su santu\u00e0riu nur\u00e0gicu de Santa Vittoria de Serri. Sunt edif\u00ectzios de custu g\u00e8nere Santa Maria de Bon\u00e0rcadu, Santu Srabadoi de Sinnis, San M\u00e0uru de S\u00f2rgono, Sennora Nostra de Gonare, Santos Gosamu e Damianu de Mamujada, Santu Frantziscu de L\u00f9vula, Biada V\u00ecrgine de \u00cctria de Gavoi, sos Santos M\u00e0rtires de Fonne, Santu Gaine in Portu Turre, Santu Serafinu in Bilartzi e Santu Antine de S\u00e8dilo. Pr\u00f2piu a su cumintzu de s'imp\u00e8riu de Justinianu I in su 529 santu Beneitu dae Norcia fundaiat in Montecassino su monachesimu otzidentale basadu in su motu \u201c\"ora et labora\"\u201d.\nSos basilianos aiant dif\u00f9ndidu s'evang\u00e8liu intre sos barbaritzinos e ant introduidu sa coltura de \u00e0rbores (mela, figu, olia) de sos cales frutos si nudriaiant in sos per\u00ecodos de astin\u00e8ntzia e de geunu. Aiant introduidu fintzas unas bidigh\u00ecngios pro sa produtzione de binos durches pro sa missa (muscadu e malvasia), praticaiant sos ritos de sa Cr\u00e8sia orientale, portaiant sa barba longa e aiant dedicadu sas cr\u00e8sias a sos santos de su calend\u00e0riu gregu. Intre custos notemus su Santu Sarbadore (Redentore) in Crabas, Bidda Mara, N\u00f9goro; sa Madonna de \u00cctria (Odigitria o de sa Bona \u00c0ndala), sa V\u00ecrgine Ass\u00f9mida (dromende), sa Madonna de su Carmelu, sos Santos Profetos Elia e Enoc; intre sos ap\u00f2stolos Andria e Giagu, tra sos santos normales b'ant Santu 'Asili, Santu Giuanne Battsta, Santa Sofia (Suia), Santa Reparata e Santa Barbara. Cun meda probabilidade sunt istados sos m\u00f2ngios basilianos a pesare sa capedda cun una cripta dedicada a sa Madonna de su Rem\u00e8diu a \"Xiapile\" (Siipicia), pro dif\u00f9ndere sa veneratzione de sa Madonna, sa comunidade cristiana a Xiapile depiat \u00e8ssere numerosa meda, a confortare custa ip\u00f2tesi sa pres\u00e8ntzia de sa cripta suterr\u00e0nea, oe non vis\u00ecbile. Una capedda e una cripta netzessitaiant de sa pres\u00e8ntzia de unu capellanu o de unu \"episcopus\".\nVida de campagna.\nIn sas campagnas aiant sighidu a s'agatare sas propiedades mannas, ma fintzas propiedades minores e sas terras comunas. Sa vida r\u00f9stica fiat conduida dae l\u00ecberos (sos \"possesores\") e tzeracos chibiviant in sas biddas o in sos \"vici\", formados dae pagas domos. Traballaiant sos fundos privados e sas terras comunit\u00e0rias cun sa marra e s'ar\u00e0dulu a puntza, paschiant su besti\u00e0mene iscapu, piscaiant a retza e gamu. Si coltivaiant sas b\u00ecngias e paret chi s'agataiant pagos frutales.\nSas f\u00e8minas fiant obrigadas a sos traballos dom\u00e8sticos graes, a s'incurare de sa domo, generalmente b\u00e0scia e cun pagu frunimentu, fraigada cun matones cruos o pedras, chentza de arrebussu e cun su pamentu in terra adobbada. Papaiant m\u00e0ndigos simpres e pagu nudriadores. Su cleru e sos ricos e totu papaiant petza e pische petzi sa dom\u00ecniga e pro sas festas. S'annu tzivile incumentzaiat in su mese de cabudanni e tale costum\u00e0ntzia abarrat galu in sos impreos atuales de sa Sardigna massaj, non prus in su n\u00f9mene de su de noe meses.\nEsistiat unu sistema iscol\u00e0sticu chi, a livellu elementare, fiat fatu in sas parr\u00f2chias a avant\u00e0giu de sos ch\u00ecrigos e carchi legu. Pagos a beru sighiant sos ist\u00f9dios in sas iscolas obispales pro cunsighire una liss\u00e8ntzia de insegnamentu o de notariadu. Sa limba ufitziale fiat su gregu bizantinu cun cale fiant iscritos sos decretos, impartidos sos \u00f2rdines militares e ofitziados sos ritos religiosos."}
{"id": "19323", "revid": "7227", "url": "https://sc.wikipedia.org/wiki?curid=19323", "title": "Labrador (pen\u00ecsula)", "text": "Sa pen\u00ecsula de su Labrador (in frantzesu \"P\u00e9ninsule du Labrador\", in inglesu \"Labrador Peninsula\") est una pen\u00ecsula manna de s'estu de su C\u00e0nada. Est inghiriada dae sa baja de Hudson in s'ovest, s'istrintu de Hudson in su norte, su mare de Labrador in s'est e su golfu de Santu Larentzu in su sud-estu.\nGeologicamente, sa pen\u00ecsula de su Labrador pertenet a s'iscudu canadesu. Sos montes Torngat, chi dda rugrant de norte a sud, nde costituint su filu de ischina.\nA livellu amministrativu cumprendet partes de sas prov\u00ecntzias de Terranoa e Labrador (regione de su Labrador, o \u00abCosta de su Labrador\u00bb) e Qu\u00e9bec (regiones de Saguenay-Lac-Saint-Jean, C\u00f4te-Nord e Nord-du-Qu\u00e9bec)."}
{"id": "19324", "revid": "2404", "url": "https://sc.wikipedia.org/wiki?curid=19324", "title": "Bressani Francesco G.", "text": ""}
{"id": "19325", "revid": "2404", "url": "https://sc.wikipedia.org/wiki?curid=19325", "title": "Desertu", "text": "In geografia, su desertu est definidu comente un' \u00e0rea de sa subrafache terrestre, casi o de su totu disabitada, de arta pressione atmosf\u00e8rica de cale sas massas de \u00e0ria s'ist\u00e8siant susp\u00ecnghidas dae sos bentos in sa cale sas propiduras difitzilmente superant sos 50 mill\u00ecmetros a s'annu e su terrenu est prevalentemente \u00e0rridu, cun iscassa o nudda vegetatzione.\nIn base a custa definitzione, andant incluidas in sos desertos fintzas sas Regiones polares, paris a sas prus familiares zonas \u00e0rridas chi s'intzapant a sas m\u00e8dias e bassas latit\u00f9dines.\nSuta perfilu geomorfologicu su desertu podet cumpr\u00e8ndere montes, alturas o campuras raspiosos e \u00e0speros, ocupende a bortas ltones dislindados de montes. Sa subrafache podet \u00e8ssere pedrosa, giarrosa o arenosa: sos paes\u00e0gios carater\u00ecsticos cun sas dunas e s'arena m\u00f2vida dae su bentu funt petzi unu de sos medas aspetos cun chi si podet presentare unu desertu.\nPartiparis sa par\u00e0ula \"desertu\" est impreada pro inditare unu logu non populadu dae \u00e8sseres umanos e iscassamente b\u00ecvidos dae unas \u00e0teras isp\u00e8tzies biventes: fintzas in base a custa definitzione, sos desertos cumprendent sos logos de su clima fridu, comente a s'Ant\u00e0rticu e sa tundra o prus in generale sas Regiones polares."}
{"id": "19326", "revid": "8919", "url": "https://sc.wikipedia.org/wiki?curid=19326", "title": "Inchisitzione", "text": "S'inchisitzione est istada una s\u00e8rie de istitutziones giuditzi\u00e0rias, pro sa majoria a sa Cr\u00e8sia Cat\u00f2lica Romana, de or\u00ecgine medievale e chi teniant a missione de disvelare pro s'integridade de soc cost\u00f9menes e pro sa puresa de sa fede cristiana e de cumb\u00e0tere e castigare sas eresias (sas ideas chi sa Cr\u00e8sia cunsideraiat farsas). Sa prima inchisitzione fiat istabilida in sa Lengad\u00f2c in s'annu 1184, cun su bandu de su paba L\u00f9tziu III a sos p\u00ecscamos a istabilire tribunales pro gherrare contra de sos c\u00e0taros.\nIst\u00f2ria.\nIst\u00f2ricamente, s'Inchisitzione faghet a dda cunsiderare istabilida giai in su Cuntz\u00ecliu presididu in Verona in su 1184 de paba L\u00f9tziu III e de s'imperadore Federicu Barbaruja, cun sa costitutzione \"Ad abolendam diversarum haeresum pravitatem\" e fiat istada perfetzionada de Innotz\u00e8ntziu III e de sos pabas sighidores On\u00f2riu III e Gregori IX, cun s'ocurr\u00e8ntzia de repr\u00ecmere su movimentu c\u00e0taru, dif\u00f9ndidu in sa Frantza meridionale e in s'It\u00e0lia setentrionale, e de compidare sos diferentes movimentos ativos ispirituales e pauper\u00ecsticos.\nIn su 1252, cun sa bulla Ad extirpanda indiritzada a sos podestades de Lombardia, Romagna e Marca Trevigiana, Innotz\u00e8ntziu IV aiat autorizadu s'impreu de sa tortura pro ite sos er\u00e8ticos giai cunsiderados culp\u00e0biles a pustis de un'interrogat\u00f2riu cun s'autoridade religiosa torrarent a s'autoridade tzivile una cunfessione aberta e inditarent unos \u00e0teros er\u00e8ticos. Giuanne XXII aiat ist\u00e8rridu sos p\u00f2deres de s'Inchisitzione in sa luta contra de sa brusceria. Tale Inchisitzione medievale si distinghet de s'Inchisitzione ispagnola, istituida dae Sistu IV in su 1478 suta dimanda de sos soberanos Ferdinandu e Isabella, chi fiat istada ist\u00e8rrida a sas col\u00f2nias de s'Am\u00e8rica tzentru-meridionale e a su Regnu de Sitz\u00eclia (ma no in su Regnu de N\u00e0poli, pro sa fiera opositzione pobulare), e de s'Inchisitzione portughesa, istituida in su 1536 de P\u00e0ulu III subra dimanda de su re Giuanne III, chi s'aiat ist\u00e8rridu a su Brasile, a sas \u00ccsulas de Cabu Birde e a Goa, in \u00ccndia.\nA segus, a su fine de gherrare in manera prus eficatze sa Reforma protestante, su 21 tr\u00eculas 1542 P\u00e0ulu III aiat emanadu sa bulla \"Licet ab initio\", cun sa cale si costituiat s'Inchisitzione romana, est a n\u00e0rrere sa \u00abCungregatzione de sa sacra, romana e universale Inchisitzione de su santu Of\u00ectziu\u00bb.\nMentras in su de 19 s\u00e8culos sos istados europeos aiant supr\u00ecmidu sos tribunales de s'Inchisitzione, custa est istada mantenta dae s'Istadu Pontif\u00ectziu e at ass\u00f9midu in su 1908, regnende Piu X, su n\u00f9mene de \u00abSacra Cungregatzione de su santu Of\u00ectziu\u00bb, fintzas a cando cun su Cuntz\u00ecliu Vaticanu II, durante su pontificadu de P\u00e0ulu VI, in unu clima mudadu a fundu a pustis de su papadu de Giuanne XXIII, aiat ass\u00f9midu in su 1965 s'atuale n\u00f9mene de \u00abCungregatzione pro sa dotrina de sa fide\u00bb.\nIstimas reghentes in sas v\u00ectimas de s'Inchisitzione s'atestant in unu n\u00f9meru de unas 12.000 v\u00ectimas documentadas, pro unu totale acreditadu istimadu vari\u00e0bile intre 40.000 e 60.000, unu n\u00f9meru inferiore a cantu s'est cr\u00e8tidu in pretzed\u00e8ntzia."}
{"id": "19327", "revid": "2404", "url": "https://sc.wikipedia.org/wiki?curid=19327", "title": "Incuisitzione", "text": ""}
{"id": "19328", "revid": "2404", "url": "https://sc.wikipedia.org/wiki?curid=19328", "title": "Inquisizione", "text": ""}
{"id": "19329", "revid": "2404", "url": "https://sc.wikipedia.org/wiki?curid=19329", "title": "Ostrogotos", "text": "Is ostrogotos sunt unu de sos p\u00f2pulos germ\u00e0nicos intre de is chi prus aiant d\u00e8pidu patire de sas invasiones de sos unnos, in b\u00e0sciu a su 370 p.C. Su n\u00f9mene diat significareGotos de s'estu, in oposidura a sos de s'ovest, sos visigotos. Una \u00e0tera versione prus reghente, def\u00e8ndida dae J. Rosales e amm\u00ectida dae Ferm\u00edn Miranda-Garc\u00eda, sustenet chi is gotos fiant de or\u00ecgine b\u00e0ltica. Aiant istabilidu su regnu suo a manu de su mare Nieddu.\nA prim\u00ectziu, fiant istadas vassallos de sos unnos, fintzas a sa morte de su cabu issoro \u00c0tila. Tando, fiant intrados in diversos patos cun s'Imp\u00e8riu romanu. Difatis, su re issoro, Teodoricu, fiat puru c\u00f2nsole de Roma. Sos ostrogotos ant ocupadu parte de It\u00e0lia e sa G\u00e0llia, ma fiant istados bintos dae sas tropas romanas de Oriente.\nSu deus tutelare issoro fiat su sennore de sa gherra, una figura chi sos romanos aiant identificadu cun Marte.In sa cultura, aiant surbidu medas elementos romanos. Faeddaiant sa limba g\u00f2tica, oe in die isp\u00e8rdida, ma cun influ\u00e8ntzias mannas dae \u00e0teros idiomas europeos.\nSos ostrogotos aiant costituidu unu regnu mannu in s'estu de su riu Dni\u00e8ster, a sas terras a ingh\u00ecriu de su mare Nieddu (su chi oe est parte de s'atuale Ucr\u00e0ina e Bielor\u00f9ssia). Is visigotos fiant istadosis gotos de s'Otzidente, e su dom\u00ecniu territoriale issoro s'isterriat dae su Dni\u00e9ster fintzas a su Dan\u00f9biu.\nIs ostrogotos fiant istados assugetados a is unnos dae su 375, in chi binchent su re Ermanaricu, fintzas a sa morte de \u00c0tila, acont\u00e8ssida in su 453, cando aiant cuberadu s'indipend\u00e8ntzia e si fiant istabilidos che p\u00f2pulu federadu de Roma. A pustis, si fiant unidos a \u00e0teros gotos chi fiant fuidos dae is terras issoro a s'arribu de sos unnos. In su 474 fiat istadu isseberadu re Teodoricu, su prus connotu dae sos monarcas ostrogotos. Bi fiant istados diversos per\u00ecodos de gherras e \u00e0chios intre issu e s'imperadore romanu de Oriente Zenone. In su 488, Teodoricu aiat ocupadu s'It\u00e0lia e in su 493 aiat bintu e bochidu, in Adda, Odoacre, re de is \u00e8rulos.\nA pustis de sa morte sua in su 526, sa situatzione fiat torrada gasi violenta chi in su 535 s'imperadore romanu de Oriente Justinianu I aiat imbiadu su generale suo Belis\u00e0riu contra de is es\u00e8rtzitos ostrogotos in It\u00e0lia. Sa superioridade de s'es\u00e8rtzitu romanu de Oriente fiat istada sa crae pro s'isperdimentu de sa resist\u00e8ntzia ostrogota.\nCustu p\u00f2pulu est istadu a sa fine surbidu in forma graduale pro \u00e0teras trib\u00f9s germ\u00e0nicas, comente is v\u00e0ndalos e is francos."}
{"id": "19330", "revid": "2404", "url": "https://sc.wikipedia.org/wiki?curid=19330", "title": "Alpes", "text": "Sos Alpes sunt sa cadena montosa prus importante de Europa, posta a caddu de sas l\u00e0canas de It\u00e0lia, Frantza, Isv\u00ectzera, Liechtenstein, Germ\u00e0nia, \u00c0ustria, Islov\u00e8nia e Ungheria. Partzint s'Europa tzentrale de sa meridionale e allindant sa regione geogr\u00e0fica italiana, cumprendende in sinu issoro sos pitzos prus artos de su continente europeu, intre chi su Monte Biancu, chi cun sos suos 4.810 m de art\u00e0ria est su monte prus artu de sa cadena, de It\u00e0lia, de Frantza e in generale de su continente.\nIn s'\u00e0mbitu europeu custa cadena montosa assumet importu not\u00e0bile, suta numerosos aspetos: geogr\u00e0ficos, ist\u00f2ricos, culturales e natural\u00ecsticos; in piessignu sa natura alpina est contraddist\u00ecnghidu dae medas ambientes incontaminados, pro ite amparados dae cunditziones geogr\u00e0ficas peculiares e de una atentzione primadia a sa cunservatzione issoro; no est unu casu difatis chi su primu parcu natzionale de Europa siat istadu istituidu in sas Alpes Isv\u00ectzeras in su 1914 e chi Frantza e It\u00e0lia t\u00e8ngiant sos parcos natzionales prus antigos pr\u00f2piu in sos Alpes (respetivamente su Parcu Natzionale de su Gran Paradiso e su Parcu Natzionale de sa Vanoise); significativu annotamala est su fatu chi bene deghessete sitos alpinos pertenent a su Patrim\u00f2niu de s'umanidade, bator pro crit\u00e8rios natural\u00ecsticos e tr\u00e8ighi pro crit\u00e8rios culturales.\nSa regione alpina tenet una populatzione de 14 milliones de persones in s'intrea \u00e0rea e possedit una forte identidade culturale, chi a s'ispissu superat sas l\u00e0canas natzionales; si podet difatis faeddare de \"tziviltade alpina\", de \"cultura alpina\" e de \"folclore alpinu\". Fintzas a livellu econ\u00f2micu sos Alpes presentant medas elementos de omogeneidade; difatis in sas biddas alpinas de ogni natzione est frorente sa cultura traditzionale de s'agricultura de monte, de sa produtzione de late e casu e de sa traballadura de sa linna, cando s'ind\u00f9stria tur\u00ecstica, chi at cumintzadu a s'isvilupare a su cumintzu de su de 20 s\u00e8culos, s'est ispaniada notabilmente a pustis de sa segunda gherra mundiale, finas a i f\u00e0ghere oe sa faina econ\u00f2mica dominante in manna parte de su territ\u00f2riu alpinu. Sas bellesas naturales not\u00e0biles de sos Alpes sunt difatis logu de cunsider\u00e0bile flussu tur\u00ecsticu: cada annu bi imbatent unos 120 milliones de visitatores.\nFintzas pro su chi pertocat sos isportes de ierru, sos Alpes ammuntant un'importu not\u00e0bile; a cumprou de custu, deghe editziones de sos giogos ol\u00ecmpicos de ierru, in sas bintitr\u00e8s in totu disputadas, sunt istadas acasagiadas in sos Alpes isv\u00ectzeros, frantzesos, italianos, austr\u00ecacos e tedescos."}
{"id": "19331", "revid": "3528", "url": "https://sc.wikipedia.org/wiki?curid=19331", "title": "Grupu de Visegr\u00e1d", "text": "Su Grupu de Visegr\u00e1d (polonesu: \"Grupa Wyszehradzka\", ungheresu: \"Visegr\u00e1di Egy\u00fcttm\u0171k\u00f6d\u00e9s\", islovacu: \"Vi\u0161egr\u00e1dsk\u00e1 skupina\", cecu: \"Vy\u0161ehradsk\u00e1 skupina\"; pron\u00f9ntzia: \"viscegrad\"), n\u00f2didu fintzas che Visegr\u00e1d 4 o V4, est un' alli\u00e0ntzia culturale e pol\u00ectica de bator istados de s'Europa tzentrale - chi sunt membros de s'UE - a sos fines de s'adelantamentu militare, culturale, econ\u00f2micu e de sa cooperatzione energ\u00e8tica; in prus su grupu serbit a prom\u00f2vere s'integratzione de sos s\u00ecngulos istados in s'Unione Europea.\nSu grupu traet or\u00ecgine de sas riuniones de sos leaderes de Cecoslov\u00e0chia, de Ungheria e de Pol\u00f2nia tentas in su casteddu-tzitade ungheresu de Visegr\u00e1d su 15 fre\u00e0rgiu 1991. Visegr\u00e1d fiat istadu seberadu comente a logu de s'ad\u00f2biu in su 1991 comente allusione a su Cungressu medievale de Visegr\u00e1d in su 1335 tra Giuanne I de Bo\u00e8mia, C\u00e0ralu I de Ungheria e Casimiru III de Pol\u00f2nia. A pustis de s'iscontzu de sa Cecoslov\u00e0chia in su 1993, sa C\u00e8chia e s'Islov\u00e0chia sunt istadas fatas membros indipendentes de su grupu, creschende gai su n\u00f9meru de membros de tres a bator. In or\u00ecgine fiat prev\u00ecdida sa partetzipatzione a su grupu fintzas de sa Romania. Sunt istados sos iscontr\u00f2rios \u00e8tnicos graes acont\u00e8ssidos in Transilvania in sa bidda de T\u00e2rgu Mure\u0219/Temesv\u00e1r intre ungheresas e rumanos in su 1990 a istesiare sa Romania de Ion Iliescu de sos protzessos preparadores pro sa formatzione de su grupu de cooperatzione. Totus e bator sos membros de su grupu Visegr\u00e1d ant adillidu a s'Unione europea su 1\u00ba maju 2004, mentras pro como petzi s'Islov\u00e0chia at adotadu s'euro, in su 2009."}
{"id": "19332", "revid": "2404", "url": "https://sc.wikipedia.org/wiki?curid=19332", "title": "ISBN", "text": "Su c\u00f2dighe ISBN (de s'inglesu \"International Istandard Book Number\", \"n\u00f9meru de riferimentu internatzionale de su libru\") est una secu\u00e8ntzia num\u00e8rica de 13 tzifras impreada internatzionalmente pro sa classificatzione de sos libros (est galu impreada fintzas sa cod\u00ecfica pretzedente a su 2007, costituida dae unu n\u00f9meru de tzifras paris a 10 in ue s'\u00f9rtimu car\u00e0tere podet in s'in casu cunt\u00e8nnere sa l\u00ectera maj\u00f9scula X). Est definidu dae unu istandard de s'ISO, derivadu dae sa cod\u00ecfica SBN inglesa de su 1967. Mancari no obligat\u00f2riu, s'impreu suo per\u00f2 s'est comomai fatu essentziale pro s'immissione de su produtu libr\u00e0riu in sos canales de sa distributzione manna.\nOgni c\u00f2dighe ISBN ident\u00ecficat in modu un\u00ecvocu ogni editzione dillindada de unu libru (non per\u00f2 sas simples reimprentas, chi mantenent su matessi c\u00f2dighe de s'editzione a chi si referint) e, una borta assignadu, non podet prus \u00e8ssere torradu a impreare.\nS'agatant fintzas an\u00e0logos c\u00f2dighes num\u00e8ricos pro sa classificatzione de publicatziones peri\u00f2dicas comente sos cotidianos o sas revistas (s'ISSN) e pro sos ispartidos musicales (s'ISMN)."}
{"id": "19333", "revid": "2404", "url": "https://sc.wikipedia.org/wiki?curid=19333", "title": "Ignatziu de Antiochia", "text": ""}
{"id": "19336", "revid": "2404", "url": "https://sc.wikipedia.org/wiki?curid=19336", "title": "Conchista isl\u00e0mica de Sitz\u00eclia", "text": "Sa conchista isl\u00e0mica de Sitz\u00eclia at acont\u00e8ssidu intre su 827 cun s'isbarcu in Mazara del Vallo, e su 902, mancari s'\u00f9rtima tzitade bizantina de su thema de Sikelia a r\u00f9ere est istadu, su 5 maju 965, Rometta, chi aiat sighidu a resistire a sola.\nCun totu chi sa Sitz\u00eclia aiat patidu bardanas a banda de sos musulmanos fintzas dae sa metade de su de 7 s\u00e8culos, custas fiant finalizadas a su sach\u00ecgiu e no aiant minetzadu mai su controllu bizantinu. S'oportunidade pro sos emiros aghlabidas de Ifriqiya fiat arribada in su 827, cando su cumandante de sa flota bizantina isulana, Euf\u00e8miu, si fiat rebelladu. Derrotadu dae sas fortzas lealistas e bogadu dae s'\u00ecsula, Euf\u00e8miu aiat chircadu s'agiudu de sos Aghlabides, chi aiant imbiadu un'es\u00e8rtzitu a inv\u00e0dere sa Sitz\u00eclia cun s'isc\u00f2ticu de l'agiudare. Euf\u00e8miu fiat nointames istadu luegus postu a unu cantone. Unu primu ass\u00e0ltiu a sa capitale Siracusa, aiat fallidu, ma sos musulmanos fiant istados capatzos de refudare su cunsighente contratacu bizantinu e de si f\u00e0ghere meres de carchi fortilesa. Cun s'arribu de afortiamentos de s'\u00c0frica e de a al-Andalus, in su 831 aiant conchistadu Palermo, chi fiat fata capitale de sa noa prov\u00ecntzia musulmana.\nSu guvernu bizantinu aiat imbiadu unas cantas ispeditziones pro rebusare sos invasores, ma impinnadu in sa gherra contra sos Abasidas in sa frontera orientale e contra sos Saraghinos de Creta in su Mare Egeu, non fiat istadu capatzu de agatare fortzas sufitzientes pro bogare a sos musulmanos, sos cales pro sos tres de deghes de annos a sighire aiant sachigiadu sos possedimentos bizantinos agatende agiomai peruna opositzione. Sa fortilesa de Enna in su tzentru de s'\u00ecsula fiat istada su printzipale baluardu bizantinu contra de s'invasione musulmana, fintzas a sa ruta sua in su 859. Sos musulmanos aiant annaghidu a coa sa pressione in sa parte orientale de s'\u00ecsula, e, a pustis de unu ass\u00ectiu longu, aiant conchistadu Siracusa in su 878. Sos Bizantinos aiant mantentu su cuntrollu de carchi fortilesa in su cuadrante nord-orientale galu pro unos cantos deghes de annos, e sos intentatos issoro de riconchista aiant sighidu fintzas a su de 11 s\u00e8culos, mancari non aiant p\u00f2didu disafiare a berus su cuntrollu musulmanu.\nIn suta de sa dominatzione musulmana, sa Sitz\u00eclia aiat prosperadu, finende a sa fine pro s'istesiare de Ifriqiya formende un'emiradu s\u00e8mi-indipendente. Sa comunidade musulmana de s'\u00ecsula aiat subrab\u00ecvidu a sa conchista normanna de Sitz\u00eclia de su 11 de s\u00e8culos e aiat prosperadu pro fintzas suta de sos re normannos."}
{"id": "19337", "revid": "7227", "url": "https://sc.wikipedia.org/wiki?curid=19337", "title": "Michelangelo Pira", "text": ""}
{"id": "19365", "revid": "149", "url": "https://sc.wikipedia.org/wiki?curid=19365", "title": "Tibet", "text": "Su Tibet (in tibetanu: \u0f56\u0f7c\u0f51\u0f0b, bod, /p\u00f8/; in tzinesu: \u897f\u85cf, X\u012bz\u00e0ng) est una regione ist\u00f2ricu-geogr\u00e0fica de s'\u00c0sia tzentrale, localizada in s'om\u00f2nimu pranu, atualmente annessionada dae sa Tzina, cun totu chi pretendet un'autonomia pr\u00f2pia e indipend\u00e8ntzia pol\u00ectica. Cun una populatzione de unos 3 180 000 bividores, sa tzitade printzipale est Lhasa e, a c\u00e0usa de s'art\u00e0ria m\u00e8dia de 4 900 m s.l.m. si ddi narat fintzas \"Paisu de sas Nies\" e \"Cobertura de su Mundu\".\nS'ist\u00f2ria propriamente connota e document\u00e0bile de su Tibet incumentzat in su 617 d.C; a pustis de s\u00e8culos de autonomia est arribadu a s'ispaniare cumprendende partes de s'atuale Tzina; de su de 13 s\u00e8culos si fiat fatu un'istadu vassallu de s'Imp\u00e8riu m\u00f2ngolu (chi cumprendiat fintzas sa Tzina), a segus - de su 1368 a su 1644 - de sa dinastia tzinesa Ming e, pro \u00f9rtima, de sa dinastia tzinesa Qing de su 1644 a su 1911 cando, cun sa fine de s'Imp\u00e8riu Tzinesu e sa n\u00e0schida de sa Rep\u00f9blica de Tzina, si fiat autoproclamadu indipendente. In su 1949, a s'acabu de sa gherra tzivile - a fatu de chi su guvernu de sa Rep\u00f9blica de Tzina s'aiat d\u00e8pidu retirare a s'\u00ecsula de Taiw\u00e0n paris cun milliones de pr\u00f2fugos - fiat proclamada sa Rep\u00f9blica Populare Tzinesa chi aiat protzedidu a s'ocupatzione de su Tibet in su 1949-1950. Sa casi totalidade de su territ\u00f2riu tibetanu est oe in die parte de sa Rep\u00f9blica Populare Tzinesa mentras una parte minore sud-otzidentale, su Ladakh, est una regione indiana."}
{"id": "19366", "revid": "2404", "url": "https://sc.wikipedia.org/wiki?curid=19366", "title": "Antim\u00f2niu", "text": "S'antim\u00f2niu est s'elementu ch\u00ecmicu de n\u00f9meru at\u00f2micu 51. Su s\u00ecmbulu est Sb, dae su latinu \"stibium\" chi sign\u00ecficat \"bacheddeddu\".\nEst unu semimetallu chi si presentat in bator formas allotr\u00f2picas diferentes. Sa forma ist\u00e0bile tenet un'aspetu met\u00e0llicu biancu-asul\u00e0stiscu, sas formas inst\u00e0biles tenent colore grogu o nieddu. Est impreadu che agente antipampa e pro prod\u00f9ere vernitzes, ismaltos, tzer\u00e0micas e gommas, comente fintzas in un'ampra gamma de legas met\u00e0llicas."}
{"id": "19367", "revid": "2404", "url": "https://sc.wikipedia.org/wiki?curid=19367", "title": "Seab\u00f2rgiu", "text": "Su seab\u00f2rgiu est s'elementu ch\u00ecmicu de sa t\u00e0ula peri\u00f2dica chi tenet a s\u00ecmbulu Sg e a n\u00f9meru at\u00f2micu su 106. Fiat connotu fintzas cun su n\u00f9mene de \"unnilh\u00e8xium\" (Unh), e intre sos n\u00f9menes sugeridos b'est istadu fintzas \"rutherf\u00f2rdiu\". Su seab\u00f2rgiu est un'elementu sint\u00e8ticu, su cale is\u00f2topu prus ist\u00e0bile 271Sg tenet un'emivida de 1,9 minutos. Unu is\u00f2topu nou iscobertu in de reghente 269Sg diat p\u00f2dere t\u00e8nnere un' emivida l\u00e8biamente prus longa: 2,1 minutos."}
{"id": "19368", "revid": "2404", "url": "https://sc.wikipedia.org/wiki?curid=19368", "title": "Ur\u00e0niu", "text": "S'ur\u00e0niu (de su gregu \u03bf\u1f50\u03c1\u03b1\u03bd\u03cc\u03c2, \"chelu\") est s'elementu ch\u00ecmicu de n\u00f9meru at\u00f2micu 92 e su s\u00ecmbulu est U. Est unu metallu biancu-prata, t\u00f2ssicu e radioativu; pertenet a sa s\u00e8rie de sos atin\u00f2ides e s'is\u00f2topu 235U agatat impreu che combust\u00ecbile in sos reatores nucleares e in sa realizatzione de armas nucleares.\nRastas de ur\u00e0niu sunt presentes in totue: in sas rocas, in sa terra, in sas abbas e fintzas in sos organismos bividores."}
{"id": "19369", "revid": "2404", "url": "https://sc.wikipedia.org/wiki?curid=19369", "title": "Pl\u00e0tinu", "text": "Su pl\u00e0tinu est unu metallu, est s'elementu ch\u00ecmicu de n\u00f9meru at\u00f2micu 78 e su s\u00ecmbulu est Pt.\nEst unu metallu de transitzione, modde, brandu (est su metallu prus brandu a pustis de oro e prata) de colore biancu-murru. Resistit a sa corrosione e s'agatat siat in s'istadu nativu siat in carchi minerale de nich\u00e8liu e r\u00e0mene. Su pl\u00e0tinu est impreadu in giojeria, in sa realizatzione de ainas de laborat\u00f2riu, cuntatos el\u00e8tricos, el\u00e8trodos pro candelas de alluidura, termoresist\u00e8ntzias (PT 25, PT 100, PT 1000, etc...) e termoparigas (tipu S, B, R) pro sas medida de temperadura, odontojatria e dispositivos antiluadura de sas autom\u00f2biles, pro sa realizatzione de catalitzadores pro s'ind\u00f9stria ch\u00ecmica."}
{"id": "19370", "revid": "2404", "url": "https://sc.wikipedia.org/wiki?curid=19370", "title": "Pudassa", "text": "Sa pudassa o su pot\u00e0ssiu (dae su latinu sient\u00ecficu \"potassium\", derivadu issu matessi de \"potassa\") est s'elementu ch\u00ecmicu de n\u00f9meru at\u00f2micu 19. Su s\u00ecmbulu est K e derivat de sa l\u00ectera de inghitzu de su n\u00f9mene latinu \"kalium\". Est unu metallu alcalinu modde, biancu-prata chi s'agatat in natura cumbinadu cun unos \u00e0teros elementos siat in s'abba de mare siat in medas minerales. S'\u00f2ssidat in manera lestra a s'\u00e0ria e est meda reativu, mesches cun s'abba; assim\u00ecgiat meda a su s\u00f2diu pro su cumportamentu ch\u00ecmicu. Est un'elementu fatzile a s'allumare e corrosivu."}
{"id": "19371", "revid": "2404", "url": "https://sc.wikipedia.org/wiki?curid=19371", "title": "Zirc\u00f2niu", "text": "Su zirc\u00f2niu est s'elementu ch\u00ecmicu de n\u00f9meru at\u00f2micu 40 e s\u00ecmbulu Zr. Est unu metallu de transitzione biancu-murru, tostu, su cale aspetu ammentat su de su tit\u00e0niu. Est otentu pro s'in prus de su zircone e est meda resistente a sa corrosione. Sas ligas met\u00e0llicas de zirc\u00f2niu sunt ampramente impreadas in sos implantos nucleares a c\u00e0usa de sa b\u00e0scia setzione de surbidura pro sos neutrones, siat che rivestimentu de su combust\u00ecbile nucleare siat in sas istruturas de amparu de su chiu, e annotamala pro sa resist\u00e8ntzia a sa corrosione in abba."}
{"id": "19372", "revid": "2404", "url": "https://sc.wikipedia.org/wiki?curid=19372", "title": "Van\u00e0diu", "text": "Su van\u00e0diu est s'elementu ch\u00ecmicu de n\u00f9meru at\u00f2micu 23 e s\u00ecmbulu V. Elementu raru chi s'agatat suta forma de cumpostu in tzertos minerales, est unu metallu de transitzione tostu, murru prata, brandu. Puru s'agatat raramente in natura, ma una borta isuladu artifitzialmente, sa formatzione de unu p\u00ecgiu de \u00f2ssidu (passivatzione) istabilizat su metallu l\u00ecberu contra ulteriores ossidatziones.\nSu van\u00e0diu s'agatat naturalmente in unos 65 minerales diversos e in sos dep\u00f2sitos de combust\u00ecbiles f\u00f2ssiles. Est prod\u00f9idu in Tzina e in R\u00f9ssia de sas isc\u00f2rias de sas iscagiat\u00f2rgios de atz\u00e0rgiu; unos \u00e0teros paisos ddu produent siat de su pr\u00f9inu de isc\u00e0rrigu de s'\u00f2giu grae o comente sutaprodutu de sa bogadura de s'ur\u00e0niu. S'impreat mescamente in metallurgia, pro sa produtzione de ligas de atz\u00e0rgiu ispetziales, comente sos atz\u00e0rgios pro ainas super lestras. Su prus importante cumpostu industriale de van\u00e0diu, su pent\u00f2ssidu de van\u00e0diu, est impreadu che catalitzadore pro sa produtzione de \u00e0tzidu sulf\u00f9ricu.\nMannas cantidades de iones de van\u00e0diu s'agatant in unos cantos organismos, cun probabilidade comente tossina. S'\u00f2ssidu e carchi \u00e0teru sale de van\u00e0diu presentant una tossitzidade moderada. In piessignu in s'ambiente marinu, su van\u00e0diu est impreadu in unas cantas formas de vida comente tzentru ativu de enzimas."}
{"id": "19373", "revid": "2404", "url": "https://sc.wikipedia.org/wiki?curid=19373", "title": "Tit\u00e0niu", "text": "Su tit\u00e0niu est s'elementu ch\u00ecmicu de sa t\u00e0ula peri\u00f2dica de sos elementos chi tenet a s\u00ecmbulu Ti e n\u00f9meru at\u00f2micu 22. Est unu metallu de su blocu d, l\u00e8biu, resistente, de colore biancu met\u00e0llicu, l\u00f9ghidu, resistente a sa corrosione. Su tit\u00e0niu est impreadu in sas ligas ligeras resistentes e in sos pigmentos biancos; s'agatat in numerosos minerales (sos printzipales sunt su rutilu e s'ilmenite). Su tit\u00e0niu no est t\u00f2ssicu, e non resurtat essentziale pro niuna isp\u00e8tzie bividora."}
{"id": "19374", "revid": "2404", "url": "https://sc.wikipedia.org/wiki?curid=19374", "title": "Rub\u00ecdiu", "text": "Su rub\u00ecdiu est s'elementu ch\u00ecmicu de n\u00f9meru at\u00f2micu 37 e s\u00ecmbulu Rb. Est un'elementu modde de colore biancu-prata e pertenet a su grupu de sos metallos alcalinos. 87Rb, un'is\u00f2topu naturale suo, est d\u00e8bilmente radioativu.\nComente sos \u00e0teros metallos alcalinos, su rub\u00ecdiu est meda reativu e aframmat de ispontu cando est espostu a s'\u00e0ria."}
{"id": "19375", "revid": "2404", "url": "https://sc.wikipedia.org/wiki?curid=19375", "title": "C\u00e0lciu", "text": "Su c\u00e0lciu o carchina est un'elementu ch\u00ecmicu, de s\u00ecmbulu Ca e de n\u00f9meru at\u00f2micu 20. Est un'elementu ch\u00ecmicu essentziale pro sa vida. Si c\u00e0rculat ca intre unu 1,5% e unu 2% de su pesu de una persone est c\u00e0lciu, de su cale su 99% s'agatat in sos ossos e su restu in tess\u00ecngios e fl\u00f9idos de su corpus intervenende in su metabolismu cellulare."}
{"id": "19376", "revid": "2404", "url": "https://sc.wikipedia.org/wiki?curid=19376", "title": "Lant\u00e0niu", "text": "Su lant\u00e0niu est un'elementu ch\u00ecmicu de s\u00ecmbulu La e su n\u00f9meru at\u00f2micu 57. Est unu metallu modde, d\u00f9tile, de colore biancu prata, chi s'\u00f2ssidat a bellu cando s'esponet a s'\u00e0ria e est bastante modde comente de ddu p\u00f2dere segare cun unu gorteddu. Est s'elementu chi dat n\u00f9mene a sa s\u00e8rie de sos lantan\u00f2ides, unu grupu de 14 elementos s\u00ecmigiantes chi sighint a su lant\u00e0niu fintzas a su lut\u00e8tziu in sa taula peri\u00f2dica. Puru si cuns\u00ecderat su primu elementu de sos metallos de transitzione de su de ses per\u00ecodos, su cale istat in su grupu 3, cun totu chi a bortas su lut\u00e8tziu si pondet in custa posidura. S'istadu de ossidatzione fitiana est +3. Su lant\u00e0niu non tenet unu ruolu biol\u00f2gicu in sos umanos, ma est essentziale pro unos cantos bat\u00e8rios. No est meda t\u00f2ssicu pro sos umanos, ma presentat carchi atividade antimicr\u00f2bica."}
{"id": "19377", "revid": "2404", "url": "https://sc.wikipedia.org/wiki?curid=19377", "title": "At\u00ecniu", "text": "S'at\u00ecniu est s'elementu ch\u00ecmicu de n\u00f9meru at\u00f2micu 89 e cun s\u00ecmbulu Ac. Est istadu su primu elementu radioativu non primordiale a \u00e8ssere isuladu in su 1899. Mancari su pol\u00f2niu, su r\u00e0diu e su radon siant istados reconnotos in antis de s'at\u00ecniu, issos non sunt istados isulados fintzas a su 1902. S'at\u00ecniu at dadu su n\u00f9mene a sa s\u00e8rie de sos atin\u00f2ides, unu grupu de 15 elementos pr\u00e8tzisos de sa t\u00e0ula peri\u00f2dica intre s'at\u00ecniu e su laur\u00e8ntziu. A bortas est fintzas cunsideradu su primu de sos metallos de transitzione de su de sete per\u00ecodos."}
{"id": "19378", "revid": "2404", "url": "https://sc.wikipedia.org/wiki?curid=19378", "title": "Laur\u00e8ntziu", "text": "Su laur\u00e8ntziu est s'elementu ch\u00ecmicu de sa t\u00e0ula peri\u00f2dica chi tenet a s\u00ecmbulu Lr e a n\u00f9meru at\u00f2micu su 103. Su pretzedente s\u00ecmbulu \"Lw\" est istadu cambiadu in \"Lr\" in su 1963. Est un'elementu sint\u00e8ticu, radioativu, a emivida breve, transur\u00e0nicu, chi pertenet a sas terras raras. Su laur\u00e8ntziu est sintetizadu dae su calif\u00f2rniu e non possedit aplicatziones pr\u00e0ticas."}
{"id": "19379", "revid": "2404", "url": "https://sc.wikipedia.org/wiki?curid=19379", "title": "Lut\u00e8tziu", "text": "Su lut\u00e8tziu est un'elementu ch\u00ecmicu de n\u00f9meru at\u00f2micu 71, su s\u00ecmbulu ch\u00ecmicu de chi est Lu. Pertenet a su ses per\u00ecodos de sa t\u00e0ula peri\u00f2dica e est s'elementu \u00f9rtimu de sa s\u00e8rie de sos lantan\u00f2ides, e cun issos faghet parte de s'impare de sas terras raras. S'impreat comente sust\u00e0ntzia fosforescente in iscuadras de raju X. Su radiois\u00f2topu lut\u00e8tziu 177 s'impreat in sa radioterapia."}
{"id": "19380", "revid": "2404", "url": "https://sc.wikipedia.org/wiki?curid=19380", "title": "Pol\u00f2niu", "text": "Su pol\u00f2niu est s'elementu ch\u00ecmicu de n\u00f9meru at\u00f2micu 84 e s\u00ecmbulu Po. Est unu semimetallu radioativu raru, in ch\u00ecmicamente simigiante a su tell\u00f9riu e a su bismutu e s'agatat in sos minerales de ur\u00e0niu.\nCusta sust\u00e0ntzia radioativa s'isorbet fatzilmente in ambiente \u00e0tzidu e est difitzilmente sol\u00f9bile in ambiente alc\u00e0linu. Su cumportamentu ch\u00ecmicu suo est meda simigiante a sos de su tell\u00f9riu e de su bismutu. Su pol\u00f2niu est unu metall\u00f2ide vol\u00e0tile de su cale su 50% si vaporizat in \u00e0ria a pustis de 45 oras a 328 K (55 \u00b0C). Sunt nodios 33 is\u00f2topos de su pol\u00f2niu, totus inst\u00e0biles. Est un'elementu estremamente t\u00f2ssicu e meda radioativu."}
{"id": "19382", "revid": "2404", "url": "https://sc.wikipedia.org/wiki?curid=19382", "title": "Radon", "text": "Su radon o rad\u00f2n est s'elementu ch\u00ecmicu chi in sa t\u00e0ula peri\u00f2dica est rapresentadu dae su s\u00ecmbulu Rn e n\u00f9meru at\u00f2micu 86.\nIscobertu in su 1899, est unu gas n\u00f2bile e radioativu chi si format de su decadessimentu alfa de su r\u00e0diu, generadu issu matessi de su decadessimentu alfa de s'ur\u00e0niu. Pol\u00f2niu e bismutu sunt sos produtos, estremamente t\u00f2ssicos, de su decadessimentu radioativu de su radon.\nSu radon est unu gas meda grae, perigulosu pro sa salude umana si inaladu in cantidades significativas.\nUnu de sos printzipales fatores de riscu de su radon est ligadu a su fatu chi, acumulende\u00b7si in s'internu de sas domos, est sa segunda c\u00e0usa de tumore a su prumone, ispetzialmente intre sos fumadores Pro su chi pertocat sos paisos industrializados, reghentes ist\u00f9dios istat\u00ecsticos fatos dae s'USEPA (United States Environmental Protection Agency) istimant casi 21.000 mortos a s'annu in sos USA atibi\u00e0biles a su radon residentziale; balores par\u00ecviles sunt istados istimados pro ist\u00f9dios fatos in s'Unione europea.\nIn piessignu, ist\u00f9dios istad\u00ecsticos fatos in su 2005 ant istimadu pro unu campione significativu de paisos europeos chi su 9% de sas mortes pro tumores a sos prumones e su 2% de sas complessivas pro tumores sunt atibi\u00e0biles a su gas radon residentziale."}
{"id": "19383", "revid": "2404", "url": "https://sc.wikipedia.org/wiki?curid=19383", "title": "Bismutu", "text": "Su bismutu est s'elementu ch\u00ecmicu de n\u00f9meru at\u00f2micu 83, su s\u00ecmbulu suo est Bi.\nEst unu metallu grae e fr\u00e0gile, de aspetu biancu-rosa e su cale cumportamentu ch\u00ecmicu est simigiante a su de s'ars\u00e8nicu e de s'antim\u00f2niu. Est su prus diamagn\u00e8tic\u00f9 de sos metallos e, cun s'etzetzione de su merc\u00f9riu, su cun sa minore condutzibilidade t\u00e8rmica. Cumpostos de su bismutu esentes de prumu sunt impreados in s'ind\u00f9stria cosm\u00e8tica e in aplicatziones m\u00e8dicas."}
{"id": "19384", "revid": "2404", "url": "https://sc.wikipedia.org/wiki?curid=19384", "title": "R\u00e0diu (elementu ch\u00ecmicu)", "text": "Su r\u00e0diu iscobertu dae Marie Curie impare cun su maridu Pierre est s'elementu ch\u00ecmicu de n\u00f9meru at\u00f2micu 88 e su s\u00ecmbulu est Ra. Sa par\u00e0ula radioatividade derivat pr\u00f2piu de su n\u00f9mene de custu elementu (pro resones ist\u00f2ricas) fintzas chi no est s'elementu cun sa majore radioatividade connotu.\nDe colore biancu, si faghet nieddu pro espositzione a s'\u00e0ria. Est unu metallu alcalinu-terrosu presente in rastas in sos minerales de s'ur\u00e0niu. S'is\u00f2topu suo prus ist\u00e0bile, 226Ra, tenet un'emivida de 1602 annos e decaet in rad\u00f2n."}
{"id": "19385", "revid": "2404", "url": "https://sc.wikipedia.org/wiki?curid=19385", "title": "B\u00e0riu", "text": "Su b\u00e0riu est s'elementu ch\u00ecmicu de n\u00f9meru at\u00f2micu 56 e su s\u00ecmbulu suo Ba. Est un'elementu met\u00e0llicu de colore prata, modde e meda t\u00f2ssicu; faghet parte de su grupu de sos metallos alcalinu-terrosos. S'idr\u00f2ssidu suo est naradu baryta e s'agatat mescamente in su minerale barite: su b\u00e0riu non s'agatat mai puru in natura pro neghe de sa forte reatividade cun s'abba e cun s'oss\u00ecgenu de s'\u00e0ria. Cumpostos de b\u00e0riu s'impreant in cantidades minores in sas vernitzes, in sa produtzione de su bidru e in sa produtzione de guetos de colore birde (suta forma de cloruru de b\u00e0riu e unos \u00e0teros cumpostos de su b\u00e0riu) o biancu el\u00e8tricu (suta forma de \u00f2ssidu de b\u00e0riu)."}
{"id": "19387", "revid": "2404", "url": "https://sc.wikipedia.org/wiki?curid=19387", "title": "D\u00f9bniu", "text": "Su d\u00f9bniu est s'elementu ch\u00ecmicu de sa t\u00e0ula peri\u00f2dica chi tenet a s\u00ecmbulu Db e de n\u00f9meru at\u00f2micu 105.\nEst un'elementu sint\u00e8ticu, altamente radioativu, su cale is\u00f2topu prus ist\u00e0bile (Db-268) tenet un'emivida de 1,2 dies. Custu elementu non tenet pro como aplicatziones pr\u00e0ticas e sas propiedades suas sunt pagu connotas.\nSu d\u00f9bniu (su n\u00f9mene derivat de Dubna, in R\u00f9ssia) est istadu iscobertu in su 1968 de unu grupu de chirca russu de s'Istitutu unidu pro sa chirca nucleare in Dubna. In su 1970 un' \u00e9quipe de chircadores dir\u00ecgida dae Albert Ghiorso de s'universidade de Berkeley at identificadu cun tzertesa s'elementu 105."}
{"id": "19388", "revid": "2404", "url": "https://sc.wikipedia.org/wiki?curid=19388", "title": "Meitn\u00e8riu", "text": "Su meitn\u00e8riu est s'elementu ch\u00ecmicu de sa t\u00e0ula peri\u00f2dica, chi tenet comente a s\u00ecmbulu Mt e n\u00f9meru at\u00f2micu 109. Est un'elementu sint\u00e8ticu su cale is\u00f2topu prus ist\u00e0bile tenet un'emivida de 3,4 ms.\nSu n\u00f9mene meitn\u00e8riu est istadu sugeridu in onore de sa f\u00ecsica e matem\u00e0tica austro-isvedesa Lise Meitner, ma pro neghe de una contierra in sa denumenatzione de sos elementos de su 101 a su 109, s'IUPAC at adotadu temporaneamente su n\u00f9mene \"unnil\u00e8nniu\" (Une). In su 1997 cun sa resolutzione de sa perrica est istadu adotadu su n\u00f9mene atuale."}
{"id": "19389", "revid": "2404", "url": "https://sc.wikipedia.org/wiki?curid=19389", "title": "Plut\u00f2niu", "text": "Su plut\u00f2niu est s'elementu ch\u00ecmicu de n\u00f9meru at\u00f2micu 94 e su s\u00ecmbulu est Pu. Est s'elementu oe prus impreadu in sas bombas nucleares a fissione e est cussu caraterizadu dae sa majore radioatividade. S'is\u00f2topu prus importante est 239Pu, chi tenet un' emivida de 24 200 annos.\nS'elementu transur\u00e0nicu de n\u00f9meru at\u00f2micu 94 fiat osservadu pro sa prima borta in su 1936 de Enrico Fermi, chi dd'aiat den\u00f9menadu \"esp\u00e8riu\", ispirende\u00b7si a un'antigu n\u00f9mene de s'It\u00e0lia."}
{"id": "19390", "revid": "2404", "url": "https://sc.wikipedia.org/wiki?curid=19390", "title": "Sel\u00e8niu", "text": "Su sel\u00e8niu est s'elementu ch\u00ecmicu de n\u00f9meru at\u00f2micu 34 e su s\u00ecmbulu est Se. Est unu non metallu in ch\u00ecmicamente par\u00ecbile a su s\u00f9rfuru e a su tell\u00f9riu. S'elementu est t\u00f2ssicu a artas doses ma in su 1957 Schwarz e Foltz aiant istabilidu chi est un'elementu essentziale in sa dieta, \u00f9tile in sa preventzione de carchi maladia. S'agatat in diversas formas allotr\u00f2picas, de chi una ist\u00e0bile de s'aspetu murru e simigiante a unu metallu; in custa forma su selenio possedit una resist\u00e8ntzia el\u00e8trica inferiore cando est espostu a sa lughe, duncas agatat impreu in sa realizatzione de sas fototz\u00e8llulas. In natura s'agatat in minerales costituidos dae solfuros comente pro esempru, sa pirite."}
{"id": "19391", "revid": "2404", "url": "https://sc.wikipedia.org/wiki?curid=19391", "title": "Radioatividade", "text": "Sa radioatividade, o decadessimentu radioativu, est un'annatu de protzessos f\u00ecsicu-nucleares pro m\u00e8diu de sos cales unos cantos n\u00f9cleos at\u00f2micos \"inst\u00e0biles\" o \"radioativos\" (radionuclides) decadessent (trasmutant), in una tzerta iscuta de tempus naradu \"tempus de decadessimentu\", in n\u00f9cleos de energia inferiore agiunghende a un'istadu de istabilidade majore cun emissione de radiatziones ionizantes in ac\u00f2rdiu a sos pr\u00ecntzipes de cunservatzione de sa massa/energia e de sa cantidade de movimentu. Su protzessu sighit cun lestresa vari\u00e0bile in su tempus fintzas a cando sos elementos fatu\u00b7fatu prod\u00f9idos, eventualmente issos e totu radioativos, non agi\u00f9nghent a una cunditzione de istabilidade pro m\u00e8diu de sa gai narada cadena de decadessimentu."}
{"id": "19392", "revid": "2404", "url": "https://sc.wikipedia.org/wiki?curid=19392", "title": "Einst\u00e8iniu", "text": "S'einst\u00e8niu o einst\u00e8iniu est s'elementu ch\u00ecmicu de n\u00f9meru at\u00f2micu 99 e s\u00ecmbulu Es.\nEst unu metallu meda radioativu e est su de sete de sos elementos transur\u00e0nicos; pertenet a sa s\u00e8rie de sos at\u00ecnides. Est prod\u00f9idu peri bombardamentu cun neutrones de su plut\u00f2niu e est istadu individuadu in sas rastas de sa prima proa de sa bomba a idr\u00f2genu.\nPigat su n\u00f9mene de Albert Einstein e non tenet usos n\u00f2didos. Ist\u00f9dios condutps subra 253Es ant ammustradu chi su cumportamentu ch\u00ecmicu de s'einsteinio est su de un'elementu trivalente."}
{"id": "19393", "revid": "2404", "url": "https://sc.wikipedia.org/wiki?curid=19393", "title": "Amer\u00ectziu", "text": "S'amer\u00ectziu est s'elementu ch\u00ecmicu de n\u00f9meru at\u00f2micu 95 e s\u00ecmbulu Am. S'amer\u00ectziu est un'elementu met\u00e0llicu radioativu sint\u00e8ticu de sa fam\u00eclia de sos atin\u00f2ides, otentu bombardende su plut\u00f2niu cun neutrones. Est istadu su de bator elementos transur\u00e0nicos a \u00e8ssere iscobertu. Pigat su n\u00f9mene de s'Am\u00e8rica, in analogia cun s'eur\u00f2piu."}
{"id": "19394", "revid": "2404", "url": "https://sc.wikipedia.org/wiki?curid=19394", "title": "G\u00e0lliu", "text": "Su g\u00e0lliu est s'elementu ch\u00ecmicu de n\u00f9meru at\u00f2micu 31 e s\u00ecmbulu Ga. Est unu metallu raru, modde e de colore de prata. Su g\u00e0lliu est meda fr\u00e0gile a temperadura ambiente e su puntu de fusione est de 29,76 \u00b0C, duncas podet f\u00f9ndere chi sa temperadura de s'ambiente in ue s'agatat est de unos 30 grados o si tentu in manu. Cando fundet b\u00e0sciat de vol\u00f9mene e tando creschet de densidade. Si nd'agatat rastas in sa bauxite e in minerales de zincu. S'arseniuru de g\u00e0lliu est un'importante semicondutore impreadu in medas dispositivos eletr\u00f2nicos, mescamente in sos d\u00ecodos LED."}
{"id": "19395", "revid": "2404", "url": "https://sc.wikipedia.org/wiki?curid=19395", "title": "Tungstenu", "text": "Su tungstenu o wolfr\u00e0miu est s'elementu ch\u00ecmicu chi tenet n\u00f9meru at\u00f2micu 74 e s\u00ecmbulu W.\nEst unu metallu de transitzione tostu, grae, de colore dae biancu a murru-atz\u00e0rgiu, n\u00f2didu pro sas bonas propiedades suas reol\u00f2gicas. S'agatat in numerosos minerales, intre chi sa wolframite e sa scheelite.\nIn su 1961 sa IUPAC at decraradu ammiss\u00ecbiles ambos n\u00f9menes (cuddu de wolfr\u00e0miu prefer\u00ecbile in sos cumpostos).\nIn forma pura agatat ampru impreu in aplicatziones el\u00e8tricas e sos cumpostos suos sunt ampramente impreados in s'ind\u00f9stria. S'esmepru prus not\u00e0bile de s'usu suo est sa produtzione de sos filamentos de sas l\u00e0mpadas a infogadura (e custu est d\u00e8pidu a su fatu chi siat su metallu cun su prus artu puntu de fundidura), ma sas ligas suas sunt impreadas fintzas in s'ind\u00f9stria aerospatziale."}
{"id": "19396", "revid": "2404", "url": "https://sc.wikipedia.org/wiki?curid=19396", "title": "Wolfr\u00e0miu", "text": ""}
{"id": "19397", "revid": "10458", "url": "https://sc.wikipedia.org/wiki?curid=19397", "title": "Tant\u00e0liu", "text": "Su tant\u00e0liu est s'elementu ch\u00ecmicu de n\u00f9meru at\u00f2micu 73 e su s\u00ecmbulu suo est Ta.\nEst unu metallu de transitzione tostu e brandu, l\u00f9ghidu, de colore biaitu-murru, meda resistente a sa corrosione, mescamente a s'atacu de sos \u00e0tzidos, e est unu bonu allogaderi de calore e eletritzidade. Est prusaprestu raru in natura e s'agatat in su minerale tantalite. Su tant\u00e0liu tenet medas aplicatziones: s'impreat in ainas chir\u00f9rgicas, in sos imprantos de protesis intracorp\u00f2reas, pro ite non reagit cun sos fl\u00f9idos de su corpus, ma fintzas in sa realizatzione de cundensadores de dimensiones minores pro su mundu de s'eletr\u00f2nica de consumu e sa telefonia m\u00f2bile. Est annotamala impreadu in s'arta relogeria pro sa produtzione de c\u00e0scias pro rel\u00f2gios de burtzu."}
{"id": "19398", "revid": "2404", "url": "https://sc.wikipedia.org/wiki?curid=19398", "title": "Cobaltu", "text": "Su cobaltu est s'elementu ch\u00ecmicu de n\u00f9meru at\u00f2micu 27 e su s\u00ecmbulu est Co.\nSu n\u00f9mene derivat cun probabilidade de su gregu \"kobalos\", tradu\u00ecbile cun \"duendu\" (ma biere fintzas \"coboldu\"), \"kobolt\" in tedescu, dadu dae sos minadores tedescos chi curpaiant sos duendos de f\u00e0ghere issos agatare unu metallu in\u00f9tile in logu sa prata."}
{"id": "19399", "revid": "2404", "url": "https://sc.wikipedia.org/wiki?curid=19399", "title": "Fr\u00e0ntziu", "text": "Su fr\u00e0ntziu est s'elementu ch\u00ecmicu de n\u00f9meru at\u00f2micu 87 e cun s\u00ecmbulu Fr.\nEst unu metallu alcalinu chi si podet agatare in sos minerales de s'ur\u00e0niu e de su t\u00f2riu. S'istimat chi su puntu de fundidura siat pagu superiore a sa temperadura ambiente. Tenet s'eletronegatividade prus b\u00e0scia connota e est su segundu elementu prus pagu abundante in natura (su primu est s'\u00e0statu). Su fr\u00e0ntziu est altamente radioativu e reativu chi si des\u00ecntegrat generende \u00e0statu, r\u00e0diu e rad\u00f2n. "}
{"id": "19400", "revid": "7227", "url": "https://sc.wikipedia.org/wiki?curid=19400", "title": "\u00c0statu", "text": ""}
{"id": "19401", "revid": "2404", "url": "https://sc.wikipedia.org/wiki?curid=19401", "title": "T\u00f2riu", "text": "Su t\u00f2riu est un'elementu ch\u00ecmicu de sa t\u00e0ula peri\u00f2dica, su s\u00ecmbulu de su cale est Th e su n\u00f9meru at\u00f2micu est 90. Est unu metallu lebiamente radioativu, chi s'agatat in su c\u00f2rgiu terrestre, e est cunsideradu un'alternativa poss\u00ecbile a s'ur\u00e0niu che a combust\u00ecbile nucleare.\nA s'istadu puru, su t\u00f2riu est unu metallu biancu prata chi mantenet su lughidore (non s'\u00f2ssidat) durante carchi mese. Una borta cumintzadu su protzessu de ossidatzione, su t\u00f2riu, s'andat cunvertende in unu materiale de colore murru e a sa fine, nieddu. Cando si caentat in pres\u00e8ntzia de \u00e0ria, su t\u00f2riu met\u00e0llicu s'allughet e br\u00f9siat cun una pampa bianca lughente. Su di\u00f2ssidu de t\u00f2riu (ThO2) tenet unu de sos puntos de fundidura prus artos dae totu sos \u00f2ssidos (3.300 \u00b0C)."}
{"id": "19402", "revid": "2404", "url": "https://sc.wikipedia.org/wiki?curid=19402", "title": "T\u00e0lliu", "text": "Su t\u00e0lliu est un'elementu ch\u00ecmicu de sa t\u00e0ula peri\u00f2dica, su s\u00ecmbulu de su cale est Tl e su n\u00f9meru at\u00f2micu suo 81. Custu metallu de colore murru e modde s'assim\u00ecgiat in s'ist\u00e0ngiu ma si iscoloret cando est espostu a s'\u00e0ria. Su t\u00e0lliu est meda t\u00f2ssicu e s'usat in venenos contra mardonas e babautzos, ma sigomente si pensat chi potzat causare c\u00e0ncaru, s'impreu suo est istadu limitadu meda o, comente chi siat, s'est eliminadu in medas istados. Puru est usadu in rilevadores de infrarujos. Puru est istadu usadu in carchi ochidura."}
{"id": "19403", "revid": "2404", "url": "https://sc.wikipedia.org/wiki?curid=19403", "title": "Rutherf\u00f2rdiu", "text": "Su rutherf\u00e0rdiu (in onore de Ernest Rutherford) o fintzas kurchat\u00f2viu (in onore di Igor' Kur\u010datov) est s'elementu ch\u00ecmicu de sa t\u00e0ula peri\u00f2dica chi tenet a s\u00ecmbulu Rf (o Ku) e a n\u00f9meru at\u00f2micu su 104. Est un'elementu sint\u00e8ticu, altamente radioativu, su cale is\u00f2topu prus ist\u00e0bile tenet un'emivida inferiore a sos 70 segundos. Custu elementu non tenet tando niuna aplicatzione pr\u00e0tica e s'ischit pagu de sas propiedades suas. Su rutherf\u00f2rdiu est su primu de sos transatin\u00f2ides e si suponet chi possedat propiedades ch\u00ecmicas simigiantes a s'\u00e0fniu."}
{"id": "19404", "revid": "2404", "url": "https://sc.wikipedia.org/wiki?curid=19404", "title": "Kurchat\u00f2viu", "text": ""}
{"id": "19405", "revid": "2404", "url": "https://sc.wikipedia.org/wiki?curid=19405", "title": "\u00c0fniu", "text": "S'\u00e0fniu est s'elementu ch\u00ecmicu de n\u00f9meru at\u00f2micu 72 e su s\u00ecmbulu est Hf.\nEst unu metallu de transitzione de aspetu l\u00f9ghidu e colore de prata; in ch\u00ecmicamente assim\u00ecgiat a su zirc\u00f2niu e s'agatat a s'ispissu in sos minerales de z\u00ecrconiu. S'\u00e0fniu s'impreat in liga cun su tungstenu in sos filamentos e in sos el\u00e8trodos e est impreadu comente surbidore de neutrones in sas barras de cuntrollu de sos reatores nucleares."}
{"id": "19406", "revid": "2404", "url": "https://sc.wikipedia.org/wiki?curid=19406", "title": "Istr\u00f2ntziu", "text": "S'istr\u00f2ntziu est s'elementu ch\u00ecmicu de n\u00f9meru at\u00f2micu 38 e cun s\u00ecmbulu Sr. Pertenet a su grupu de sos metallos alcalinu-terrosos e si presentat comente unu metallu modde, colore de prata, biancu o in lebiamente grogu; cando espostu a s'\u00e0ria format unu p\u00ecgiu de \u00f2ssidu iscuru.\nS'istr\u00f2ntziu possedit propiedades f\u00ecsicas e ch\u00ecmicas pr\u00f2ssimas a cussas de sos duos elementos chi dd'istant verticalmente a costadu in sa t\u00e0ula peri\u00f2dica: su c\u00e0lciu e b\u00e0riu. In natura si presentat printzipalmente in sa tzelestite e in s'istrontzianite. Mentras s'istr\u00f2ntziu naturale est ist\u00e0bile, s'is\u00f2topu 90Sr est radioativu cun un' emivida de 28 annos e est unu de sos cumponentes prus perigulosos de su \"fallout\" nucleare, bidu chi est surbidu dae su corpus in unu modu pr\u00f2piu a su c\u00e0lciu. De \u00e0teru cantone, s'istr\u00f2ntziu ist\u00e0bile naturale no est perigulosu pro sa salude.\nSiat s'istr\u00f2ntziu siat s'istrontzianite pigant su n\u00f9mene de Strontian, una bidda de Isc\u00f2tzia in sos int\u00f2rinos de chi su minerale est istadu iscobertu in su 1790 de Adair Crawford e William Cruickshank."}
{"id": "19407", "revid": "2404", "url": "https://sc.wikipedia.org/wiki?curid=19407", "title": "J\u00f2diu", "text": "Su j\u00f2diu o i\u00f2diu est un'elementu ch\u00ecmicu de n\u00f9meru at\u00f2micu 53 postu in su grupu de sos al\u00f2genos (grupu 17) de sa t\u00e0ula peri\u00f2dica de sos elementos. Su s\u00ecmbulu suo est I. Est un'oligoelementu e s'impreat mescamente in meighina, fotografia e comente a colorante. Chimicamente, s'j\u00f2diu est s'al\u00f2genu prus pagu reativu e prus pagu eletronegativu.\nSu j\u00f2diu est unu s\u00f2lidu nieddu e cun l\u00e8biu lugore met\u00e0llicu, chi sublimat in conditziones normales dende unu gasu de colore viola e fragu alliadore. Uguale chi su restu de al\u00f2genos format unu n\u00f9meru mannu de cumpostos cun \u00e0teros elementos, ma est su prus pagu reativu de su grupu e tenet tzertas carater\u00ecsticas met\u00e0llicas."}
{"id": "19408", "revid": "2404", "url": "https://sc.wikipedia.org/wiki?curid=19408", "title": "Cloro", "text": "Su cloro o cloru (de su gregu \"\u03c7\u03bb\u03c9\u03c1\u03cc\u03c2\", chlor\u00f2s, \u00abbirde p\u00e0llidu\u00bb) est s'elementu ch\u00ecmicu de sa t\u00e0ula peri\u00f2dica cun n\u00f9meru at\u00f2micu 17 e s\u00ecmbulu Cl. Faghet parte de su grupu de sos al\u00f2genos, postu in su grupu 17 de sa t\u00e0ula peri\u00f2dica. Su gasu cloro est birde grog\u00e0sticu, duas bortas e mesu prus cracu de s'\u00e0ria e tenet unu fragu allupadore estremamente desagrad\u00e8ssidu e est meda velenosu. In cunditziones istandard e in un'ampru discansu de temperaduras e pressiones su gasu cloro est costituidu dae una mol\u00e8cula biat\u00f2mica Cl2 (n\u00f9meru CAS 7782-50-5). Est unu agente ossidante potente, isbianchidore e disinfetante. Suta de forma de anione cloruru Cl\u2212 est unu cumponente de su sale comune de coghina (o cloruru de s\u00f2diu) e de medas \u00e0teros cumpostos, est meda abundosu in natura e netzess\u00e0riu a belle totus sas formas de vida, incluende s'organismu umanu (su s\u00e0mbene umanu cuntenet difatis una discreta cantidade de anione cloruru)."}
{"id": "19409", "revid": "2404", "url": "https://sc.wikipedia.org/wiki?curid=19409", "title": "Cloru", "text": ""}
{"id": "19410", "revid": "2404", "url": "https://sc.wikipedia.org/wiki?curid=19410", "title": "F\u00f2sforu", "text": "Su f\u00f2sforu est unu elementu ch\u00ecmicu de n\u00f9meru at\u00f2micu 15 e s\u00ecmbulu P. Est unu non-metallu multivalente chi pertenet a su grupu de s'azotu (grupu 15) chi s'agatat in sa natura cumbinadu in fosfatos inorg\u00e0nicos e in organismos bividores ma mai in istadu nadiu. Est reativu meda e s'\u00f2ssidat de ispontu in cuntatu cun s'oss\u00ecgenu atmosf\u00e8ricu emitende lughe, dende n\u00f9mene a su fen\u00f2menu de sa fosforesc\u00e8ntzia."}
{"id": "19411", "revid": "2404", "url": "https://sc.wikipedia.org/wiki?curid=19411", "title": "Arg\u00f2n", "text": "S'arg\u00f2n (de su gregu \"\u1f00\u03c1\u03b3\u03cc\u03c2 -\u03cc\u03bd\" \"arg\u00f2s -\u00f2n\", significadu: praitzosu, mandrone) est s'elementu ch\u00ecmicu de sa t\u00e0ula peri\u00f2dica chi tenet a s\u00ecmbulu Ar e comente a n\u00f9meru at\u00f2micu 18. Est unu gasu n\u00f2bile de su per\u00ecodu 3 e costituit su 0,95% tzirca de su vol\u00f9mene de s'atmosfera terrestre."}
{"id": "19413", "revid": "2404", "url": "https://sc.wikipedia.org/wiki?curid=19413", "title": "Gasu n\u00f2bile", "text": "In ch\u00ecmica, sos gasos n\u00f2biles (impr\u00f2piamente narados fintzas gasos raros) sunt unos gasos inertes chi costituint su grupu 18 de sa t\u00e0ula peri\u00f2dica segundu s'atuale nomenclatura IUPAC. In sa nomenclatura pretzedente custu grupu fiat denominadu VIIIB o VIIIA segundu cunventziones v\u00e0rias impreadas in Europa e in sos Istados Unidos.\nSos gasos n\u00f2biles sunt costituidos dae \u00e0tomos cun c\u00f2rgios eletr\u00f2nicos esternos cumpletos. Nde faghent parte sos elementos \u00e8liu (He), neon (Ne), arg\u00f2n (Ar), cript\u00f2n (Kr), xen\u00f2n (Xe) e radon (Rn). Su radon est un'elementu radioativu. Fintzas s'elementu artifitziale oganess\u00f2n (Og) pertenet a custu grupu, ma nde sunt istados prod\u00f9idos petzi pagos \u00e0tomos e sas propiedades ch\u00ecmicas suas sunt disconnotas.\nIs gasos n\u00f2biles sunt totus gasos monoat\u00f2micos, no a so f\u00e0tziles a is\u00f2lvere, t\u00ecpicamente non reativos, presentes in s'atmosfera in pertzentuales v\u00e0rias; su prus comunu est s'argon chi nde costituit unu 0,932%. A bortas issos (in piessignu s'\u00e8liu) s'agatant paris cun unos \u00e0teros gasos (pro su prus azotu e metanu) in mitzas endogenas; s'\u00e8liu de or\u00ecgine end\u00f2gena acudit de sa decumpositzione de elementos radioativos presentes in su sutaterra chi emitent partigheddas \"\u03b1\" (est a n\u00e0rrere iones He2+): custas \u00f2ssidant isp\u00e8tzies presentes in su terrenu e si faghent \u00e0tomos de \u00e8liu."}
{"id": "19414", "revid": "2404", "url": "https://sc.wikipedia.org/wiki?curid=19414", "title": "Xen\u00f2n", "text": "Su xen\u00f2n o xenon o fintzas xenu (de su gregu \"\u03be\u03ad\u03bd\u03bf\u03c2 -\u03b7 -\u03bf\u03bd\" \"x\u00e8nos -e -on\", significadu: istr\u00e0ngiu) est s'elementu ch\u00ecmicu de n\u00f9meru at\u00f2micu 54 e s\u00ecmbulu Xe. Est unu gasu n\u00f2bile chene colore, fragu e meda grae; s'agatat in rastas in s'atmosfera terrestre e est istadu su primu gasu n\u00f2bile de chi si siant sintetizados de sos cumpostos."}
{"id": "19415", "revid": "2404", "url": "https://sc.wikipedia.org/wiki?curid=19415", "title": "Cript\u00f2n", "text": "Su cripton o cript\u00f2n o criptu (de su gregu \u03ba\u03c1\u03c5\u03c0\u03c4\u03cc\u03c2, krypt\u00f2s, \u00abcuadu\u00bb) est s'elementu ch\u00ecmicu de n\u00f9meru at\u00f2micu 36 e s\u00ecmbulu Kr. Pertenet a su grupu de sos gasos n\u00f2biles, est chene colore e est presente in rastas in s'atmosfera, de sa cale est isuladu peri lambicamentu fratzionadu de s'\u00e0ria l\u00ecchida. Est impreadu cun unos \u00e0teros gasos inertes in sas lampadas a fluoresc\u00e8ntzia.\nDe bisura pr\u00e0tica, su cripton est chimicamente inerte, nointames sunt nodidosunos cantos cumpostos suos cun su fluoru. Podet annotamala formare clatratos cun s'abba, cando carchi \u00e0tomu suo est trampadu in sa bentrelussa cristallina formadu de sas mol\u00e8culas de custa \u00f9rtima."}
{"id": "19416", "revid": "12712", "url": "https://sc.wikipedia.org/wiki?curid=19416", "title": "World Wide Web", "text": "Su World Wide Web (literalmente \"talaranu globale\"), abbreviadu Web, sigla WWW o W3, est unu de sos serv\u00ectzios printzipales de \u00ccnternet, chi permitit de navigare e usufruire de medas cunt\u00e8nnidos amatoriales e professionales (multimediales e no) collegados unu cun s'\u00e0teru pro m\u00e8diu de lig\u00e0menes, e de \u00e0teros serv\u00ectzios abertos a totus o a un'ala de sos impitadores de \u00ccnternet. Custa abbund\u00e0ntzia de informatziones est poss\u00ecbile gr\u00e0tzias a is protocollos de retze e a sa pres\u00e8ntzia, difusione, fatzilidade de impreu e at\u00f2liu de sos chircadores (o \"motores de chirca\") e de sos navigadores web in unu mollu de architetura de retze definidu cliente-serbidore.\nIst\u00f2ria.\nS'idea e sa n\u00e0schida.\nSi podet conn\u00f2schere sa prima proposta de unu sistema ipertestuale in is ist\u00f9dios de Vannevar Bush, posca publicados in s'art\u00ecculu \"As We May Think\" (in sardu \"Comente diamus p\u00f2dere pensare\") de su 1945. Su cuntzetu de ipertestu est istadu introduidu in su 1965 de Ted Nelson.\nSa data de n\u00e0schida de su World Wide Web benit de s\u00f2litu indicada in su 6 austu 1991, cando s'inform\u00e0ticu inglesu Tim Berners-Lee at publicadu su primu situ web. Sa p\u00e0gina est istada visitada 17 dies a pustis: su primu impitadore esternu a su tzentru de chirca dd'at segudada su 23 austu imbeniente.\nS'idea de su World Wide Web fiat n\u00e0schida duos annos in antis, in su 1989, in su CERN (Conseil Europ\u00e9en pour la Recherche Nucl\u00e9aire) de Ginevra, su laborat\u00f2riu prus importante de f\u00ecsica europeu. Su chircadore inglesu est istadu ispantadu dae comente carchi collega italianu trasmitiat informatziones pro m\u00e8diu de l\u00ecnia telef\u00f2nica de unu pranu a s'\u00e0teru de s'istitutu, castiende\u00b7ddas cun dispositivos v\u00ecdeu. Su 12 martzu 1989 Tim Berners-Lee at presentadu difatis a su supervisore suo su documentu \"Information Management: a Proposal\", espostu comente a c\u00f2pia in su CERN, chi est istadu valutadu \u00abvagu ma interessante\u00bb. A sa base sua ddoe fiat su progetu de su Berners-Lee etotu e de unu collega suo, su belga Robert Cailliau, punnadu a elaborare unu programma pro su cumpartzimentu de documentatzione sient\u00ecfica in formadu eletr\u00f2nicu in manera indipendente de sa prataforma inform\u00e0tica impreada, cun su fine de megiorare sa comunicatzione, e tando sa cooperatzione, tra sos chircadores de s'istitutu. A chirru de sa creatzione de su programma est incumentzada fintzas sa definitzione de istandard e protocollos pro iscambiare documentos subra is retzes de carculadores: su limb\u00e0giu HTML e su protocollu de retze HTTP.\nIn su mese de nadale 1990 sunt istados cumpletadas sas primas versiones de sos programmas pro su serbidore. Berners-Lee at realizadu fintzas su primu navigadore. Sa die 20 est apartu su primu situ, chi descriiat su matessi progetu WWW a s'URL http://info.cern.ch/hypertext/WWW/TheProject.html. Su giassu fiat vis\u00ecbile a sos dipendentes e collaboradores de su CERN isceti. Partende dae su 6 austu 1991, imbetzes, Berners-Lee at cumintzadu a annuntziare in diversos newsgroup s'esist\u00e8ntzia de su progetu WWW e sa disponibilidade de su programma.\nA pustis de duos annos chi fiat istadu impreadu de sa comunidade sient\u00ecfica isceti, su 30 abrile 1993 su CERN at detz\u00ecdidu de p\u00f2nnere su WWW a disponimentu de totus, emitende\u00b7nde su c\u00f2dighe de or\u00ecgine in p\u00f9blicu dom\u00ecniu. In sos annos imbenientes sa tecnologia noa at connotu una resessida lestra e ampra, gr\u00e0tzias a sa possibilidade oferta a cale si siat de creare p\u00e0ginas web, de s'at\u00f2liu de su serv\u00ectziu e de sa simplidade sua. Cun sa resessida de su Web tenet cumintzu sa cr\u00e8schida e difusione de \u00ccnternet de sos annos 2000-2010 e de sa \"era de su \"Web\"\".\nSu primu giassu web italianu postu in l\u00ecnia est istadu su de su \u00abTzentru de chirca, isvilupu e ist\u00f9dios superiores in Sardigna\u00bb (CRS4). Su situ, crs4.it, est istadu publicadu in su beranu de su 1993 e sa versione ist\u00f2rica est oe in die ancora a disponimentu.\nDae su Web ist\u00e0ticu a sos serv\u00ectzios Web.\nIs istandard e is protocollos chi faghiant funtzionare su Web suportaiant in comintzu sa gestione de p\u00e0ginas HTML \"ist\u00e0ticas\" isceti, duncas documentos ipertestuales (preparados in antis) chi si podiant b\u00ecdere e, prus che totu, navigare impreende aplicatziones oportunas (navigadores web).Pro superare sas limitatziones de su progetu initziale, sunt istados luego definidos trastos capatzos de generare p\u00e0ginas HTML din\u00e0micas (a es. impreende dados bogados dae una base de datos). Sa prima solutzione de custu tipu sunt istados sas CGI (\"Common Gateway Interface\"). Pro m\u00e8diu de una CGI est poss\u00ecbile rech\u00e8rrere a unu serbidore web de invocare un'aplicatzione esterna e presentare su resurtadu comente a una cale si siat p\u00e0gina HTML. Custa solutzione, mancari chi meda simpre de realizare, presentat numerosas limitatziones de progetu (s'aplicatzione esterna est esecutadu a ogni rechesta de s'impitadore e no ddoe at perfetzionamentu perunu e non ddoe at gestione de s'istadu de sa sessione).\nPro donare a su web prus interatividade e dinamitzidade sunt istados sighidos duos caminos. Dae un'ala sunt istadas ammanniadas sas funtzionalidades de sos navigadores pro m\u00e8diu de un'evolutzione de su limb\u00e0giu HTML e sa possibilidade de interpretatzione de limb\u00e0gios de scripting (comente a JavaScript). Dae s'\u00e0tera, est istada megiorada sa calidade de elaboratzione de sos serbidores pro m\u00e8diu de una generatzione noa de limb\u00e0gios integrados cun su serbidore web (comente a JSP, PHP, ASP, etc.), trasformende duncas sos serbidores web in sos atuales serbidores de aplicatzione.\nSa difusione de custas solutziones at cunsentidu de aviare s'usu de su web comente a prataforma aplicativa chi oe agatat sa m\u00e0ssima espressione sua in sos serv\u00ectzios web, chi s'ind\u00f9stria mundiale intrea de su programma pro sa gestione de azienda, is n\u00f9menes cummertziales majores (comente a SAP e Oracle) e fintzas sas comunidades Open Source sunt traballende pro da realizatzione e difusione. S'usu de sos serv\u00ectzios web a s'internu de s'architetura de integratzione SOA at a perm\u00ectere fintzas a sas impresas minores de gestire sena isfortzos mannos sos protzessos aziendales pr\u00f2pios.\nFine de sos serv\u00ectzios web est de limitare su prus poss\u00ecbile sas fainas de sa posta in \u00f2pera, cunsentende de atz\u00e8dere a serv\u00ectzios de programma dispon\u00ecbiles in retze, ddos impreare segundu netzessidades pr\u00f2pias e ddos pagare feti pro s'impreu efetivu issoro.\nDae su web ist\u00e0ticu a su web sem\u00e0nticu.\nSi s'istandard HTML, chi cun sa simplidade sua at contribuidu a s'afirmadura de su web, tenet sa limitatzione manna de serbire pro sa formatatzione de sos documentos isceti, disconnoschende s'istrutura e su significadu de su c\u00e0bidu.\nCustu ponet dificultades mannas in sa retzida de is informatziones e un'impreu nou in su benidore. Pro si nd'agatare, bastat a esecutare una chirca impreende unu de is chircadores dispon\u00ecbiles: a s'ispissu una pertzentuale pitica meda de is resurtados est de utilidade pro sa chirca chi si cheriat f\u00e0ghere. A es\u00e8mpiu, pro unu cale si siat motore de chirca, no esistet difer\u00e8ntzia intre su faeddu \"Casu\" in su cuntestu \"Su Sig\". \"Casu\" e su faeddu \"casu\" in su cuntestu de s'alimentatzione, faghende sa chirca dif\u00ectzile.\nSa risposta a custu problema est arribbada, torra, de su f\u00ecsicu inglesu Tim Berners-Lee, chi, a pustis de \u00e0ere abbandonadu su CERN, at fundadu su cuns\u00f2rtziu W3C chi guvernat s'isvilupu de istandard e protocollos ligados a su web. Issu in su 1998 at definidu su standard XML (eXtensible Markup Language), unu meta-limb\u00e0giu derivadu dae su SGML chi cunsentit sa creatzione de limb\u00e0gios noos de marcadura (a es. su HTML matessi est istadu torradu a definire in XML comente a XHTML). Sa carater\u00ecstica sua innovativa est sa possibilidade de agi\u00f9nghere informatziones sem\u00e0nticas in sos c\u00e0bidos pro m\u00e8diu de sa definitzione de \"tag\" oportunos.\nIs obietivos printzipales de XML, decrarados in sa definitzione ufitziale (santugaine 1998), sunt pagos e craros: usu de su limb\u00e0giu subra Internet, fatzilidade de creatzione de sos documentos, suportu de prus aplicatziones, craresa e cumprensibilidade. Cun custas pagas carater\u00ecsticas su XML frunit unu modu comunu de rapresentare sos datos, aici is programmas sunt bonos a esecutare m\u00e8gius is chircas, ammustrare e manigiare informatziones.\nXML tenet per\u00f2 una falta de importu mannu: non definit carchi mecanismu un\u00ecvocu e comunu pro ispetzificare relatziones tra informatziones in su web pro un'elaboratzione autom\u00e0tica issoro (a es. prus documentos chi faeddant de su matessi argumentu, persone, organizatzione, ogetu), faghende meda dif\u00ectzile su cumpartzimentu de sas informatziones.\nFintzas in custu casu sa solutzione a su problema est arribbada dae su W3C de Berners-Lee, pro m\u00e8diu de sa formalizatzione de su web sem\u00e0nticu. S'idea est de generare documentos chi potzant \u00e8ssere letos e apretziados non dae \u00e8sseres umanos isceti, ma fintzas atzess\u00ecbiles e interpret\u00e0biles dae \"agentes\" autom\u00e0ticos pro sa chirca de c\u00e0bidos.\nPro custo fine sunt istados definidos unos cantos limb\u00e0gios, comente a Resource Description Framework (RDF) e Web Ontology Language (OWL), ambos basados subra XML, chi cunsentint de espressare sas relatziones tra sas informatziones pighende comente a es\u00e8mpru a sa l\u00f2gica de sos preigados pigada dae s'abbistesa artifitziale. Custos istandard sunt giai dispon\u00ecbiles, ma sighint a \u00e8ssere isvilupados paris cun formalismu e trastos pro dotare su web de capatzidade de infer\u00e8ntzia.\nDescritzione.\nUna carater\u00ecstica printzipale de sa retze \"Web\" est chi is nodos chi dd'assentant sunt collegados unu cun s'\u00e0teru pro m\u00e8dios de \"lig\u00f2ngios\", formende un'ipertestu, e sos serv\u00ectzios suos podent \u00e8ssere postos a disponimentu dae is impitadores de Internet etotu.\nPro cantu pertocat sos c\u00e0bidos, tando, su \"Web\" tenet sa particularidade ispantosa de of\u00e8rrere a totus sa possibilidade de essire editore e, cun pagu gastu, de segudare unu p\u00f9blicu ampru a beru distribuidu in totu su mundu: is impitadores de Internet in su 2008 ant superadu su milliardu e chimbighentos milliones, belle su bator unu de sa populatzione mundiale.\nSu Web est un'isp\u00e0tziu eletr\u00f2nicu e digitale de Internet destinadu a sa publicatzione de c\u00e0bidos multimediales (testu, imm\u00e0gines, \u00e0udio, v\u00ecdeo, ipertestu, iperm\u00e8dia, etz.). Annotamala, est unu trastu pro p\u00f2nnere in \u00f2pera serv\u00ectzios comente s'iscarrigamentu de programmas. Custu isp\u00e0tziu eletr\u00f2nicu e custos serv\u00ectzios sunt postos a disponimentu pro m\u00e8diu de elaboradores collegados a sa retza, mutidos serbidores web.\nC\u00e0bidos e s'organizatzione.\nSos c\u00e0bidos de su Web sunt organizados in \"giassos\" (o \"sitos\") \"web\", istruturados in \"p\u00e0ginas web\", chi si presentant comente a cumpositziones de testu e/o gr\u00e0fica visualizadas in su navigadore web subra s'ischermu de s'elaboradore. Sas p\u00e0ginas web, fintzas chi apartenent a sitos diversos, podent \u00e8ssere collegadas cun is \u00e0teras in manera non secuentziale pro m\u00e8diu de sos \"lig\u00f2ngios\" (fintzas mutidos \"lig\u00e0mines\" o \"ac\u00e0pios\"), alas de testu e/o gr\u00e0fica de una p\u00e0gina web chi permitint de atz\u00e8dere a un'\u00e0tera p\u00e0gina, de iscarrigare cunt\u00e8nnidos o de atz\u00e8dere a funtzionalidades, faghende clic subra de issos cun su s\u00f2righe o tochende\u00b7ddos subra un'ischermu a tocu, creende gai un'ipertestu.\nTotu is giassos web sunt identificados dae s'indiritzu web, una secu\u00e8ntzia de car\u00e0teres un\u00ecvoca mutida in t\u00e8rmines t\u00e8cnicos URL chi permitit de ddos agatare in su Web.\nNo esistit un'\u00ecnditze annoadu in tempus reale de sos c\u00e0bidos de su Web, tando in su cursu de sos annos sunt n\u00e0schidos e ant tentu res\u00e8ssida manna is \"chircadores\" (o motores de chirca), sitos web in ue est poss\u00ecbile chircare cunt\u00e8nnidos in su Web a manera autom\u00e0tica cun par\u00e0ulas crae insertadas dae s'impitadore, e in \"portales web\", giassos web in ue est poss\u00ecbile atz\u00e8dere a cantidades mannas de c\u00e0bidos de su Web arratzados dae sos redatores de su portale web pro m\u00e8diu de s'impreu de motores de chirca o subra seju de sos redatores de is sitos web.\nPosta in \u00f2pera.\nSu Web est postu in \u00f2pera pro m\u00e8diu de un'impare de istandard. Is printzipales sunt:\nFuntzionamentu.\nSa bisione de una p\u00e0gina web incumentzat cumponende\u00b7nde s'indiritzu in sa casella ap\u00f2sita de su navigadore web opuru faghende clic in unu lig\u00f2ngiu ipertestuale presente in una p\u00e0gina web visualizada in antis o in \u00e0tera risursa che a es\u00e8mpiu unu mess\u00e0giu de posta eletr\u00f2nica. Su navigadore a cussu puntu incumentzat una s\u00e8rie de mess\u00e0gios pro comunicare cun su serbidore web chi acas\u00e0giat cussa p\u00e0gina pro dda p\u00f2dere iscarrigare e ammustrare in s'ischermu.\nA primu, sa portzione de n\u00f9mene de serbidore de s'URL est imbiada a su Sistema de n\u00f9menes de dom\u00ecniu (Domain Name System, DNS), base de datos globale e distribuida, chi torrat s'indiritzu IP de su giassu web o, m\u00e8gius, de su serbidore web chi ddu cabet.\nA custu puntu su navigadore podet pedire sa p\u00e0gina recherta dae s'impitadore impreende custu indiritzu. Su testu HTML de sa p\u00e0gina est rechertu pro primu e luego interpretadu dae su navigadore chi, si nche nd'at, recheret imm\u00e0gines o \u00e0teros arch\u00ecvios chi ant a serbire pro formare sa p\u00e0gina definitiva.\nUna borta chi is documentos rechertos sunt istados retzidos, su navigadore formatat sa p\u00e0gina in s'ischermu sighende is definitziones HTML, CSS, o \u00e0teros limb\u00e0gios web. \u00d2nni imm\u00e0gine e \u00e0teras risorsas sunt achiridas pro prod\u00f9ere sa p\u00e0gina web chi s'impitadore at a b\u00ecdere.\nWeb pro dispositivos m\u00f2biles.\nIs elaboradores m\u00f2biles, comente telefoneddos, tauleddas e assistentes personales (PDA) tenent netzessidades ispetziales: is ischermos sunt piticos, is l\u00ecnias podent \u00e8ssere lentas, cun disponibilidade discont\u00ecnua e a bortas costos caros, sa pot\u00e8ntzia est b\u00e0scia e sa possibilidade de intrada de datos limitada, prus che totu pro s'incomodidade de iscr\u00ecere in unu tecladu piticu o a subra a un'ischermu a tocu. Pro perm\u00ectere sa navigatzione cun custos dispositivos, a fine de is annos '90 est istadu progetadu su standard WAP (Wireless Application Protocol). A pustis, sa difer\u00e8ntzia intra elaboradores e dispositivos m\u00f2biles s'est minimada, permitende\u00b7ddi de impreare is pr\u00f2piu tecnologias, cun s'agiudu de unu dis\u00ecnniu responsivu (o adativu) de is p\u00e0ginas web."}
{"id": "19417", "revid": "2404", "url": "https://sc.wikipedia.org/wiki?curid=19417", "title": "Molibdenu", "text": "Su molibdenu est un'elementu ch\u00ecmicu de n\u00f9meru at\u00f2micu 42 chi s'agatat in su grupu 6 de sa t\u00e0ula peri\u00f2dica de sos elementos e tenet s\u00ecmbulu Mo.\nSu molibdnu est unu metallu de transitzione, de colore biancu prata e meda tostu; in prus, tenet unu de sos puntos de fundidura prus artos intre totu sos elementos puros. In cantidades pitias, s'impreat in ligas distintas de atz\u00e0rgiu pro ddu intostare o ddu f\u00e0ghere prus resistente a sa corrosione.\nEst un'elementu essentziale dae su puntu de vista biol\u00f2gicu e s'utilizat mescamente in ligas de atz\u00e0rgiu."}
{"id": "19418", "revid": "2404", "url": "https://sc.wikipedia.org/wiki?curid=19418", "title": "Mendel\u00e8viu", "text": "Su mendel\u00e8viu est s'elementu ch\u00ecmicu de sa t\u00e0ula peri\u00f2dica de n\u00f9meru at\u00f2micu 101 e s\u00ecmbulu Md.\nEst un'elementu transur\u00e0nicu met\u00e0llicu radioativu de sa s\u00e8rie de sos atin\u00f2ides; si sintetizat peri bombardamentu de s'einst\u00e8iniu cun partigheddas alfa. Su n\u00f9mene suo est istadu atibiadu in onore a su ch\u00ecmicu russu Dmitrij Mendeleev."}
{"id": "19419", "revid": "2404", "url": "https://sc.wikipedia.org/wiki?curid=19419", "title": "Fluoru", "text": "Su fluoru est un'elementu ch\u00ecmicu de n\u00f9meru at\u00f2micu 9, postu in su grupu de sos al\u00f2genos (grupu 17) de sa t\u00e0ula peri\u00f2dica. Su s\u00ecmbulu suo est F.\nEst unu gasu a temperadura ambiente, de colore grogu p\u00e0llidu (aus\u00e8ntzia de lughe solare), formadu dae mol\u00e8culas diat\u00f2micas F2. Est su prus eletronegativu e reativu de totu sos elementos. In forma pura est altamente perigulosu: c\u00e0usat brusiaduras ch\u00ecmicas a cuntatu cun sa pedde."}
{"id": "19420", "revid": "2404", "url": "https://sc.wikipedia.org/wiki?curid=19420", "title": "Boru", "text": "Su boru o boro est s'elementu ch\u00ecmicu de sa t\u00e0ula peri\u00f2dica de is elementos chi tenet a s\u00ecmbulu B e de n\u00f9meru at\u00f2micu 5. Est unu semimetallu trivalente e s'agatat abondante in su borace. B'ant duos allotropi de su borax: su boro amorfu, chi est unu pr\u00f9ine cast\u00e0ngiu, e su boro met\u00e0llicu chi est nieddu. Sa forma met\u00e0llica est tosta (9,3 in s'iscala de Mohs) e est una mala allogadera a temperadura ambiente. Su boru non s'agatat l\u00ecberu in natura. Custu elementu tenet propiedades e reatividades simigiantes a is sil\u00ectziu e est unu semicondutore (relatzione diagonale)."}
{"id": "19421", "revid": "12712", "url": "https://sc.wikipedia.org/wiki?curid=19421", "title": "Lig\u00f2ngiu ipertestuale", "text": "In inform\u00e0tica, unu lig\u00f2ngiu ipertestuale (fintzas lig\u00e0mene, ac\u00e0piu o collegamentu, connotu comente a \"link\" puru, dae s'inglesu \"hyperlink\") est unu rinviu de un'unidade informativa (documentu, imm\u00e0gine, etz.) subra unu suportu digitale a una \u00e0tera. Est su chi caraterizat sa non linearidade de s'informatzione de un'ipertestu.\nUnu lig\u00f2ngiu ipertestuale serbit a gi\u00f9ghere a \u00e0teras unidades informativas partende dae una cale si siat unidade a issas currelada.\nPro p\u00f2dere \u00e8ssere notadu dae su letore, unu lig\u00f2ngiu ipertestuale de s\u00f2litu est distintu cun calicuna peculiaridade gr\u00e0fica: sa prus t\u00ecpica est sa sutaliniadura (bide imm\u00e0gine). S'ativatzione de unu collegamentu est fata pro m\u00e8diu de unu clic de su s\u00f2righe o \"tap\" subra s'ischermu a tocu, sighidu dae sa visualizatzione de sa destinatzione de su collegamentu.\nLig\u00f2ngios in su World Wide Web.\nIs lig\u00f2ngios sunt istados cuntzepidos in sos annos sessanta de su de XX s\u00e8culu cun s'idea de s'ipertestu; sa ren\u00e8ssida bera est per\u00f2 arribbada cun s'espansione de Internet e de su World Wide Web, in ue sos collegamentos unint comente a una miriade de filos sos medas giassos de sa retze. Sena sos lig\u00f2ngios, difatis, un'ala manna de sa funtzionalidade e pratichesa de Intern\u00e8t diat mancare, istesiende sos impitadores prus pagu pr\u00e0ticos.\nCun sa difusione de Internet, is lig\u00f2ngios ipertestuales sunt istados assotziados a su tag , chi s'impreat in su limb\u00e0giu HTML pro ddos generare in unu navigadore, comente in custu es\u00e8mpiu:\n codice_1\nchi, candu s'impitadore f\u00e0ghet clic subra a issu, giughet a sa risursa indicada dae s'indiritzu http://it.wikipedia.org\nSu testu chi cuntenet unu collegamentu a un'\u00e0tera p\u00e0gina est denominadu \"testu\"-\"\u00e0ncora\". De s\u00f2litu is motores de chirca ddos tenent meda in contu. Is t\u00e8rmines chi faghent de \u00e0\"ncora\" sunt cunsiderados belle comente chi esserent \"par\u00e0ulas crae\".\nUn'es\u00e8mpiu de c\u00f2dighe html chi potzat f\u00e0ghere cumpr\u00e8ndere su testu \u00e0ncora est su sighente:\n codice_2\nIn sa p\u00e0gina aparit tando \u00abP\u00e0gina printzipale de Wikipedia\u00bb de s\u00f2litu ma non semper, de colore biaitu sutaliniadu chi at a aporrire comente a in s'es\u00e8mpiu a sa p\u00e0gina intern\u00e8t indicada in s'indiritzu web. Est de importu e de regordare chi sos motores de chirca no amant par\u00e0ulas gen\u00e8ricas meda, longas o inganneras in s'\u00e0ncora.\nIs lig\u00f2ngios sunt fintzas un'unidade de medida de sa notoriedade de unu giassu (nomin\u00e0ntzia de su lig\u00f2ngiu): prus lig\u00f2ngios ipertestuales giughent a unu situ, prus arta \"depet\" \u00e8ssere sa calidade sua, mancari chi oe in die is chircadores prus modernos iss\u00e8berant t\u00e8cnicas prus rafinadas.\nCun sa difusione de giassos amatoriales o pro organizatziones sena fine de lucru, chi non si podent perm\u00ectere publitzidades caras ma chi depent sustentare sos gastos de mantenimentu de su situ matessi, s'est dif\u00f9ndida sa pr\u00e0tica de s'isc\u00e0mbiu de lig\u00f2ngiu: duos o prus sitos, a s'ispissu cun tem\u00e0ticas comunas, si faaghent publitzidade s'unu cun s'\u00e0teru, pro de badas; su fine de custu est su tentativu de cumpartzire is bisitadores, chi podent aici essire impitadores siat de unu siat de s'\u00e0teru situ.\nT\u00e8cnicas.\nLig\u00e0mene profundu (\"deep linking\").\nSa t\u00e8cnica, dif\u00f9ndida meda, de publicare in unu situ lig\u00f2ngios dir\u00ecgidos a p\u00e0ginas \"internas\" de un'\u00e0teru situ est naradu lig\u00e0mene profundu, e non semper est pr\u00e0tica perm\u00ectida: ddoe at carchi situ chi vedat is lig\u00f2ngios profundos, costringhende tando sos bisitadores a chircare sa p\u00e0gina chi diant d\u00e8pere segudare cun su lig\u00f2ngiu, partende dae sa p\u00e0gina printzipale.\nIs motivos de custu tipu de proibitzione podent \u00e8ssere de natura econ\u00f2mica, ca un'impitadore, si costrintu a agatare un'art\u00ecculu in unu giassu (imbetzes de t\u00e8nnere su collegamentu giai prontu), at a b\u00ecdere cun probabilidade prus p\u00e0ginas de cussu situ e tando prus publitzidade, cumportende tando prus bal\u00e0ngios pro su gestore de su situ chi cuntenet sa p\u00e0gina disigiada.\nLig\u00f2ngios permanentes.\nA bortas, mescamente in sitos agiornados a manera fitiana (comente is di\u00e0rios), est postu a disponimentu unu lig\u00f2ngiu permanente (connotu puru comente a \"permalink\"); custu est unu lig\u00e0mene chi at a batire a s'art\u00ecculu disigiadu fintzas cando custu est cunsideradu \"betzu\" e tando non prus f\u00e0tzile de segudare pro ite sostituidu in visibilidade dae \u00e0teros art\u00ecculos prus reghentes."}
{"id": "19422", "revid": "12712", "url": "https://sc.wikipedia.org/wiki?curid=19422", "title": "Lig\u00f2ngiu (inform\u00e0tica)", "text": ""}
{"id": "19423", "revid": "12712", "url": "https://sc.wikipedia.org/wiki?curid=19423", "title": "Lig\u00e0mene (inform\u00e0tica)", "text": ""}
{"id": "19424", "revid": "12712", "url": "https://sc.wikipedia.org/wiki?curid=19424", "title": "Ac\u00e0piu (inform\u00e0tica)", "text": ""}
{"id": "19425", "revid": "12712", "url": "https://sc.wikipedia.org/wiki?curid=19425", "title": "Collegamentu ipertestuale", "text": ""}
{"id": "19426", "revid": "2404", "url": "https://sc.wikipedia.org/wiki?curid=19426", "title": "Taula peri\u00f2dica de is elementos", "text": ""}
{"id": "19427", "revid": "2404", "url": "https://sc.wikipedia.org/wiki?curid=19427", "title": "T\u00e0ula peri\u00f2dica de sos elementos", "text": ""}
{"id": "19428", "revid": "7227", "url": "https://sc.wikipedia.org/wiki?curid=19428", "title": "S\u00f2righe (inform\u00e0tica)", "text": "Su s\u00f2righe (fintzas ratu), in inform\u00e0tica, est unu dispositivu (o perif\u00e8rica) de punnamentu impreadu pro frunire intrada a un'elaboradore, imbiende a su sistema unu cumandu de s'impitadore a manera chi a unu movimentu suo in una base s\u00f2lida liniare nde currispondat su pr\u00f2priu de un'indicadore in s'ischermu naradu punnadore. Est dotadu de unu o prus teclas chi ddis podent \u00e8ssere assignadas v\u00e0rias funtziones. Est aici mutidu pro s'assim\u00ecgiu cun s'animale. Su sistema est istadu brevetadu in su 1967 e est oe impreadu in agiumai totu is elaboradores personales de su mundu.\nIst\u00f2ria.\nDouglas Engelbart est cunsideradu s'imbentore de s'aparatu inform\u00e0ticu, segundu cantu espostu in sas publicatziones de Thierry Bardini, Paul Ceruzzi, e Howard Rheingold. Engelbart at pensadu cun \u00e0teros deghessete collegas in s'Augmention research center, in ue est n\u00e0schidu su progetu de su \"NLS\", un'ambiente programma cun su fine de fatzilitare is fainas de sos iscientziados. Su primu prot\u00f2tipu est istadu cuntzepidu in su 1964 e su brevetu pro s'indicadore suo de positzione X-Y pro ischermu dd'ant assignadu su 21 l\u00e0mpadas 1967.\nDurante sa \"Joint Computer Conference\" a su \"Convention Center\" de San Francisco, in su 1968, s'est acumprida sa dimustratzione p\u00f9blica de su progetu a in antis de prus de milli espertos. Est poss\u00ecbile osservare sas imm\u00e0gines de s'eventu chi at postu sas bases de totu su chi est s'usu de oe de s'elaboradore personale.\nUnos cantos annos a pustis sa Xerox at prod\u00f9idu su primu elaboradore dotadu de Interf\u00e0tzia gr\u00e0fica e s\u00f2righe, su Xerox Alto. Posca Steve Jobs de s'Apple Computer, bidende una dimustratzione a sa Xerox de s'impreu de su s\u00f2righe, at isvilupadu una versione prus sobrada de sa matessi bidea, s'elaboradore Lisa, creschende\u00b7nde s'usabilidade.\nFuntzionamentu.\nIs tecnologias impreadas in is s\u00f2righes tenent in manera essentziale tres finalidades:\nIscumprou de su movimentu.\nS\u00f2righes mec\u00e0nicos.\nIn su tipu de ratu prus betzu, chi ddi narant in manera informale \"a b\u00f2cia\", ddoe at:\nIs s\u00f2righes de custu tipu tenent su pr\u00e8tzio de \u00e8ssere econ\u00f2micos ma fintzas s'isvant\u00e0giu de s'imbrutare meda cun s'impreu: su pr\u00f9ere, difatis, s'atacat a sas rodeddas chi iscumproant su movimentu, faghende\u00b7nde s'usu impretzisu e pagu costante.\nS\u00f2righes \u00f2ticos.\nSos primos s\u00f2righes \u00f2ticos impreaiant unu LED e unu bortadore \u00f2ticu-el\u00e8tricu pro rilevare su movimentu relativu a sa superf\u00ectzie de ap\u00f2giu. Custos ratos podiant \u00e8ssere impreados in un'ispetziale superf\u00ectzie met\u00e0llica isceti cun una retze de l\u00ecnias fines biaitas e murras.\nPosca sos s\u00f2righes \u00f2ticos ant p\u00f2didu achirire tzirc\u00f9itos integrados pro s'elaboratzione de s'imm\u00e0gine, a manera de p\u00f2dere \u00e8ssere impreados in unu n\u00f9meru prus mannos de superf\u00ectzies comunas. Custu at perm\u00ectidu s'isparghidura de massa de s'aparatu.\nS'istrutura interna de su s\u00f2righe \u00f2ticu est insandus meda semplificada, difatis a su locu de s'isfera, de sas rodas e de sos sensores chi iscumproant sos movimentos a costadu de duos assos de movimentu, ddoe at unu tzirc\u00f9itu integradu isceti, unu sensore \u00f2ticu e unu LED de illuminatzione. Su protzessore de unu s\u00f2righe \u00f2ticu est meda prus cumplessu de su chi ddoe at in unu s\u00f2righe traditzionale, pro s'elaboratzione majore netzess\u00e0ria. Comente si siat un'aparatu a istadu s\u00f2lidu, mancari cumplessu, est de s\u00f2litu meda de prus fidadu de un'\u00f2rganu mec\u00e0nicu. Annotamala sa farta totale de aberturas in ue faghet a intrare brutore e pr\u00f9ere permitit una vida m\u00e8dia de su dispositivu meda prus longa de is traditzionales, sena bis\u00f2ngiu de mantenidura.\nUnu \u00e0teru avant\u00e0giu de is s\u00f2righes \u00f2ticos est sa possibilidade de funtzionare cun cale si siat inclinu, fintzas a fundu in susu. Pro contra no podet funtzionare subra su bidru o subra superf\u00ectzies sena peruna trama \u00f2tica. Is superf\u00ectzies chi rifletent meda sa lughe puru podent donare problemas a s'iscumprou pretzisu de su movimentu.\nS\u00f2righes laser.\nIs mouse laser sunt in manera essentziale ratos \u00f2ticos chi impreant unu laser a su locu de unu LED pro s'illuminatzione de su pranu de ap\u00f2giu. Comente a cunsigh\u00e8ntzia ddoe at una risolutzione majore in s'achirimentu de s'imm\u00e0gine, chi si traduit in una m\u00e8gius pretzisione e sensibilidade de movimentu.\nAc\u00e0piu e protocollos de comunicatzione.\nS\u00f2righes cun cavu.\nS'ac\u00e0piu cun cavu esistet finas dae sos primos s\u00f2righes e subravivet fintzas oe, ca est simpre, econ\u00f2micu e esentu de isvant\u00e0gios mannos. Su cavu incumentzat de s'ala anteriora de su dispositivu e acabbat cun un'ispina de insertare in s'elaboradore.\nIs s\u00f2righes traditzionales teniant unu cavu seriale mentras is s\u00f2righes Apple teniant cavos ADB. Ambas tipologias non sunt prus impreadas. Oe in die, is cavos sunt de tipu PS/2 opuru USB.\nSu protocollu PS/2.\nSu n\u00f9mene de s'ac\u00e0piu DIN a 6 contatos benet dae sa s\u00e8rie de elaboradores IBM Personal System/2, introduida dae IBM in su 1987. Su matessi ac\u00e0piu benit impreadu fintzas in sos teclados PS/2.\nPro ogni eventu de movimentu, carcadura o intrega de una tecla, unu s\u00f2righe PS/2 imbiat una secu\u00e8ntzia de tres byte cun su formadu sighente:\nUnu s\u00f2righe PS/2 est annotamala bonu a cumpr\u00e8ndere diversos cumandos pro s'aviu e su controllu, pro cambiare modalidade de funtzionamentu e pro cambiare sa risolutzione de sos vetores de movimentu.\nS\u00f2righes sena filu.\nUnu s\u00f2righe sena filu est collegadu a s'aparatu pro m\u00e8diu de unu retzidore de dimensiones minores, chi com\u00f9nicat cun issu pro m\u00e8diu de undas r\u00e0dio o rajos infrarujos.\nPro sa farta de su cavu sunt netzess\u00e0rios:\nTeclas.\nCada s\u00f2righe tenet una o prus teclas. Mollos cun una tecla isceti sunt comunos cun is elaboradores Apple. Oe in die is s\u00f2righes tenent de s\u00f2litu tres teclas: manca (1 in sa figura), dereta (2) e sa rodedda (3) chi podet \u00e8ssere fintzas impreada comente a tecla. Prima de sa res\u00e8ssida de Internet e de su World Wide Web ddoe fiant mollos de s\u00f2righe cun tres teclas ma fiant pagu comunos. A pustis, is s\u00f2righes cun sa rodedda chi funtzionat fintzas de tecla sunt essidos sa normalidade.\nIs teclas sunt impreadas pro ativare determinadas funtziones, calicuna essida istandard \"de facto\", comente a sa s\u00ecngula pressione (clic) pro s'iss\u00e8beru o duos pressiones lestras (d\u00f2piu \"clic\") pro s'abertura de documentos e s'esecutzione de programmas. Prus in generale sa pressione de una tecla de su s\u00f2righe permitit de interagire cun s'ogetu de s'interf\u00e0tzia gr\u00e0fica indicadu dae su puntadore in s'ischermu. Su tipu de interatzione dipendet siat dae sa tecla incarcada, siat dae su programma impreadu.\nDe s\u00f2litu, sos programmas e sos sistemas operativos permitint sa configuratzione e personalizatzione prena de sas teclas.\nA su contr\u00e0riu de su chi est sutz\u00e8didu a sas tecnologias pro s'iscumprou de su movimentu, is teclas de su s\u00f2righe no ant tentu innovatziones mannas, si no pro carchi mudada in sa forma pro motivos de disinnu, ergonomia e in su n\u00f9meru de sas teclas.\nImpreos comunos.\nMancari chi siat poss\u00ecbile personalizare su cumportamentu de su s\u00f2righe, cun su tempus s'est creada una sem\u00e0ntica gestuale impl\u00ectzita assotziada a sos usos prus comunos. Sos isvilupadores de programmas de s\u00f2litu chircant de respetare custos significados pro perm\u00ectere a s'impitadore un'usu coerente e intuitivu de su programma pro m\u00e8diu de su s\u00f2righe.\nClic.\nA una pressione curtza de una tecla cun intregu immediatu ddi narant \"clic\" o \"f\u00e0ghere clic\".\nIn is s\u00f2righes cun duas o prus teclas, sa tecla printzipale est sa de manca. Cando si narat \"f\u00e0ghere clic\" sena n\u00e0rrere cun cale tecla, sa manca est sa chi si depet impreare. Unu \"clic\" cun sa tecla manca serbit in manera t\u00ecpica a arratzare un'ogetu comente a un'icona o unu cumandu de unu men\u00f9, mentras unu \"clic\" cun sa tecla dereta aberrit a parusu unu menu cuntestuale.\nMedas sistemas operativos permitent de iscambiare sa funtzione de is teclas pro un'impreu prus c\u00f2mudu pro is impitadores mancosos. Issos, prus che totu cando sunt nob\u00ecssios, si diant a p\u00f2dere conf\u00f9ndere, ca depent regordare de impreare sa tecla manca cando leghent \"sa tecla dereta\" e a s'imbesse.\nUnu \"clic\" cun sa tecla tzentrale, o sa pressione de sa rodedda de iscurrimentu, non tenet unu significadu comunu bene definidu, ma dipendet dae su cuntestu e de s'aplicatzione. Carchi navigadore, pro esempru, permitit de ab\u00e8rrere unu lig\u00f2ngiu in un'ischeda noa impreende su clic cun sa rodedda.\nIs teclas additzionales a bortas sunt impreadas in sa letura de ipertestos replichende su cumportamentu de is teclas \"A in antis\" e \"In dae segus\" de s'interf\u00e0tzia gr\u00e0fica, ma sa configuratzione issoro est lassada a sas netzessidades e a su gustu de s'impitadore.\nD\u00f2piu clic.\nA duos clic in sutzessione lestra ddi narant \"d\u00f2piu clic\". Mancari chi siat poss\u00ecbile esecutare unu \"d\u00f2piu clic\" cun cale si siat pulsante de su s\u00f2righe, su casu prus comunu, si no esclusivu, est sa tecla a manca.\nIn sos programmas aplicativos su d\u00f2piu clic tenet significados diferentes, ma in is sistemas operativos cun interf\u00e0tzia gr\u00e0fica a iconas su d\u00f2piu clic est sin\u00f2nimu de esecutzione de s'atzione pre-definida assotziada a un'ogetu. Custu cumportamentu no est universale: ddoe at sistemas operativos e elementos gr\u00e0ficos in ue s'esecutzione podet acont\u00e8ssere cun unu clic isceti.\nTrisinamentu.\nIncarcare una tecla e m\u00f2ere su s\u00f2righe tenende sa tecla incarcada est naradu \"trisinare\". Si no est ispetzificadu cale siat sa tecla, est sa de manca.\nSu significadu comunu de s'atzione est s'iss\u00e8beru m\u00f9ltiplu de ogetos:\nSu \"tr\u00ecsina e lassa\" est su tragamentu aplicadu a un'ogetu, a s'ispissu impreadu pro un'operatzione de mudamentu in mem\u00f2ria. F\u00e0ghere unu \"tr\u00ecsina e lassa\" est pretzisu a agafare carchi cosa, dda carrare aterue e posca l'apojare. Aplicadu a sas interf\u00e0tzias gr\u00e0ficas est impreadu pro iscostiare o copiare arch\u00ecvios e directory intro un'\u00e0tera directory o pro iscostiare bentanas trisinende\u00b7ddas pro sa barra de su t\u00ectulu. S'usu in is aplicatziones est v\u00e0riu, ma coerente cun s'idea de base de movimentu."}
{"id": "19429", "revid": "12712", "url": "https://sc.wikipedia.org/wiki?curid=19429", "title": "Mouse", "text": ""}
{"id": "19430", "revid": "12712", "url": "https://sc.wikipedia.org/wiki?curid=19430", "title": "Ratu (inform\u00e0tica)", "text": ""}
{"id": "19431", "revid": "2404", "url": "https://sc.wikipedia.org/wiki?curid=19431", "title": "C\u00e0dmiu", "text": "Su c\u00e0dmiu est un'elementu ch\u00ecmicu de n\u00f9meru at\u00f2micu 48 postu in su grupu 12 de sa t\u00e0ula peri\u00f2dica de sos elementos. Su s\u00ecmbulu est Cd. Est unu metallu biancu bi\u00e0itu, relativamente pagu abundante. Est unu de sos metallos prus t\u00f2ssicos, mancari diat p\u00f2dere \u00e8ssere un'elementu ch\u00ecmicu essentziale, netzess\u00e0riu in cantidades meda minores, ma custu no est craru. Normalmente s'agatat in ligas de zingu e s'impreat mescamente in sas baterias."}
{"id": "19432", "revid": "2404", "url": "https://sc.wikipedia.org/wiki?curid=19432", "title": "Zingu", "text": "Su zingu est s'elementu ch\u00ecmicu de n\u00f9meru at\u00f2micu 30 e s\u00ecmbulu Zn. Est s\u00f2lidu a temperadura ambiente. Est unu metallu moderadamente reativu, chi si cumbinat cun s'oss\u00ecgenu e unos \u00e0teros non metallos; reagit cun \u00e0tzidos diluidos generende idr\u00f2genu. S'\u00f9nicu istadu de ossidatzione de su zingu est +2. Tenet carater\u00ecsticas simigiantes a su c\u00e0lciu, ma minore reatividade.\nIn pres\u00e8ntzia de dititzone assumet unu colore ruju intensu. Su zingu est un'elementu in rastas essentziale, presente in s'organismu in cantidade superiore a sa de cale si siat \u00e0teru oligoelementu foras de su ferru."}
{"id": "19433", "revid": "2404", "url": "https://sc.wikipedia.org/wiki?curid=19433", "title": "Tz\u00e8riu", "text": "Su tz\u00e8riu o c\u00e8riu, de s\u00ecmbulu Ce e n\u00f9meru at\u00f2micu 58, est unu de sos 14 elementos ch\u00ecmicos chi sighint su lant\u00e0niu in sa t\u00e0ula peri\u00f2dica, numenados pro custu lantan\u00f2ides. Pertenet a su de 6 per\u00ecodos e, puru, a s'annantu de sas terras raras. Est unu metallu modde e meda d\u00f9tile, de colore murru met\u00e0llicu, assimigiante a su ferru, chi si torrat rubi\u00e0sticu espostu a s'\u00e0ria, dae chi s'\u00f2ssidat meda a bellu. Est un'elementu iscassu in su c\u00f2rgiu terrestre (0,0046 % in pesu), chi aparesset isp\u00e8rdidu in diversos minerales. Naradu cutu, su tz\u00e8riu est s'elementu prus abundante intre sos lantan\u00f2ides."}
{"id": "19434", "revid": "2404", "url": "https://sc.wikipedia.org/wiki?curid=19434", "title": "Tz\u00e8siu", "text": "Su tz\u00e8siu o c\u00e8siu est s'elementu ch\u00ecmicu de n\u00f9meru at\u00f2micu 55 e s\u00ecmbulu Cs. Est unu metallu alc\u00e0linu de colore prata-doradu, modde e brandu, fundet pagu a s'in subra de sa temperadura ambiente. S'impreu prus importante de su tz\u00e8siu est in sos rel\u00f2gios at\u00f2micos."}
{"id": "19435", "revid": "7227", "url": "https://sc.wikipedia.org/wiki?curid=19435", "title": "Norvegia", "text": ""}
{"id": "19436", "revid": "2404", "url": "https://sc.wikipedia.org/wiki?curid=19436", "title": "\u00cctriu", "text": "S'\u00ectriu est un'elementu ch\u00ecmicu su s\u00ecmbulu de su cale est Y e su n\u00f9meru at\u00f2micu est 39. Est unu metallu de transitzione de su grupu 3 de sa t\u00e0ula peri\u00f2dica e de su grupu de sas terras raras. Est istadu iscobertu dae su ch\u00ecmicu finlandesu Johan Gadolin in su 1794, essende su primu elementu de sas terras raras in \u00e8ssere iscobertu. In natura si l'agatat in abund\u00e0ntzia in sos minerales bastn\u00e4site-(Y) e xenotime-(Y), dae sos cales s'otenet. Tenet importantes aplicatziones in sa sotziedade atuale, unu los agatat a su l\u00e0ser YAG (isgranadu sint\u00e8ticu de \u00ectriu e allum\u00ecniu), puru impreadu in giojeria comente a sustitutu de su diamante; in su supercondutore YBa2Cu3O7; in sos d\u00ecodos emitidores de lughe o LED biancos; in sos ischermos de cristallu l\u00ecchidu o LCD e in sos ischermos de plasma."}
{"id": "19437", "revid": "2404", "url": "https://sc.wikipedia.org/wiki?curid=19437", "title": "It\u00e8rbiu", "text": "S'it\u00e8rbiu est un'elementu ch\u00ecmicu de sa t\u00e0ula peri\u00f2dica chi tenet su s\u00ecmbulu Yb e n\u00f9meru at\u00f2micu 70. S'it\u00e8rbiu est un'elementu met\u00e0llicu prat\u00f2ngiu brandu, pertenet a su de 6 per\u00ecodos de sa t\u00e0ula peri\u00f2dica e a sa s\u00e8rie de sos lantan\u00f2ides, sos cales faghent parte de s'impare de elementos numenados terras raras. S'agatat in unos cantos minerales comente sa monazite o sa xenotima. S'it\u00e8rbiu s'ass\u00f2tziat a bortas cun s'\u00ectriu o \u00e0teros elementos relatados e s'usat in carchi atz\u00e0rgiu. S'it\u00e8rbiu naturale est un'ammisturu de sete is\u00f2topos ist\u00e0biles."}
{"id": "19438", "revid": "2404", "url": "https://sc.wikipedia.org/wiki?curid=19438", "title": "Gadol\u00ecniu", "text": "Su gadol\u00ecniu est s'elementu ch\u00ecmicu de n\u00f9meru at\u00f2micu 64 e s\u00ecmbulu Gd. Est unu metallu de sas terras raras tenet aspetu biancu-prata, est brandu e malleabile. Cristallizat a temperadura ambiente in una forma \u03b1 esagonale cumpata, caentadu a 1 508 K si trasformat in una forma cristallina \u03b2 c\u00f9bica a corpus atzentradu.\nA difer\u00e8ntzia de unos \u00e0teros lantan\u00f2ides, su gadol\u00ecniu est relativamente ist\u00e0bile a s'\u00e0ria, bastit chi siat sica. In pres\u00e8ntzia de umidade, s'ammantat in presse de s'\u00f2ssidu de cosa sua chi, iscorgiadu, esponet a s'atacu noas superf\u00ectzies de metallu biu. Reagit a bellu cun s'abba e s'isorbet in sos \u00e0tzidos diluidos.\nSu gadolinio est ferromagn\u00e8ticu suta de 19,3 \u00b0C (sa prus arta temperadura de Curie intre sos lantan\u00f2ides ferromagn\u00e8ticos)."}
{"id": "19439", "revid": "2404", "url": "https://sc.wikipedia.org/wiki?curid=19439", "title": "Eletrone", "text": "S'eletrone est una partighedda subatomica cun c\u00e0rriga el\u00e8trica negativa chi si retenet \u00e8ssere una partighedda elementare.\nParis cun sos protones e a sos neutrones, est unu cumponente de s'\u00e0tomu e, cando chi contribuat a sa massa totale sua pro prus pagu de su 0,06%, nde caraterizat sensibilmente sa natura e nde determinat sas propiedades ch\u00ecmicas: su lig\u00e0mine ch\u00ecmicu covalente si forma a segus de sa redistribuzione de sa densidade eletr\u00f2nica intre duos o prus \u00e0tomos.\nSa majoria de sos eletrones presentes in s'universu est istada prod\u00f9ida dae su Big Bang, ma podent \u00e8ssere generados fintzas de su decadessimentu beta de sos is\u00f2topos radioativos e in collisiones a arta energia, mentras podent \u00e8ssere annichilados dae sa collisione cun sos positrones o surbidos in unu protzessu de nucleos\u00ecntesi istellare.\nSu motu de s'eletrone g\u00e8nerat unu campu magn\u00e8ticu, mentras sa variatzione de s'energia sua e de s'atzelerada sua c\u00e0usant s'emissione de fotones; est annotamala respons\u00e0bile de s'isfrutu de sa currentada el\u00e8trica e de su calore.\nS'abbentu de s'eletr\u00f2nica e su relativu isvilupu de s'inform\u00e0tica ant fatu s'eletrone protagonista de s'isvilupu tecnol\u00f2gicu de su de binti s\u00e8culos. Sas propiedades suas sunt isfrutadas in aplicatziones disvariadas, comente a sos tubos a rajos cat\u00f2dicos, sos microsc\u00f2pios eletr\u00f2nicos, sa radioterapia e su laser."}
{"id": "19440", "revid": "2404", "url": "https://sc.wikipedia.org/wiki?curid=19440", "title": "Isc\u00e0ndiu", "text": "S'isc\u00e0ndiu est s'elementu ch\u00ecmicu de n\u00f9meru at\u00f2micu 21 e s\u00ecmbulu Sc. Est un'elementu de transitzione modde, biancu prata, presente in unos cantos minerales raros de Iscandin\u00e0via e a bortas est classificadu paris cun s'\u00ectriu e su lant\u00e0niu comente una terra rara."}
{"id": "19441", "revid": "2404", "url": "https://sc.wikipedia.org/wiki?curid=19441", "title": "Germ\u00e0niu", "text": "Su germ\u00e0niu est s'elementu ch\u00ecmicu de n\u00f9meru at\u00f2micu 32 e s\u00ecmbulu Ge. Est unu semimetallu l\u00f9ghidu, tostu, biancu-prata de su cumportamentu ch\u00ecmicu par\u00ecbile a su de s'ist\u00e0ngiu; comente a isse, format unu n\u00f9meru mannu de cumpostos organomet\u00e0llicos. In passadu est istadu in ampramente impreadu pro sa fabricatzione de transistors, gr\u00e0tzias a sas propiedades suas de semicondutore."}
{"id": "19442", "revid": "2404", "url": "https://sc.wikipedia.org/wiki?curid=19442", "title": "Canale de Suez", "text": "Su canale de Suez (in \u00e0rabu: \u0642\u0646\u0627\u0629 \u0627\u0644\u0633\u0648\u064a\u0633\u200e, \"Qan\u0101t al-Suways\") est unu canale artifitziale navig\u00e0bile chi s'agatat in Egitu, a ovest de sa pen\u00ecsula de su S\u00ecnai, intre Portu Said (B\u00fbr Sa'\u00eed) in su mare Mediterr\u00e0neu e Suez (al-Suways) in su Mare Ruju, chi segat s'om\u00f2nimu istmu de Suez, permitende sa navigatzione dereta dae su Mediterr\u00e0neu a s'otz\u00e8anu Indianu, chene de netzessidade de circumnavigare s'\u00c0frica in s'Otz\u00e8anu Atl\u00e0nticu longu sa rota de su cabu de Bonu Isperu.\nCumpletadu in su 1869 e abertu su 17 santandria 1869, su canale est istadu realizadu dae su frantzesu Ferdinand de Lesseps subra progetu de s'ingegneri trentinu Luigi Negrelli e cunsistet de duos tretos, a norte e a sud de su Lagu Marigosu Mannu: su fraigu at duradu 15 annos, traballu acumpridu gr\u00e0tzias a una cooperatzione intre medas natziones europeas tra cales sa Frantza chi at dadu su contributu majore, mentras in su 2015 est istadu cumpletadu s'add\u00f2piu de carchi tretu de su canale."}
{"id": "19444", "revid": "18359", "url": "https://sc.wikipedia.org/wiki?curid=19444", "title": "Coberrefogu", "text": "Su coberrefogu o retiru obrigat\u00f2riu o avertu de recu\u00ecda est un'\u00f2rdine impostu massimamente de is autoridades istatales e/o militares a totu sos tziviles e a totu sos chi non tenent unu determinadu permissu em\u00ectidu dae sas autoridades, chi cunsistet in s'\u00f2bligu de abarrare in sas domos issoro durante sas oras noturnas, e in s'in casu fintzas istudende ogni tipu de lughe.\nOr\u00ecgines de su t\u00e8rmine.\nIn carchi tzitade durante s'Edade M\u00e8dia, a su fine de prev\u00e8nnere sos fogos, fiat impostu s'istudamentu de ogni fogu, l\u00f9mene o linterna durante sas oras noturnas. In tale manera s'intentaiat de reduire sos arriscos de fogos atzidentales chi, durante sa note, teniant prus manna probabilidades de s'isp\u00e0rghere e de causare disacatos mannos.\n\u00c8poca moderna.\nSu coberrefogu est impreadu cando acont\u00e8ssent problemas de \u00f2rdine p\u00f9blicu tales de f\u00e0ghere dif\u00ectzile, a banda de sas autoridades, s'amparu de determinadas localidades, o cando sa populatzione tzivile curret s'arriscu de \u00e8ssere posta in per\u00ecgulu, a esempru, de atziones de gherra de s'inimigu. In su casu chi s'arrischent bombardamentos a\u00e8reos, durante su coberrefogu est proibidu de all\u00f9ere una calesisiat lughe, ide manera de f\u00e0ghere prus dif\u00ectzile identificare sa posidura de unu tzentru populadu. A pustis de s'or\u00e0riu de cumintzu de su coberrefogu, sos tziviles e sos chi non tenent unu permissu, si depent retirare in sas domos issoro. In casu de violatzione s'\u00e0plicant sas santziones segundu sas normas militares o tziviles. A sa fine de su matessi totu torrat a sa normalidade.\nSa par\u00e0ula coberrefogu est annotamala impreada in suspu de is pitzocheddos pro inticare s'or\u00e0riu de torrada in domo, in g\u00e8nere impostu dae babos o tutores."}
{"id": "19445", "revid": "1375", "url": "https://sc.wikipedia.org/wiki?curid=19445", "title": "Epidemia de Pneum\u00f2nia peri Coronavirus de 2019-2020", "text": ""}
{"id": "19446", "revid": "2404", "url": "https://sc.wikipedia.org/wiki?curid=19446", "title": "Pand\u00e8mia", "text": "Una pand\u00e8mia (de su gregu \"\u03c0\u1fb6\u03bd\" (pan), \"totu\", e \"\u03b4\u1fc6\u03bc\u03bf\u03c2\" (demos), \"p\u00f2pulu\") est un'epid\u00e8mia o o infetzione de una maladia a persones o animales in un'\u00e0rea geograficamente manna siat unu continente o pro fintzas su mundu intreu. Etimologicamente faeddende diat d\u00e8pere cob\u00e8rrere su mundu intreu e tocare totus. Est una maladia epid\u00e8mica ist\u00e8rrida a medas istados e chi tocat medas indiv\u00ecduos de su matessi istadu in s'interi.\nCheret tentu in contu chi su fatu ca fintzas chi una maladia presentat forte mortalidade non tenet pro ite de si faeddare de pand\u00e8mia. Medas maladias, comente pro esempru su c\u00e0ncaru, sunt sa c\u00e0usa de morte de unu n\u00f9meru mannu de persones, ma non si faeddat de pand\u00e8mia. Pro chi una maladia si potzat denumenare aici, custa depet t\u00e8nnere unu gradu artu de capatzidade de infetare e una tramudada f\u00e0tzile de unu setore geogr\u00e0ficu a s'\u00e0teru.\nDurante s'ist\u00f2ria sas cunsigh\u00e8ntzias de sas diversas pand\u00e8mies ant tentu unu pesu terr\u00ecbile subra s'umanidade. Maladias comente sa pesta, sa pigota, su rossete, sa tisich\u00e8ntzia, sa mal\u00e0ria, su tifu, sa lepra, sa calentura groga e s'influ\u00e8ntzia, ant causadu epid\u00e8mias e pand\u00e8mies chi ant provocadu mortes numerosas intre sa populatzione de territ\u00f2rios mannos meda. Sas pand\u00e8mias manna de pesta niedda aiant comintzadu a prim\u00ectzios de su de14 s\u00e8culos cun tzifras istimadas dae 75 milliones de mortes."}
{"id": "19447", "revid": "1375", "url": "https://sc.wikipedia.org/wiki?curid=19447", "title": "Pand\u00e8mia de Pneum\u00f2nia peri Coronavirus de 2019-2020", "text": ""}
{"id": "19448", "revid": "2404", "url": "https://sc.wikipedia.org/wiki?curid=19448", "title": "Barantena", "text": "Su tr\u00e8mene barantena o carantena derivat de su n\u00f9meru baranta e faghet riferimentu a s'atzione de abbandare o p\u00f2nnere a unu cantone persones o animales durante unu per\u00ecodu, pro evitare o limitare s'arriscu chi ispargant una determinada maladia cuntagiosa. Su tr\u00e8mene benit isse e totu dae s'italianu \"quaranta giorni\" chi cheret n\u00e0rrere \"baranta dies\", e est istadu importadu dae \u00e0teras limbas non romanzas comente s'inglesu (\"quarantine\"), o su tedescu (\"Quarant\u00e4ne\").\nS'isulamentu s'imponiat a sos viagiadores e a sas mertzes chi benint de zonas end\u00e8micas de tzertas maladias o cun epid\u00e8mias connotas. Sas formas de isulamentu prus antigas connotas sunt cuddas mentovadas in su Pentat\u00e8ucu (B\u00ecbbia) de in ue si sunt inditados sos cuss\u00ecgios, mescamente in su casu de sa lepra. Partende dae sos de 13 e 14 s\u00e8culos si difundet s'impreu suo che mesura de cuntrollu sanit\u00e0riu.\nSa barantena est unu de sos primos m\u00e8todos de cumbatu contra de sas maladias infetivas impedende su cuntatu intre sos afetados poss\u00ecbiles e sos sanos. De custa manera su cont\u00e0giu non si produit e sas maladias isparessiant a solas. Su logu in ue si regolliant a sas persones suspetadas de \u00e8ssere mal\u00e0idas si numenaiat lazaretu, n\u00f9mene chi naschet de su p\u00f2nnere impare su n\u00f9mene de L\u00e0zaru, s'amigu mal\u00e0idu chi Ges\u00f9s aiat curadu, cun sa tzitade de Nazareth. Difatis sa maladia chi a livellu ist\u00f2ricu at provocadu custu tipu de atuamentos est istada sa lepra, sa maladia chi L\u00e0zaru teniat."}
{"id": "19449", "revid": "2404", "url": "https://sc.wikipedia.org/wiki?curid=19449", "title": "Carantena", "text": ""}
{"id": "19450", "revid": "2404", "url": "https://sc.wikipedia.org/wiki?curid=19450", "title": "Quarantena", "text": ""}
{"id": "19451", "revid": "2404", "url": "https://sc.wikipedia.org/wiki?curid=19451", "title": "Cuarantena", "text": ""}
{"id": "19452", "revid": "12712", "url": "https://sc.wikipedia.org/wiki?curid=19452", "title": "Smarty", "text": "Smarty est unu motore de mollos web iscritu in PHP. Smarty permitit de separare su c\u00f2dighe PHP, dae su c\u00f2dighe HTML (sa cara gr\u00e0fica), e de generare cunt\u00e8nnidos web pro m\u00e8diu de su c\u00e0mbiu de is \"Smarty tag\" a a intro de su documentu cun su balore de vari\u00e0biles e \u00e0teru.\nUnu \"tag\" (marcadore) est una diretiva, serrada intro car\u00e0teres ispetziales, interpretada dae su motore de Smarty. Custas diretivas podent \u00e8ssere vari\u00e0biles, identificadas dae su s\u00ecmbulu de su dollaru ($), funtziones, o fintzas istrutziones de controllu de su flussu. Smarty permitit a sos programmadores PHP de definire funtziones de incl\u00f9dere in sos marcadores matessi de Smarty.\nMollu-Vista-Controllore.\nS'astratzione creada dae Smarty cunsentit de separare de s'in totu s'interf\u00e0tzia gr\u00e0fica de una p\u00e0gina web (sa \"presentada\") dae su back-end in PHP, donende sa possibilidade de isvilupare aplicatziones prus organizadas e elegantes. S'impreu de Smarty fatz\u00eclitat a is isvilupadores PHP a p\u00f2nnere in \u00f2pera su mollu de isvilupu Mollu-Vista-Controllore (MVC), chi presentat medas avant\u00e0gios: est difatis poss\u00ecbile \"cuare\" a sos disinnadores web sa l\u00f2gica de programmatzione de unu situ, mentras sos programmadores ant a traballare sena si curare de s'interf\u00e0tzia gr\u00e0fica.\nCarater\u00ecsticas.\nSmarty permitit sa programmatzione de mollos pro m\u00e8diu de una s\u00e8rie de carater\u00ecsticas, comente:\ne medas \u00e0teras.\nC\u00f2dighe de es\u00e8mpiu.\nSmarty separat su c\u00f2dighe PHP de s'HTML, duncas amus a t\u00e8nnere duos arch\u00ecvios. Su primu est index.tpl:In su c\u00f2dighe de sa l\u00f2gica (es. index.php) est poss\u00ecbile tzarrare Smarty pro impreare su mollu:"}
{"id": "19453", "revid": "12712", "url": "https://sc.wikipedia.org/wiki?curid=19453", "title": "Mollu-vista-controllore", "text": "Mollu-vista-controllore (MVC), in inform\u00e0tica, est un'ischema de architetura dif\u00f9ndidu meda in s'isvilupu de programmas, prus che totu in s'\u00e0mbitu de sa programmatzione orientada a sos ogetos e in aplicatziones web, bonu pro separare sa l\u00f2gica de presentada de sos datos dae sa l\u00f2gica de neg\u00f2tziu. Custu ischema si ponet in su livellu l\u00f2gicu e de presentada in un'architetura multi-livellu.\nDescritzione.\nCumponentes.\nSu cumponente tzentrale de su MVC, su mollu, caturat su cumportamentu de s'aplicatzione in contu de dom\u00ecniu de su problema, in manera indipendente de s'interf\u00e0tzia de impitadore.\nSu mollu man\u00ecgiat a manera direta is datos, sa l\u00f2gica e is r\u00e8gulas de s'aplicatzione. Una \"vista\" podet \u00e8ssere una cale si siat rapresentatzione in essida de informatziones, comente a unu gr\u00e0ficu o unu diagramma. Sunt poss\u00ecbiles prus vistas de is matessi informatziones, che a es\u00e8mpiu unu gr\u00e0ficu a barras pro sa gestione e sa vista a tabellas pro s'amministratzione. Sa de tres partes, su controllore, pigat s'intrada e dda cunvertit in cumandos pro su mollu e/o sa vista.\nIstrutura.\nS'ischema est basadu subra s'ischirriada de is masiones intre sos cumponentes de programma chi tenent tres ruolos printzipales:\nCustu ischema, \u00ecmplicat fintzas sa traditzionale ischirriada intre sa l\u00f2gica aplicativa (in custu cuntestu mutida a s'ispissu \"l\u00f2gica de neg\u00f2tziu\"), in c\u00e0rrigu a su \"controllore\" e de su \"mollu\", e s'interf\u00e0tzia de impitadore in c\u00e0rrigu a sa \"vista\".\nIs minudas de sas interatziones intre custos tres ogetos de programma dipendent meda dae sas tecnologias impreadas (limb\u00e0giu de programatzione, librerias, middleware, etz) e dae su tipu de aplicatzione (pro esempru si est un'aplicatzione web, o un'aplicatzione de iscrivania).\nImpreu.\nS'ischema MVC fiat postu in \u00f2pera prus che totu in s'ala serbidore. De reghente, cun s'isvilupu e sa partziale istandardizatzione de JavaScript sunt n\u00e0schidas sas primas postas in \u00f2pera in s'ala cliente.\nAla serbidore.\nImpreadu in or\u00ecgine dae su limb\u00e0giu Smalltalk, s'ischema est istadu, in manera crara o impl\u00ectzita, impreadu dae numerosas tecnologias modernas, comente a framework basados subra PHP (Symfony, Laravel, Zend Framework, CakePHP, Yii framework, CodeIgniter), subra Ruby (Ruby on Rails), subra Python (Django, TurboGears, Pylons, Web2py, Zope), subra Java (Spring, JSF e Struts), subra Objective C o subra .NET.\nAla cliente.\nIn sos \u00f9rtimos annos est cr\u00e8schida sa recherta de \"Aplicationes internet ricas\" chi fatzant mutidas as\u00ecncronas a su serbidore (AJAX), sena f\u00e0ghere reindiritzadas pro visualizare sos resurtados de sas elaboratziones. Cun su cr\u00e8schere de sa cantidade de c\u00f2dighe JavaScript esecutadu in su cliente, ddoe fiat bis\u00f2ngiu de creare is primos framework chi ativarent MVC in JavaScript puru. Unu de is primos est istadu Backbone.js, sighidu dae \u00e0teros, comente a JavaScriptMVC, Ember e AngularJS."}
{"id": "19455", "revid": "11946", "url": "https://sc.wikipedia.org/wiki?curid=19455", "title": "Alfabetu fon\u00e8ticu internatzionale", "text": "S'alfabetu fon\u00e8ticu internatzionale (AFI; fintzas indicadu cun sa sigla inglesa IPA, \"International Phonetic Alphabet\") est unu sistema de iscritura alfab\u00e8ticu impreadu pro rapresentare sos sonos de sas limbas in sas trascritziones fon\u00e8ticas. S'AFI naschet pro initziativa de s'Ass\u00f2tziu fon\u00e8ticu internatzionale cun su fine de creare unu istandard cun su cale trascr\u00ecere in manera un\u00ecvoca sos sonos lingu\u00ecsticos (fonos) de totu sas limbas; a ogni s\u00ecmbulu de s'AFI currispondet unu e unu solu sonu, sena possibilidade de cunfusione.\nIst\u00f2ria.\nSu printz\u00ecpiu generale de sas l\u00ecteras de s'alfabetu fon\u00e8ticu internatzionale est de frunire una l\u00ectera pro ogni sonu distintivu. Custu sign\u00ecficat chi non impreat cumbinat\"z\"iones de l\u00ecteras pro rapresentare unu s\u00ecngulu sonu (che a \"gn\" chi in sardu si leghet [\u0272]) o de l\u00ecteras chi rapresentant duos sonos (comente a sa \"x\" chi in inglesu si leghet [ks], mancari in sardu si legat [\u0292]); a custa faghent etzetzione sas africadas (comente a sas \"z\", \"c\" e \"g\" in italianu) trascritas cun duos s\u00ecmbulos unidos ca sunt cunsideradas sa sutzessione de duos sonos indistintos.\nS'isvilupu originale est partidu dae sos fonetistas inglesos e frantzesos dae su bolere de s'Ass\u00f2tziu fon\u00e8ticu internatzionale fundadu in Parigi in su 1886.\nS'alfabetu at subidu una s\u00e8rie de revisiones durante s'ist\u00f2ria sua, intra de custas, una de sas prus importantes est istada codificada in s'IPA Convention de Kiel (1989). Bi sunt istadas posca ulterioras mudas in su 1993, cun s'annanta de bator vocales m\u00e8diu-tzentrales e sa rimotzione de sos s\u00ecmbulos pro sas oclusivas surdas. S'\u00f9rtima importante revisione arribat su maju de su 2005, cando est istadu agiuntu unu s\u00ecmbulu pro sa consonante adobbada labio-dentale sonora (in frantzesa \"consonne battue labio-dentale vois\u00e9e\" o \"labiodental flap\" in inglesa).\nLassende s'agiunta e sa rimotzione de sos s\u00ecmbulos, sas mudas annantas a s'alfabetu fon\u00e8ticu internatzionale cunsistent mescamente in su rinominare s\u00ecmbulos e categorias o mudare s'ammenta de sos car\u00e0teres suos.\nOr\u00ecgine de sos s\u00ecmbulos.\nSa majore ala de sos s\u00ecmbulos est pigada dae:\nDae su 1989 s'Ass\u00f2tziu fon\u00e8ticu internatzionale ammitet fintzas unos \u00e0teros s\u00ecmbulos. In su 1989, pro esempru, sos s\u00ecmbulos \u0298, |, !, \u01c2 e \u01c1 ant sostituidu sos s\u00ecmbulos \u0298, \u0287, \u0297, \u0296 impreados pro indicare sas cunsonantes clic.\nSa grafia est sistem\u00e0tica meda: sas cunsonantes retroflessas presentant unu gantzu in bassu (\u0256 \u0282 \u0273), mentras sas cunsonantes implosivas presentant unu gantzu in artu (\u0253 \u0257 \u0260).\nS'Ass\u00f2tziu fon\u00e8ticu internatzionale at chircadu de f\u00e0ghere currisp\u00f2ndere su prus poss\u00ecbile ogni sonu a su rispetivu s\u00ecmbulu, pro cale sas l\u00ecteras b, d, f, \u0261, h, k, l, m, n, p, r, s, t, v, x e z indicant consonantes, mentras a, e, i, o, y e u indicant vocales.\nImpreu.\nS'alfabetu fon\u00e8ticu internatzionale oferit ultres chentusessanta s\u00ecmbulos pro trascr\u00ecere sos sonos (fintzas si ogni limba nd'impreat petzi un ammenta bastante minuja).\nEst poss\u00ecbile trascr\u00ecere su faeddadu isfrutende v\u00e0rios livellos de pretzisione: una trascritzione fon\u00e8tica pretzisa, in cale sos sonos sunt descritos cun una manna cantidade de minudas, est n\u00f2dida cun su n\u00f9mene de \"trascritzione istrinta\", mentras una trascritzione prus grussera, chi disconnoschet carchi de custas minudas, est mutida \"trascritzione larga\". \nSa trascritzione IPA s'impreat printzipalmente in sas tratatziones sient\u00ecficas de \u00e0mbitu lingu\u00ecsticu (in su dillindadu, in sas disciplinas de sa fon\u00e8tica e de sa fonologia); a s'ispissu est impreadu, cun fine prus pr\u00e0ticu, in sos ditzion\u00e0rios pro indicare sa pron\u00f9ntzia de sas par\u00e0ulas, ma est impreada fintzas pro indicare sa pron\u00f9ntzia in par\u00e0ulas iscritas cun alfabetu non latinu (es. tzir\u00ecllicu, thailandesu, amarico, tzinesu, coreanu, giaponesu). Benit impreadu in \u00e0mbitu cl\u00ecnicu dae sos logopedistas pro analizare sos campiones lingu\u00ecsticos in casos de istorbu de su limb\u00e0giu, a sos fines de un' an\u00e0lisi a sa minuda de sos sonos prod\u00f9idos e/o sostituidos in su limb\u00e0giu de sos sugetos pigados in es\u00e0mene. S'impreat, annotamala, in v\u00e0rias entziclopedias, intra sas cales Wikipedia, pro trascr\u00ecere sa pron\u00f9ntzia de sas par\u00e0ulas istr\u00e0ngias.\nS\u00ecmbulos.\nSos s\u00ecmbulos cun forma pr\u00e8tzisa a sas l\u00ecteras latinas in g\u00e8nere currispondent a sonos pr\u00e8tzisos. Cando sos car\u00e0teres de s'alfabetu fon\u00e8ticu internatzionale sunt insertados in unu testu, benint isulados dae su restu de su testu pro m\u00e8diu de barras (/ /) pro trascritziones fon\u00e8micas opuru par\u00e8ntesis cuadras ([ ]) pro trascritziones fon\u00e8ticas; si bidat Diacritici e unos \u00e0teros s\u00ecmbulos pro un'es\u00e8mpiu de custa difer\u00e8ntzia.\nConsonantes.\nCunsonantes \"prummonares\".\nUna cunsonante prummonare est una consonante prod\u00f9ida cun un'ostruzione de sa gl\u00f2tide (s'isp\u00e0tziu tra sas cordas vocales) o sa cavit\u00e0 orale (sa buca) e cun un'emito simult\u00e0neu o susseguente de \u00e0era b\u00e8nnida de sos purmones. Sas cunsonantes prummonares rapresentant sa majoria de sas cunsonantes in IPA, comente a in sas limbas de su mundu. Sa tabella aporrit custas consonantes organizadas in colunnas segundu su logu de articulatzione, overas su puntu de s'aparatu fonatoriu in cale sa consonante est prod\u00f9ida, e in rigas segundu su modu de articulatzione, est a n\u00e0rrere su modu in cale sunt prod\u00f9idas.\nCunsonantes coarticuladas.\nSas cunsonantes coarticulads sunt sonos chi interessant duos logos de articulatzione in su matessi mamentu. \nAfricadas e articulatziones d\u00f2pias.\nSas africadas e sas cunsonantes cun articulatzione d\u00f2pia sunt signaladas cun duos s\u00ecmbulos IPA unidos dae un'arcu, postu subra o in suta de sos duos s\u00ecmbulos: sas ses africadas chi prus ricurrent sunt a bortas rapresentadas dae \"ligamentos\", mncari custu non siat prus s'impreu IPA ufitziale.\nConsonantes non prummonares.\nSas cunsonantes non prummonares sunt sonos chi no isfrutant s'\u00e0era de sos purmones: custas includent sos click (presentas in sas limbas khoisan), sas implosivas (chi s'agatant in limbas comente a su swahili) e sas ejetivas (chi s'agatant in medas limbas americanas e cauc\u00e0sicas).\nVocales.\nS'IPA organizat sas vocales a segunda de sa positzione chi sa limba assumet durante sa produtzione issoro: su disponimentu de sas vocales pigat sa forma de unu trap\u00e9tziu.\nS'asse verticale de custu trap\u00e9tziu currispondet a s'art\u00e0ria voc\u00e0lica: sas vocales chi sunt pronuntziadas cun sa limba artzada cara a su paladu sunt in artu, mentras cussas prod\u00f9idas cun sa limba abbassada sunt collocadas in bassu. Pro esempru, sa [i] s'agatat in chima a su trap\u00e8tziu ca produende\u00b7la sa limba est in positzione arritzada cara a su paladu, mentras s'[a] est in bassu ca sa limba est bassa mentras benit prod\u00f9ida.\nIn manera parallela, s'asse orizontale rapresentat sa posterioridade voc\u00e0lica: sas vocales postas a destra sunt cussas prod\u00f9idas cun sa limba cara a s'ala posteriore de sa buca, mentras cussas signadas a manca sunt prod\u00f9idas cun sa limba sobrada cara a s'ala anteriora de sa buca.\nCando sas vocales sunt in c\u00f2pia, cussa de destra est lavralizada mentras cussa de manca est sa contraparte sua non lavralizada.\nDiacr\u00ecticos e unos \u00e0teros s\u00ecmbulos.\nBarras e par\u00e8ntesis cuadras.\nIn una trascritzione IPA s'impreant sas barras diagonales cando benit data una \"trascritzione fonematica\" de una par\u00e0ula o de una frase, indichende, est a n\u00e0rrere, sos fonemas (de sas unidades de sonu astratas) chi diant d\u00e8pere \u00e8ssere realizados in una variante reconnota de una tzerta limba.\nS'impreant, imbetzes, sas par\u00e8ntesis cuadras cando benit oferta una \"trascritzione fon\u00e8tica\", est a n\u00e0rrere unu tentativu de s'acurtziare su prus poss\u00ecbile a sa \"bera\" realizatzione de una tzerta par\u00e0ula o frase. In una trascritzione fon\u00e8tica, tando, at a \u00e8ssere indicadu cale, tra sos diferentes allofonos atzetados in una limba est istadu realizadu.\nPro esempru: sa trascritzione fonematica de sa par\u00e0ula \"domo\" in italianu istandard at a \u00e8ssere: //; in realidade, sa trascritzione fon\u00e8tica de sa resa de unu faeddadore setentrionale at a \u00e8ssere cun probabilidade [\u02c8ka\u02d0za], mentras cussa de unu faeddadore campanu at a p\u00f2dere [\u02c8ka\u02d0s\u0250] o finas . a pron\u00f9ntzia surda o sonora de sa sibilante o sa resa belle aberta de sa vocale finale sunt cunsiderados allofoni in italianu, e s'ascurtadore toscanu at a reconn\u00f2schere sa par\u00e0ula riconducendo in manera ispont\u00e0nea sos diferentes foni e a s'entidade astrata /s/.\nDiacr\u00ecticos.\nSos diacr\u00ecticos sunt signos bortadu a modificare unu sonu, a difer\u00e8ntzia de sos subrasegmentales, chi mod\u00ecficant su tonu e s'atzentu. Semus faddende de puntos, gantzos, mantzas... postos a un'ala de unu s\u00ecmbulu IPA a su fine de ammustrare una tzerta alteratzione o sa descritzione prus dillindada in sa pron\u00f9ntzia de sa l\u00ectera. Ulteriores signos diacr\u00ecticos sunt istados introduidos in sas estensiones IPA, progetados printzipalmente pro sa logopedia. Sos signos diacr\u00ecticos benint cumbinados cun sos s\u00ecmbulos IPA pro trascr\u00ecere balores fon\u00e8ticos modificados in manera l\u00e8bia, o articulatziones segund\u00e0rias.\nTabella de sos diacr\u00ecticos:\nS'istadu de sa glottide podet \u00e8ssere trascritu in manera fine cun signos diacr\u00ecticos:\nN\u00f2didas:\nDiacritici subrasegmentales.\nSos diacr\u00ecticos subrasegmentales sunt signos chi non s'unint a unu sonu e sunt dados a sa muda de s'atzentu, de su tonu, de s'intonatzione. Custos s\u00ecmbulos descrient sas carater\u00ecsticas de unu limb\u00e0giu a s'in subra de su livellu de s\u00ecngulas consonantes e vocales, comente a sa prosodia, tonu, long\u00e0ria, e su stress, chi s'ispissu \u00f2perant in s\u00ecllabas, par\u00e0ulas o frases, est a n\u00e0rrere elementos cales s'intensidade, tonu, geminatzione e de sos sonos de una limba, gasi comente su ritmu e s'intonatzione de s'arresonu. Cando chi sa majore ala de custos s\u00ecmbulos indicant distintziones chi sunt fonemicas a livellu de par\u00e0ula, sos s\u00ecmbulos esistent fintzas pro s'intonatzione a unu livellu superiore a cuddu de su par\u00e0ula.\nSighit s'elencu de sos sinnos subrasegmentales:\nAtzentu t\u00f2nicu.\nB'ant duos atzentos t\u00f2nicos in s'alfabetu IPA: cussu prim\u00e0riu e cussu segund\u00e0riu.\nCussu prim\u00e0riu assim\u00ecgiat in manera gr\u00e0fica a un'ap\u00f2strofu () chi pretzedet sa s\u00ecllaba interessada.\nCussu segund\u00e0riu assim\u00ecgiat a una virgola () chi pretzedet sa s\u00ecllaba interessada, e serbit a descriere a su m\u00e8gius sa sfumatura de atzentatzione in sas par\u00e0ulas longas, chi duncas s'assentant de nessi chimbe s\u00ecllabas.\nS\u00ecmbulos non prus impreados o no istandard.\nIn su cursu de s'ist\u00f2ria sua s'IPA at atzetadu pro per\u00ecodos de tempus belle longos s\u00ecmbulos chi posca sunt istados declassados ca sostituidos dae cussos de oe. Unos \u00e0teros s\u00ecmbulos imbetzes sunt impreados in trascritziones fon\u00e8ticas IPA ma non sunt reconnotos ufitzialmente. Est su casu de [\u0277] chi oe est rapresentadu cun [\u028a], opuru de [\u02a6], [\u02a3], [\u02a7] e [\u02a4], oe iscritos separados [ts], [dz], [t\u0283] e [d\u0292]. In unos \u00e0teros casos si tratat de discretziones de s'autore: a es\u00e8mpiu in sos ditzion\u00e0rios de limba inglesa est meda raru b\u00ecdere s'approssimante alveolare indicada cun su s\u00ecmbulu ufitziale IPA [\u0279], ma benit indicada cun [r], ca tale l\u00ectera in inglesu indicat semper su subranumenadu sonu."}
{"id": "19456", "revid": "11946", "url": "https://sc.wikipedia.org/wiki?curid=19456", "title": "Jatu", "text": "Cun su t\u00e8rmine jatu (dae su latinu \"hiatus\", \"abertura\") s'indicat unu fen\u00f2menu lingu\u00ecsticu chi cunsistet in su dividire tra duas s\u00ecllabas duas vocales (o m\u00e8gius: duas vocoides) chi sinnunca diant f\u00e0ghere parte de sa matessi s\u00ecllaba, vocales tando chi benint acostadas e pronuntziadas cun duas emissiones de boghe."}
{"id": "19457", "revid": "2404", "url": "https://sc.wikipedia.org/wiki?curid=19457", "title": "Pesta de su 1630", "text": "Sa pesta de su 1630 est istada un' epid\u00e8mia de peste chi s'est dif\u00f9ndida in su per\u00ecodu intre su 1629 e su 1633 chi at corfidu, intre sas \u00e0teras, diversas zonas de s'It\u00e0lia setentrionale, agiunghende fintzas a su Granducadu de Toscana e a s'Isv\u00ectzera, cun sa m\u00e0ssima difusione in s'annu 1630. Su Ducadu de Milanu, e duncas sa capitale sua, est istadu unu de sos Istados corfidos in manera prus grae.\nS'epid\u00e8mia fiat descrita in manera ampra dae Alessandro Manzoni in su romanzu I promessi sposi e in s'insaju ist\u00f2ricu Storia della colonna infame."}
{"id": "19459", "revid": "2404", "url": "https://sc.wikipedia.org/wiki?curid=19459", "title": "Influ\u00e8ntzia ispagnola", "text": "Sa pand\u00e8mia de influ\u00e8ntzia de 1918, puru connota che influ\u00e8ntzia ispagnola, est istada una pand\u00e8mia de influ\u00e8ntzia (maladia infetiva virale) particularmente severa, chi at causadu sa morte de unu n\u00f9meru intre 50 e 100 milliones de persones in totu su mundu durante is annos 1918 e 1919. Mentras chi sa pand\u00e8mia de pesta niedda chi aiat tentu logu in su de 14 s\u00e8culos aiat ochidu prus de 25 milliones de persones in 5 annos, s'influ\u00e8ntzia de 1918-1919 at ochidu sa matessi o majore cantidade de indiv\u00ecduos in pagu prus de 11 meses. Si c\u00e0rculat chi at infetadu su de tres unu de sa populatzione mundiale e chi at tentu un'\u00ecnditu de letalidade generale superiore a su 2,5%, artu a beru chi si cumparat cun su 0,1% produidu dae \u00e0teras pand\u00e8mias influentzales.\nEst istada causada dae unu tzipu de Influenzavirus A, sutatipu H1N1, inusualmente virulentu. Si creet chi su virus s'est comintzadu a cunsigh\u00e8ntzia de diversos fen\u00f2menos de recumbinatzione intre viros umanos, su\u00ecnos e avi\u00e0rios acont\u00e8ssidos durante sos annos pretzedentes a sa pand\u00e8mia."}
{"id": "19460", "revid": "2404", "url": "https://sc.wikipedia.org/wiki?curid=19460", "title": "Net\u00f9niu", "text": "Su net\u00f9niu est un'elementu ch\u00ecmicu cun n\u00f9meru at\u00f2micu 93 e s\u00ecmbulu Np. Est un'elementu transur\u00e0nicu incl\u00f9didu in sa s\u00e8rie de sos attin\u00f2ides in sa t\u00e0ula peri\u00f2dica. Possedit 19 is\u00f2topos, totus inst\u00e0biles, e si presentat, a s'istadu s\u00f2lidu, in 3 formas allotr\u00f2picas. S'is\u00f2topu prus ist\u00e0bile (237Np) est unu sutaprodutu de reatzione in sos reatores nucleares e agatat impreu in su fraigu de rilevadores de neutrones. Est presente, in rastas, in sos minerales de ur\u00e0niu."}
{"id": "19461", "revid": "2404", "url": "https://sc.wikipedia.org/wiki?curid=19461", "title": "Darmst\u00e0dtiu", "text": "Su darmst\u00e0dtiu (giai ununn\u00ecliu) est un'elementu ch\u00ecmicu de sa t\u00e0ula peri\u00f2dica. Tenet a s\u00ecmbulu Ds (s\u00ecmbulu betzu tempor\u00e0neu Uun) e a n\u00f9meru at\u00f2micu su 110. Tenet unu pesu at\u00f2micu paris a 271 chi lu faghet unu de sos \u00e0tomos super-graes. Est un'elementu sint\u00e8ticu e decaet in pagos de milli de segundu. Sende chi s'agatat in su grupu 10, si creet chi siat met\u00e0llicu e s\u00f2lidu."}
{"id": "19462", "revid": "2404", "url": "https://sc.wikipedia.org/wiki?curid=19462", "title": "Ununn\u00ecliu", "text": ""}
{"id": "19463", "revid": "2404", "url": "https://sc.wikipedia.org/wiki?curid=19463", "title": "Bromu", "text": "Su bromu est un'elementu ch\u00ecmicu de n\u00f9meru at\u00f2micu 35 situadu in su grupu de sos al\u00f2genos (grupu 17) de sa t\u00e0ula peri\u00f2dica de sos elementos. Su s\u00ecmbulu est Br.\nSu bromu est su de 28 elementos ch\u00ecmicos essentziale pro sa vida, custu no est istadu iscobertu fintzas a s'annu 2014, faghende ist\u00f9dios subra muscas Drosophilla. In unu raportu apar\u00e8ssidu in sa revista sient\u00ecfica \"Cell\", sos chircadores de s'Universidade Vanderbilt ant istabilidu chi su bromu est un'elementu essentziale pro s'isvilupu de sos tessidos in totu sos animales, dae sas criaduras primitivas fintzas a sos umanos.\nSu bromu a temperadura ambiente est unu l\u00ecchidu ruju, vol\u00e0tile e densu. Sa reatividade est interm\u00e8dia intre su cloro e su j\u00f2diu. In istadu l\u00ecchidu est perigulosu pro sos tessidos umanos e sos papores suos unfrant sos ogros e su g\u00f9turu."}
{"id": "19464", "revid": "2404", "url": "https://sc.wikipedia.org/wiki?curid=19464", "title": "Ni\u00f2biu", "text": "Su ni\u00f2biu, n\u00f2didu in passadu fintzas cun su n\u00f9mene de col\u00f9mbiu pro ite iscobertu paris cun su tant\u00e0liu in su minerale columbite, est s'elementu ch\u00ecmicu de n\u00f9meru at\u00f2micu 41 e s\u00ecmbulu Nb. Est unu metallu de transitzione raru, tipicamente brandu, de colore murr\u00e0sticu.\nEst presente in sa columbite, e est printzipalmente impreadu in sa produtzione de ligas met\u00e0llicas ispetziales e in saldaduras a elevada resist\u00e8ntzia."}
{"id": "19465", "revid": "2404", "url": "https://sc.wikipedia.org/wiki?curid=19465", "title": "Tecn\u00e8tziu", "text": "Su tecn\u00e8tziu est s'elementu ch\u00ecmicu de n\u00f9meru at\u00f2micu 43 e s\u00ecmbulu Tc. Est un'elementu murru prata, radioativu, metallu de transitzione de su de chimbe per\u00ecodos, cristallinu meda raru in natura; su tecn\u00e8tziu est unu de sos produtos de fissione nucleare naturale e artifitziale de s'ur\u00e0niu e s'impreat in meighina nucleare pro ot\u00e8nnere im\u00e0gines iscintigr\u00e0ficas e tomogr\u00e0ficas de numerosos cumpartimentos corp\u00f2reos (99mTc) e comente protetzione contra de sa corrosione (99gTc). Sas propiedades ch\u00ecmicas suas sunt interm\u00e8dias intre sas de su r\u00e8niu e de su manganese, fintzas si sas difer\u00e8ntzias de cumportamentu intre tecn\u00e8tziu e manganese sunt prus mannas chi non sas intre tecn\u00e8tziu e r\u00e8niu."}
{"id": "19466", "revid": "2404", "url": "https://sc.wikipedia.org/wiki?curid=19466", "title": "R\u00e8niu", "text": "Su r\u00e8niu est s'elementu ch\u00ecmicu de n\u00f9meru at\u00f2micu 75 e s\u00ecmbulu Re. Est unu metallu de transitzione biancu-prata, raru, grae, polivalente; chimicamente assim\u00ecgiat a su manganese s'impreat in unas cantas ligas. Su r\u00e8niu est otentu comente sutaprodutu de sa rafinatzione de su molibdenu e sas ligas r\u00e8niu-molibdenu sunt supercondutoras. Su r\u00e8niu est istadu s'\u00f9rtimu elementu naturale a s'iscob\u00e8rrere."}
{"id": "19467", "revid": "2404", "url": "https://sc.wikipedia.org/wiki?curid=19467", "title": "B\u00f2hriu", "text": "Su b\u00f2hriu est s'elementu ch\u00ecmicu de sa t\u00e0ula peri\u00f2dica, chi tenet a s\u00ecmbulu Bh e a n\u00f9meru at\u00f2micu 107. Est un'elementu sint\u00e8ticu su cale is\u00f2topu prus ist\u00e0bile est su B\u00f2hriu-270, chi tenet un'emivida de 61 s."}
{"id": "19468", "revid": "2404", "url": "https://sc.wikipedia.org/wiki?curid=19468", "title": "H\u00e0ssiu", "text": "Su h\u00e0ssiu o fintzas s'\u00e0ssiu est s'elementu ch\u00ecmicu de sa t\u00e0ula peri\u00f2dica de sos elementos, chi tenet a s\u00ecmbulu Hs e n\u00f9meru at\u00f2micu 108. Est un'elementu sint\u00e8ticu, su cale is\u00f2topu prus ist\u00e0bile est s'hassio-269, cun un'emivida de 9,7 s."}
{"id": "19469", "revid": "2404", "url": "https://sc.wikipedia.org/wiki?curid=19469", "title": "R\u00f2diu", "text": "Su r\u00f2diu est s'elementu ch\u00ecmicu de n\u00f9meru at\u00f2micu 45 e s\u00ecmbulu Rh. Est unu metallu de transitzione raru, tostu, biancu-prata. S'agatat in sos minerales de su pl\u00e0tinu e, in liga cun custu, est impreadu comente a catalizadore."}
{"id": "19470", "revid": "2404", "url": "https://sc.wikipedia.org/wiki?curid=19470", "title": "Rut\u00e8niu", "text": "Su rut\u00e8niu est s'elementu ch\u00ecmicu de n\u00f9meru at\u00f2micu 44 e su s\u00ecmbulu est Ru. Est unu metallu de transitzione raru de su grupu de su ferru, s'agatat in sos minerales de su pl\u00e0tinu e in liga cun custu est impreadu che catalizadore."}
{"id": "19471", "revid": "2404", "url": "https://sc.wikipedia.org/wiki?curid=19471", "title": "\u00ccndiu", "text": "S'\u00ecndiu est s'elementu ch\u00ecmicu de n\u00f9meru at\u00f2micu 49 e s\u00ecmbulu In. Custu metallu raru, modde e chi fundet a temperaduras b\u00e0scias est chimicamente par\u00ecbile a s'allum\u00ecniu e a su g\u00e0lliu ma prus prus a su zingu, sos cales minerales sunt sa printzipale fonte de custu elementu. S'\u00ecndiu s'impreat printzipalmente pro cob\u00e8rrere a unos \u00e0teros materiales cun unu film fine chi tenet funtzione lubrificante (durante sa segunda gherra mundiale est istadu meda impreadu pro cob\u00e8rrere sas b\u00f9sciulas de sos apar\u00e8chios a artas prestatziones)."}
{"id": "19472", "revid": "2404", "url": "https://sc.wikipedia.org/wiki?curid=19472", "title": "Ir\u00ecdiu", "text": "S'ir\u00ecdiu est s'elementu ch\u00ecmicu de n\u00f9meru at\u00f2micu 77 e s\u00ecmbulu Ir. Est unu metallu de transitzione biancu-prata, meda tostu, chi pertenet a su grupu de su pl\u00e0tinu. S'agatat in natura in liga cun s'\u00f2smiu e agatat impreu in sa produtzione de ligas met\u00e0llicas destinadas a traballare a arta temperadura e in cunditziones de elevada usura.\nS'ir\u00ecdiu est cunsideradu \u00e8ssere su metallu prus resistente a sa corrosione.\nSu n\u00f9mene ir\u00ecdiu derivat de su latinu \"iridium\" de \"iris\" = arcudechelu cun s'agiunta de su sufissu \"-ium\" t\u00ecpicu de sos elementos met\u00e0llicos.\nSa depositzione insolitamente manna de ir\u00ecdiu in carchi p\u00ecgiu geol\u00f2gicu est cunsiderada \u00e8ssere proa de su cr\u00e8tidu impatu meteor\u00ecticu chi, a caddu intre su Cret\u00e0tzeu e su Tertzi\u00e0riu, diat \u00e0ere provocadu s'estintzione de unu mannu n\u00f9meru de formas de organismos bividores fintzas de mannaria manna, tra cale sos dinos\u00e0uros.\nEst impreadu in aparitzos espostos a artas temperaduras, in cuntatos el\u00e8tricos e comente a additivu adduradore de su pl\u00e0tinu."}
{"id": "19473", "revid": "2404", "url": "https://sc.wikipedia.org/wiki?curid=19473", "title": "\u00d2smiu", "text": "S'\u00f2smiu est s'elementu ch\u00ecmicu de n\u00f9meru at\u00f2micu 76 e s\u00ecmbulu Os.\nEst unu metallu de transitzione de su grupu de su pl\u00e0tinu: est unu metallu tostu, fr\u00e0gile, de color biaitu-murru o biaitu nieddutzu e s'impreat in carchi liga cun su pl\u00e0tinu e s'ir\u00ecdiu. S'agatat in natura in liga cun su pl\u00e0tinu, in sos minerales de custu \u00f9rtimu. Su suo tetr\u00f2ssidu s'impreat in su rilevamentu de sas imprentas digitales, su metallu puru o ligadu in sos cuntatos el\u00e8tricos, in sos pitzos de sas pinnas istilogr\u00e0ficas e in unas \u00e0teras aplicatziones in ue est netzess\u00e0ria una duresa estrema e resist\u00e8ntzia a s'usura. Pro custu est impreadu dae sos bidrieris pro nde bogare iscarr\u00e0fios e rasigaduras de bidros e ispigros."}
{"id": "19474", "revid": "2404", "url": "https://sc.wikipedia.org/wiki?curid=19474", "title": "Protoat\u00ecniu", "text": "Su protoat\u00ecniu o protat\u00ecniu est un'elementu ch\u00ecmicu de sa t\u00e0ula peri\u00f2dica, su s\u00ecmbulu de chi est Pa e su n\u00f9meru at\u00f2micu 91. Su protoat\u00ecniu est un'elementu met\u00e0llicu simigiante a sa prata chi partenet a su grupu de sos atin\u00f2ides, chi presentat unu lughidore met\u00e0llicu carcu. Est supercondutore suta de 1,4 K."}
{"id": "19475", "revid": "11946", "url": "https://sc.wikipedia.org/wiki?curid=19475", "title": "Sorighe", "text": ""}
{"id": "19477", "revid": "11946", "url": "https://sc.wikipedia.org/wiki?curid=19477", "title": "S\u00f2righe (disamb\u00ecgua)", "text": ""}
{"id": "19478", "revid": "10458", "url": "https://sc.wikipedia.org/wiki?curid=19478", "title": "Joule", "text": "Su joule (s\u00ecmbulu J) est s'unidade de energia, cantidade de calore e traballu in su Sistema Internatzionale de Unidades. Est istada numenada aici in onore de su f\u00ecsicu inglesu James Prescott Joule (1818 \u2013 1889). Si tratat de un'unidade derivada chi si definit comente su traballu chi faghet una fortza de unu newton cando su puntu ue si \u00e0plicat s'isc\u00f2stiat unu metru in sa diretzione de sa fortza. In t\u00e8rmines de unidades fundamentales de su SI s'espressat in chilogrammu pro metru cuadradu divididu dae segundu a su cuadradu:\nSighende sas normas de su Sistema Internatzionale de Unidades publicadas dae s'Uf\u00ectziu Internatzionale de Pesos e Mesuras su n\u00f9mene de sas unidades si depet iscr\u00ecere in minuju (joule) e su s\u00ecmbulu cun sa l\u00ectera maj\u00f9scula J essende istesiadura de unu n\u00f9mene pr\u00f2piu.\nDefinitzione.\nUnu joule si definit comente sa cantidade de traballu f\u00ecsicu chi diat f\u00e0ghere una fortza de unu newton pro m\u00f2ere un'ogetu a una dist\u00e0ntzia de unu metru in sa diretzione de sa fortza aplicada. Ma, bidu chi su cuntzetu de energia s'utilizat in diferentes \u00e0mbitos de sa f\u00ecsica, b'at \u00e0teras definitziones pr\u00e0ticas utilizende \u00e0teras unidades derivadas, aici unu joule est fintzas:\nSu chilowatt-ora est una \u00e0tera unidade de energia, fundada supra su watt e s'ora, chi mancari non fagat parte de su SI s'utilizat a fitianu pro s'energia el\u00e8trica e su preju suo, chi est espressu in \u20ac pro kWh. Unu quilowatt-ora diant \u00e8ssere 3.600.000 joules o 3,6 megajoules.\nIst\u00f2ria.\nSu 1889 sa \"British Association for the Advancement of Science\" at sugeridu su n\u00f9mene de joule pro s'unidade de energia, su n\u00f9mene est istadu adotadu a su segundu \"Congr\u00e8s international des \u00e9lectriciens\" tzelebradu in Parigi su matessi annu 1889 in su signu de s'Espositzione Universale.\nIn su 1948 a sa de 9 reunione de sa CGPM chi s'est fata in Parigi, s'est cunsagradu su joule comente a unidade de energia. Sa definitzione fiat azigu ambigua, e nariat petzi \"Su joule est s'unidade de sa cantidade de calore\", e paret chi custu at batidu sa Cunfer\u00e8ntzia a agatare carchi problema cun sos difensores de sa caloria. Una \u00e0tera mustra de ambiguidade est chi a sa matessi de 9 reunione de sa CGPM s'est adotada una definitzione riferida a s'iscritura de sos n\u00f9menes e s\u00ecmbulos de sas unidades ue galu aparessiat s'erg, non est istadu finas a su 1960, a sa de 11 reunione de sa CGPM, cando s'est definida su Sistema Internatzionale de Unidades, chi su joule diat restare definidu chiaramente comente s'unidade \u00f9nica de energia, traballu e cantidade de calore.\nIn su campu de sas radiatziones ionitzantes sas unidades de mesura pro sa dose surbida e sa dose ecuivalente de radiatzione sunt sas matessi, su \"joule pro chilogrammu\", ma pro evitare confusiones s'utilizant unidades cun unu n\u00f9mene ispetz\u00ecficu, su gray e su sievert pare pare.\nSu 1971 s'Unione Europea at publicadu su diretivu 71/354/EEC ispronende sos istados membros a utilizare sas unidades de su Sistema Internatzionale, cun joule comente s'unidade de energia cun totu chi permitiat s'impreu de sa caloria finas a su 1977 e de s'erg finas a su 1979. Su diretivu 80/181/EEC de su 1979 at cunfirmadu s'impreu de su SI e su joule ma at perm\u00ectidu s'impreu de calicunas \u00e0teras unidades, comente sa caloria, semper chi s'impreu fiat suplementare a s'unidade chi currispondet de su SI e in manera temporale finas a fines de su 1989. Imbenientes diretivos sunt andados allonghiende sa data finas a su 1999 (89/617/EEC de su 27 de santandria de su 1989), e su 2009 (1999/103/EC de su 24 de ghenn\u00e0rgiu de su 2000), a sa fine su diretivu 2009/3/EC de su 11 de martzu de su 2009 permitet s'impreu indefinidu de indicatziones suplementares de carchi unidade.\n\u00d2rdine de magnit\u00f9dine.\nSu joule est un'unidade de energia meda minuja pro sa vida de donzi die. Aprossimativamente, unu joule est sa cantidade de energia netzess\u00e0ria pro pesare unu chilogrammu a un'artura de deghe tzent\u00ecmetros dae sa superf\u00ectzie terrestre. Una puntada de pee de un'isportivu podet t\u00e8nnere un'energia de unos 200\u00a0J; una lampadina de bassu consumu de 20\u00a0watt durante oto oras gastat unos 500.000\u00a0J; e su consumu el\u00e8tricu de una fam\u00eclia m\u00e8diu durante unu mese podet \u00e8ssere de unos 1.000.000.000\u00a0J (unos 278\u00a0kWh). Pro custu motivu, est prus fitianu utilizare s'unidade kWh (chilowatt ora) in logu de su MJ (megajoule) o su GJ (gigajoule), comente diat bisogniare f\u00e0ghere.\nEsempros pr\u00e0ticos.\nIn sa vida fitiana podimus agatare custos esempros averguados in joules:\nComente si podet osservare, su joule est un'unidade tropu minore pro \u00e8ssere utilizada a fitianu.\nCunversiones.\n1 joule est eguale a:\nUnidades definidas in t\u00e8rmines de su joule:"}
{"id": "19479", "revid": "10458", "url": "https://sc.wikipedia.org/wiki?curid=19479", "title": "Chilogrammu", "text": "Su chilogrammu o kilogrammu, in s'impreu fitianu mutidu comunemente chilu (s\u00ecmbulu: kg), est s'unidade de medida de base de sa massa in su Sistema internatzionale de unidade de medida (SI) chi currispondet a sa massa de \u22484,595\u00a0\u00a0107\u00a0 mP, (relatzione cun sa massa unit\u00e0ria de Planck).\nSa de 26 Cunfer\u00e8ntzia Generale de sos Pesos e de sas Medidas fata in Versailles dae su 13 a su 16 de santandria de su 2018 at introduidu custa definitzione: comente a pro sas \u00e0teras unidades de base de su SI, de su 20 maju 2019 est referidu a una costante f\u00ecsica, in piessigna a sa costante de Planck tr\u00e0mite una misuratzione pro m\u00e8diu de sa bilantza de Watt.\nIn manera ist\u00f2rica, est naschidu comente a sa massa de unu litru (decimetru cubu) de abba sumida a sa temperadura de tzirca 4\u00a0\u00b0C. Finas a su 20 maju 2019, fiat definidu comente a sa massa de unu tzilindru de art\u00e0ria e di\u00e0metru de belle 4\u00a0cm de una lega de pl\u00e0tinu-ir\u00ecdiu depositadu acanta s'Uf\u00ectziu internatzionale de sos pesos e de sas medidas in S\u00e8vres, in Frantza, mutidu fintzas prot\u00f2tipu internatzionale.\nSu chilu est pari a milli grammos (s\u00ecmbulu: g).\nDefinitzione.\nSu kilogrammu est s'\u00f9nica tra sas unidades de medida SI chi, finas su 20 maju 2019, fiat abarrada definida in relatzione a unu manufatu, e no de una propiedade f\u00ecsica. Sighiat, est a n\u00e0rrere, galu s'acostamentu t\u00ecpicu de unu sistema t\u00e8cnicu.\nSu grammu est intradu a f\u00e0ghere parte de su sistema m\u00e8tricu frantzesu su primu de austu de su 1793, definidu comente a sa massa de unu tzent\u00ecmetru cubu (10\u22126 m\u00b3) de abba a sa temperadura de 3,98\u00a0\u00b0C a pressione atmosf\u00e8rica istandard. Custa temperadura piessigna est b\u00e8nnida seberada ca pro custa, s'abba, possedit sa m\u00e0ssima densidade sua. Su 7 abrile 1795 cumparit su \"chilu\", comente a m\u00f9ltiplu suo (1\u00a0kg = 1\u00a0000\u00a0g).\nTale definitzione fiat dif\u00ectzile de realizare acuradamente, fintzas ca sa densidade de s'abba est ligada in ala a sa pressione, e s'unidade de pressione includet sa massa tra sos fatores, introduinde una dipend\u00e8ntzia tzirculare in sa definitzione de su chilu.\nPro evitare custu problema, su chilu est b\u00e8nnidu torradu a definire comente a sa massa \"pretzisa\" de una piessigna massa istandard, creada pro approssimare sa definitzione originale e realizada in su 1875. Su prot\u00f2tipu internatzionale de su chilu \u00abLe Grand Kilo\u00bb, unu tzilindru r\u00e8idu a base tzirculare chi misurat 39\u00a0mm in art\u00e0ria e di\u00e0metru, assentadu dae una lega de pl\u00e0tinu e ir\u00ecdiu, est cunservadu in su \"Bureau International des Poids et Mesures\" (Uf\u00ectziu internatzionale de sos pesos e de sas medidas) acanta su Pavillon de Breteuil in S\u00e8vres, Frantza.\nDe su 1889, su SI definit s'unidade de medida comente a pari a sa massa de custu prot\u00f2tipu. C\u00f2pias ufitziales de su prot\u00f2tipu sunt dispon\u00ecbiles comente a prot\u00f2tipos natzionales, chi sunt istados cunfrontados periodicamente cun su prot\u00f2tipu de Parigi, in sos annos 1889, 1946-1948, e 1988-1992; ulteriora cumpar\u00e0ntzia istraordin\u00e0ria est istada fata in su 2014.\nCando, in su 1889, s'at cunfrontadu su campione de su chilu fraigadu in su 1875 cun su pretzedente campione definidu tr\u00e0mite sa massa de abba, si sunt abbigiados chi custos non cunsertaiant, essende su manufatu ecuivalente a 1,000\u00a0027\u00a0dm\u00b3 de abba. A su s\u00e8beru de mudare su campione de su chilu cun unu manufatu prus pretzisu, sos t\u00e8cnicos ant prefertu mant\u00e8nnere su campione giai in impreu dae bat\u00f2rdighi annos, abbandonende sa definitzione ligada a sa massa de abba. Annotamala, retentu importante su vol\u00f9mene ligadu a sa definitzione mant\u00e8nnida, s'at introduidu su litru comente a vol\u00f9mene de abba a sa temperadura de 3,98\u00a0\u00b0C a pressione atmosf\u00e8rica istandard de massa uguale a unu chilu (una definitzione remplasada in su 1964 cando s'at detz\u00ecdidu de torrare su litru in manera cabale pari a unu decimetro cubu).\nPro definitzione, s'errore in sa repricabilidade de su prot\u00f2tipu fiat pari a zero; in realidade, fiat valutadu in s'\u00f2rdine de sos 2 microgrammos. Custu resurtat de sa cumpar\u00e0ntzia de su prot\u00f2tipu cun sas c\u00f2pias ufitziales suas, chi sunt, pro cantu poss\u00ecbile, assentadas dae su matessi materiale e cunservadas in sas matessi cunditziones. Non b'ant motivos pro ret\u00e8nnere chi su prot\u00f2tipu siat prus o mancu ist\u00e0bile de sas c\u00f2pias ufitziales. Paret chi su chilu originale apat p\u00e8rdidu belle 50 microgrammi in sos \u00f9rtimos 100 annos pro resones galu disconnotas (cun probabilidade pro sublimatzione de su metallu, difatis finas issos cun su tempus \"ev\u00e0porant\"), pro custu motivu s'est detz\u00ecdidu de definire su chilu pro m\u00e8diu de unas leges f\u00ecsicas, e non prus pro m\u00e8diu de unu campione de riferimentu.\nSa cunservatzione de su prot\u00f2tipu internatzionale betzu est istada realizada cun sos prus rigorosos crit\u00e8rios: benit impreadu unu suterr\u00e0neu blindadu, pro sa cale abertura bis\u00f2ngiat s'impreu cuntempor\u00e0neu de tres diversas craes, custoidas dae tres personalidades de su Bureau international des poids et mesures. S'abertura acontesset previa autorizatzione de su \"Comitadu Internatzionale de sos Pesos e de sas Medidas\".\nSas cunditziones de temperadura, pressione e umidade sunt costantes e s'\u00e8vitat su cuntatu cun su pr\u00f9ere tenende su prot\u00f2tipu in suta de tres campanas de bidru. Tale prot\u00f2tipu beniat impreadu pro sas cumpar\u00e0ntzias (ogni 40 annos belle). Unos \u00e0teros campiones de s'unidade de massa, realizados pro sos istados aderentes a sa \"Cunventzione de su Metru\" diferint dae s'originale pro \u00b10,3\u00a0mg. Ses de tales campiones serbiant a torrare a costr\u00f9ere su prot\u00f2tipu internatzionale in su casu malassortadu custu deperet dev\u00e8nnere inimpreabile.\nS'inc\u00f2modu ligadu a s'atzessibilidade de sos campiones impare a s'issoro coidadu dudosu ant aconcadu sos t\u00e8cnicos e sos iscientziados a chircare una definitzione de chilu prus suddisfaghente.\nIn It\u00e0lia su campione de su chilu est cunservadu in Roma acanta su ministeru de s'Isvilupu Econ\u00f2micu.\nPro evitare cuntrastos cun una unidade de medida betza de su pesu, mutida finas issa kilogrammu, e cun s'impreu de su prefissu \"kilu\" in su n\u00f9mene, in su 1954 sa Cummissione italiana de metrologia at propostu su n\u00f9mene \"bes\" (s\u00ecmbulu b) pro s'unidade de medida de base de sa massa; ma sa proposta no at retzidu su sufitziente cunsensu internatzionale e est istada tando retirada. In su 1988 est istada sa bia de sa Cummissione isvedesa de metrologia a prop\u00f2nnere de sostituire su t\u00e8rmine \"kilogrammu\" cun \"GIO\", pro onorare su metrologo italianu Giovanni Giorgi, ma fintzas custa proposta no at \u00e0pidu sutzessu.\nSu Decretu de su Presidente de sa Rep\u00f9bblica italiana n. 802 de su 12 austu 1982 at acollidu sa Diretiva 80/181/CEE relativa a sas unidades de medida istabilinde \"sas unidades de medida legales de impreare pro espressare grandesas\"; in s'allegadu, pro sa massa benit indicadu su kilogrammu, definidu comente a \"pares a sa massa de su prot\u00f2tipu internatzionale de su kilogrammu (3\u00aa CGPM, 1901, pag. 70 de su relatu)\".\nDefinitzione noa.\nDae su 2010 a su 2018 s'est traballadu pro introduire una definitzione noa de chilu, pro m\u00e8diu de costantes fundamentales o at\u00f2micas. Custa a sa fine de la torrare prus pretzisa e realizzabile in ogni laborat\u00f2riu ispetzializadu.\nSas propostas sobradas sunt istadas:\nCon votazione avvenuta il 16 novembre 2018, il Bureau international des poids et mesures ha stabilito che, dopo il 20 maggio 2019, il chilogrammo viene definito tramite una propriet\u00e0 fisica correlata ad una costante fondamentale, ossia come la quantit\u00e0 di massa per compensare una forza di 6,626 070 15 \u00d7 10\u201334 J s. Se per la sua misura si utilizza una Bilancia di Watt, \u00e8 necessario che quest'ultima sia percorsa da una data quantit\u00e0 di corrente e, utilizzando le definizioni di volt e di ohm, tale misurazione \u00e8 correlata alla Costante di Planck (6,626 070 15 \u00d7 10\u201334 J s).\nM\u00f9ltiplos e sutam\u00f9ltiplos.\nSos prefissos SI benint impreados pro sos m\u00f9ltiplos e sos sutamultiplos de su chilu. Est de notare chi, in manera contr\u00e0ria a sas \u00e0teras unidades de medida, su kilogrammu est s'\u00f9nica unidade de base chi cuntenet giai unu prefissu (\"kilo\", cumpr\u00e8ndidu comente a 103 bortas s'unidade de medida), difatis m\u00f9ltiplos e sutam\u00f9ltiplos s'\u00e0plicant a su grammu.\nIn s'impreu comunu annotamala, si signalant carchi particularidade: su megagrammu (106 grammos) benit mutidu tonnellada, 100 chilos (o 105 g), chi non prevident unu prefissu SI, sunt nados cuintale. Pro indicare 10\u00a0kg s'impreat su miriagrammu, ma como est in disimpreu. Tales unidades de medida, fintzas si non apartenent a su SI, sunt dae custu reconnotas in virtudes de su largu impreu issoro. Semper in s'impreu comunu, est a n\u00e0rrere no in bramadu propriamente sient\u00ecficu o t\u00e8cnicu, su chilu e s'etogrammu benint a bortas indicados in manera simple comente a \"chilu\" e \"etu\", dende pro iscontada s'unidade de medida.\nMicrogrammu.\nSu microgrammu (s\u00ecmbulu: \u00b5g, a bias indicadu cun mcg) benit impreadu, paris cun su milligrammu (mg), pro indicare su dos\u00e0giu terap\u00e8uticu de meighinas o microelementos. A es\u00e8mpiu, s'abbastu fitianu de \u00e0tzidu folicu (vitamina B9) in una f\u00e8mina est de 200\u00a0\u00b5g (0,2\u00a0mg), ma in gravid\u00e0ntzia est su d\u00f2piu (400\u00a0\u00b5g = 0,4\u00a0mg).\nSa massa de una tz\u00e8llula ou umana est belle 1\u00a0\u00b5g.\nIn carchi cuntestu, e.g. in meighina, a su locu de su microgrammo, comente a unidade de medida benit impreadu su gamma (\u03b3): 1\u00a0\u00b5g = 1\u00a0\u03b3.\nNanogrammu.\nCusta unidade de medida minorededda, posta in raportu cun unu vol\u00f9mene (a es\u00e8mpiu ng/ml), benit impreada pro indicare contzentratziones a beru bassas de determinadas sust\u00e0ntzias, a es\u00e8mpiu: dos\u00e0giu terap\u00e8uticu de carchi meighina, contzentratziones de enzimas, contzentratziones de sust\u00e0ntzias luantes, impuridades, doping, etc.\nLig\u00e0menes esternos.\n "}
{"id": "19480", "revid": "2404", "url": "https://sc.wikipedia.org/wiki?curid=19480", "title": "Prom\u00e8tiu", "text": "Su prom\u00e8tiu o prom\u00e8tziu est un'elementu ch\u00ecmicu de sa t\u00e0ula peri\u00f2dica, su s\u00ecmbulu de su cale est Pm e su n\u00f9meru at\u00f2micu est 61, e partenet a su grupu de is lantan\u00f2ides. Totu is is\u00f2topos sunt radioativos. Su prom\u00e8tiu est unu de sos duos elementos radioativos chi in sa t\u00e0ula peri\u00f2dica s'agatat pretz\u00e8diu e sighidu dae elementos cun is\u00f2topos ist\u00e0biles, s'\u00e0teru est su tecn\u00e8tziu. Su solu istadu de ossidatzione ist\u00e0bile est su de +3."}
{"id": "19481", "revid": "2404", "url": "https://sc.wikipedia.org/wiki?curid=19481", "title": "Sam\u00e0riu", "text": "Su sam\u00e0riu est un'elementu ch\u00ecmicu su s\u00ecmbulu de su cale est Sm e su n\u00f9meru at\u00f2micu est 62. Partenet a su de 6 per\u00ecodos de sa t\u00e0ula peri\u00f2dica, a sa s\u00e8rie de is lantan\u00f2ides e, cun issos, a s'impare de sas terras raras. Fiat istadu iscobertu espetroscopicamente in su 1879 dae su ch\u00ecmicu frantzesu Paul-\u00c9mile Lecoq de Boisbaudran partende dae su minerale samarskita-(Y), e fiat istadu denumenadu partende dae sa matessi raighina, custu est s'arrampile de su coronellu russu V.Y. von Samarski-Bykhovets, cabu de su corpus de minas russu, chi aiat agatadu su minerale. Est su primu elementu ch\u00ecmicu chi at tentu n\u00f9mene partende dae su de una persone."}
{"id": "19482", "revid": "2404", "url": "https://sc.wikipedia.org/wiki?curid=19482", "title": "Eur\u00f2piu", "text": "S'eur\u00f2piu est un'elementu ch\u00ecmicu chi tenet s\u00ecmbulu de Eu e n\u00f9meru at\u00f2micu 63. Partenet a su de 6 per\u00ecodos de sa t\u00e0ula peri\u00f2dica a sa s\u00e8rie de is lantan\u00f2ides, essende su prus reativu de totu custos e, paris cun issos, pertenet a s'impare de sas terras raras. Est istadu iscobertu in s'annu 1901 da Eug\u00e8ne Demar\u00e7ay chi giai aiat ipotizadu in su 1896 ca is campiones di sam\u00e0riu fiat istados cuntaminados de unu elementu disconnotu, chi difatis fiat resissidu a isolare chimbe annos a pustis. Depet su n\u00f9mene a su continente europeu. Meda raramente s'agatat in natura, dae chi si dat in cantidades minores meda."}
{"id": "19483", "revid": "2404", "url": "https://sc.wikipedia.org/wiki?curid=19483", "title": "T\u00e8rbiu", "text": "Su t\u00e8rbiu est s'elementu ch\u00ecmicu de n\u00f9meru at\u00f2micu 65 e su s\u00ecmbulu est Tb. Su t\u00e8rbiu est unu metallu murru-prata chi pertenet a su grupu de is terras raras; est modde e brandu bastante de ddu p\u00f2dere segare cun unu gurteddu. Bastante ist\u00e0bile a s'\u00e0ria, esistet in duas formas cristallinas; sa temperadura de transitzione intre issas est de 1.289 \u00b0C.\nEst impreadu in ligas met\u00e0llicas e s'\u00f2ssidu suo est impreadu pro sa preparatzione de sos f\u00f2sforos birdes de sas lampadas a fluoresc\u00e8ntzia e de sos ischermos televisivos."}
{"id": "19484", "revid": "2404", "url": "https://sc.wikipedia.org/wiki?curid=19484", "title": "Dispr\u00f2siu", "text": "Su dispr\u00f2siu est s'elementu ch\u00ecmicu de n\u00f9meru at\u00f2micu 66 e s\u00ecmbulu Dy. Su dispr\u00f2siu est un'elementu de sas terras raras e tenet un'aspetu met\u00e0llicu lughente. Relativamente ist\u00e0bile a s'\u00e0ria a temperadura ambiente, s'isorbet a lestru in solutziones diluidas de \u00e0tzidos minerales, liberende idr\u00f2genu.\nEst modde a sufitz\u00e8ntzia de ddu p\u00f2dere segare cun unu gurteddu e podet \u00e8ssere traballadu sena emissione de ischinchiddas, chi si incurat de nd'evitare su subracaentamentu. Is carater\u00ecsticas reol\u00f2gicas de su dispr\u00f2siu sunt meda influentzadas dae sa pres\u00e8ntzia de impuridades, fintzas chi in rastas."}
{"id": "19485", "revid": "2404", "url": "https://sc.wikipedia.org/wiki?curid=19485", "title": "\u00c8rbiu", "text": "S'\u00e8rbiu est s'elementu ch\u00ecmicu de n\u00f9meru at\u00f2micu 68 e su s\u00ecmbulu est Er. Est un'elementu de is terras raras e tenet un'aspetu prata met\u00e0llicu; s'agatat assotziadu cun unos \u00e0teros lantanoidi printzipalmente in su minerale gadolinite, is cales printzipales fundos sunt localizados in Ytterby, in Isv\u00e8tzia.\nS'\u00e8rbiu est unu metallu modde, bastante ist\u00e0bile a s'\u00e0ria; resistit a s'ossidatzione prus de unos \u00e0teros elementos de sa s\u00e8rie de is lantan\u00f2ides. De su puntu de bista ch\u00ecmicu est trivalente, overas tirat a ass\u00f9mere in is suos cumpostos su n\u00f9meru de ossidatzione +3. Is sales suos sunt de colore rosa e su suo sescui\u00f2ssidu (Er2O3) est naradu \"\u00e8rbia\".\nIs propiedades suas reol\u00f2gicas sunt meda influentzadas dae sas impuridades presentes in issu. S'\u00e8rbiu non tenet perunu rolu biol\u00f2gicu n\u00f2didu."}
{"id": "19486", "revid": "10458", "url": "https://sc.wikipedia.org/wiki?curid=19486", "title": "Litru", "text": "Su litru de s\u00ecmbulu l o L, l\u00ectera \"ella\" in minoreddedda o in maj\u00f9scula, est dae su 1964 unu n\u00f9mene ispetziale pro su dec\u00ecmetru c\u00f9bicu (dm\u00b3) segundu detzisione pigada a sa de 12 Cunfer\u00e8ntzia Generale de Pesos e Mesuras (CGPM). S'unidade de vol\u00f9mene de su Sistema Internatzionale de Unidades (SI) est su metru c\u00f9bicu (m\u00b3), su litru agualat a unu mill\u00e8simu de metru c\u00f9bicu. Su s\u00ecmbulu L est istadu adotadu in su 1979 a sa de 16 Cunfer\u00e8ntzia Generale de Pesos e Mesuras e est racumandadu pro evitare confusiones cun su n\u00f9meru 1.\nCun totu chi no est un'unidade de medida de su Sistema Internatzionale, su SI nd'atzetat s'impreu cun totu chi racumandat s'impreu de sas unidades de su SI, e est un'unidade usada meda in sa vida fitiana ma non si racumandat s'impreu suo in su campu de si\u00e8ntzia.\nDe custa manera, mancari non si racumandet s'impreu de su litru nen apart\u00e8ngiat a su SI, si podet impreare paris cun unidades de su SI, gosi comente si faghet in s'atualidade cun unidades comente s'ora o sa die.\nS'etimologia de s'unidade derivat dae un'unidade antiga de vol\u00f9mene frantzesa, su \"litron\", a traessu de s'unidade Medievale \"litra\" (in latinu). Custu \u00f9rtimu n\u00f9mene benit a su matessi tempus de un'unidade grega de tzirca 16 untzas. Su sistema m\u00e8tricu frantzesu at pigadu su litru comente a unidade fundamentale, in sa creatzione de unu sistema pr\u00f2piu de mesuras.\nIst\u00f2ria.\nS'or\u00ecgine de su litru s'agatat in s'unificatzione de mesuras fata durante sa Rivolutzione Frantzesa pro s'Assemblea Costituente de su 1791 pro f\u00e0ghere fronte a sa diversidade de mesuras chi tando b'aiat. Su litru aparesset sa prima bia comente a mesura de sa capatzidade a sa lege de su \"18 germinal de s'annu 3\" (7 de abrile de su 1795) definidu in funtzione de su metru, su litru est istadu definidu comente \u201csa mesura de vol\u00f9mene, tantu pro l\u00eccuidos comente pro s\u00f2lidos, de unu cubu cun una chighirista eguale a una d\u00e8cima parte de unu metru\u201d.\nIn su 1879 su Comitadu Internatzionale de Pesos e Mesuras at adotadu su litru, e s'incurtzadura sua, sa \"l\" minoreddedda. Su 1901 sa de tres Cunfer\u00e8ntzias Generales de Pesos e Mesuras at definidu su litru comente \u201csu vol\u00f9mene ocupadu dae sa massa de unu chilogrammu de abba pura a sa m\u00e0ssima densidade sua e suta sa pressione atmosf\u00e8rica normale\u201d, custu diat ch\u00e8rrere n\u00e0rrere: abba pura a 1 atm e una temperadura in manera l\u00e8bia in subra de 3,98\u00a0\u00b0C. Su litru fiat, segundu custa definitzione ecuivalente a 1.000028 dm\u00b3 (a sas primas 1.000027 dm\u00b3), atzetende de custa manera s'iscuncord\u00e0ntzia cun su tzent\u00ecmetru c\u00f9bicu sebestada segundu sa definitzione.\nPrus tardu s'est ispetzificadu 4\u00a0\u00b0C comente su puntu de riferimentu de sa densidade de s'abba pro inditare unu litru, cun una densidade de s'abba pura l\u00e8biamente inferiora a 1,0000 kg/litru.\nUnu de sos ricercadores chi at averguadu sas deviatziones de sa mesura de su litru in custos cambiamentos est istadu su f\u00ecsicu Charles \u00c9douard Guillaume, chi in su 1904 at averguadu in manera isperimentale chi sa densidade de s'abba a 4\u00a0\u00b0C fiat de 1.000028 dm\u00b3.\nA sa fine, a causa de sa definitzione complessa de su litru, su 1964 s'est torrada a leare sa definitzione de su 1793, a sa de 12 CGPM in s'\u00e0ere averiguadu in su 1960 chi b'aiat una difer\u00e8ntzia de 28 millionesimos rispetu a su dec\u00edmetru c\u00f9bicu, su litru at passadu a \u00e8ssere petzi unu n\u00f9mene ispetziale pro su dec\u00edmetru c\u00f9bicu.\nIn su 1979 in sa de 16 CGPM s'est detz\u00ecdidu s'impreu tantu de sa l minoreddedda chi de sa L maj\u00f9scula pro evitare confusiones intre sa l e su n\u00f9meru 1 o cun sa l\u00ectera \"i\" maj\u00f9scula, cun s'indicatzione chi in unu benidore petzi diat d\u00e8pere abarrare unu de sos duos s\u00ecmbulos. Sende gasi, sa dualidade galu sighit.\nIn antis de su 1979, su s\u00ecmbulu \u2113 (U+2113), est divenidu familiare in carchi paisu; pro esempru, fiat racumandadu dae sa publicatzione M33 de sa \"South African Bureau of Standards\". Custu s\u00ecmbulu si podet agatare galu in carchi paisu de allega inglesa e s'impreu suo est galu atzetadu in su Giapone e in Corea de su Sud. Sos font chi coberint sos carateres CJK de solitu non includent petzi s'ella minoreddedda, ma nch'includent fintzas bator carateres pre-cumpostos: \u3395, \u3396, \u3397, e \u3398 (dae su U+3395 a su U+3398) pro inditare micr\u00f2litru, mill\u00eclitru, dec\u00eclitru e kilolitru pare pare. Carchi paisu (comente su Canada racumandaiat de utilizare sa \u2113 minoreddedda semper chi esseret poss\u00ecbile o pro difetu (semper chi non b'apat confusione poss\u00ecbile cun su numerale 1). In s'atualidade custu s\u00ecmbulu non s'impreat in sa majoria de paisos e mai est istadu reconnotu dae sa CGPM nen dae s'Organizatzione Internatzionale pro s'Istandardizatzione (ISO).\nSa de 16 Cunfer\u00e8ntzia Generale de Pesos e Mesuras, at fatu poss\u00ecbile s'impreu de sos duos s\u00ecmbulos pro espressare custa unidade de mesura. Sa L maj\u00f9scula est sa chi s'utilizat in sa pr\u00e0tica, dassende cunfinada sa \u2113 minoreddedda a sos puristas (f\u00e0tzile de dist\u00ecnghere intre sa tzifra 1). In s'atualidade non b'at resone t\u00e8cnica bera pro custa etzetzione a sa numencladura de sos sistemas de mesuras, ca sos sistemas de iscritura inform\u00e0ticos de s'atualidade faghent poss\u00ecbile s'impreu de sistemas de codificatzione prus distinguibiles.\nIn su 1990, su matessi Uf\u00ectziu de Pesos e Mesuras at cunsideradu primidiu eliminare unu de sos duos s\u00ecmbulos.\nM\u00f9ltiplos.\nA su litru si l'\u00e0plicant sos prefissos de su Sistema Internatzionale de Unidades, su prus utilizadu est su mill\u00eclitru chi agualat a una parte mill\u00e8sima de unu litru. In sa tabella imbeniente s'agatant sos m\u00f9ltiplos e sutam\u00f9ltiplos cun sos ecuivalentes issoro in vol\u00f9mene. Si podet b\u00ecdere chi sos m\u00f9ltiplos e sutam\u00f9ltiplos de litru aumentant o m\u00ecnimant pare pare, in un'\u00f2rdine de magnit\u00f9dine in base 10. Notare chi sos prus utilizados si sunt marcados in grassetu.\nMicrolitru.\nSu microlitru est s'unidade de vol\u00f9mene ecuivalente a sa milion\u00e8sima parte de unu litru, rapresentada dae su s\u00ecmbulu \"\u03bcl\". Agualat a 1 mill\u00ecmetru c\u00f9bicu.\nMill\u00eclitru.\nSu mill\u00eclitru de s\u00ecmbulu ml o, in manera ecuivalente, unu tzent\u00ecmetru c\u00f9bicu de s\u00ecmbulu cm\u00b3, est un'unidade pro su vol\u00f9mene, chi agualat a unu milion\u00e8simu de metru c\u00f9bicu. Est su vol\u00f9mene ocupadu dae unu cubu chi tenet sas chighiristas de unu tzent\u00ecmetru. A bias puru s'abreviat (isballiende) in cc (mescamente in cuntestos automobil\u00ecsticos) e fintzas in ccm.\nCun totu chi no est un'unidade de mesura de su Sistema Internatzionale, est un'unidade usada meda in si\u00e8ntzia. S'unidade de mesura de su vol\u00f9mene in su SI est su metru c\u00f9bicu (m\u00b3). Est s'unidade baso de vol\u00f9mene in su sistema antigu de mesuras CGS.\nTzent\u00eclitru.\nSu tzentilitru (abreviadu cun cL) est su segundu sutam\u00f9ltiplu de su litru. Si tratat de un'\u00f2rdine de magnit\u00f9dine chi s'est impreadu, in carchi casu, pro medire minores consumos, comente sos consumos de abba in casu de fuidas o su consumu de combust\u00ecbile in carchi ve\u00ecculu, cun totu chi s'impreu suo dipendet dae s'\u00f2rdine de magnit\u00f9dine de sas cantidades volum\u00e8tricas chi si descrient.\nDecilitru.\nSu decilitru (abreviadu cun dL) est su primu sutam\u00f9ltiplu de litru. In custa unidade si costumant espressare carchi tassa de cuntenutu de sust\u00e0ntzias in an\u00e0lisis m\u00e8igas, dende sos resurtados in cantidades de decilitros de s\u00e0mbene.\nDecalitru.\nSu decalitru (abreviadu cun daL) est un'unidade de mesura pro sos l\u00eccuidos chi agualat a deghe litros, no est meda utilizadu in sa vida fitiana.\nEtolitru.\nS'Etolitru (abreviadu cun hL) est un'unidade de mesura pro sos l\u00eccuidos chi agualat a chentu litros, est una de sas importantes. S'utilizat a fitianu in s'ind\u00f9stria de b\u00e8vidas.\nChilolitru.\nSu Chilolitru (abreviadu cun kL) est un'unidade de mesura pro sos l\u00eccuidos chi agualat a milli litros. S'utilizat pro medire o dare resurtados in abba in grandu cantidades comente pantamos o semplitzemente dep\u00f2sitos de abba. Si podet puru utilizare pro medire grandu estensiones de abba comente mares, lagos e otz\u00e8anos.\nCunversiones non m\u00e8tricas.\nS'adotzione de su Sistema Internatzionale de mesuras, at fatu obsoletas medas de sas unidades anterioras de mesura de vol\u00f9menes. Restende in un'istadu de atzetatzione pro parte de sa CGPM, cunsiderende\u00b7si s'ecuivalente a su dec\u00edmetru c\u00f9bicu, in s'ora de sestare sas mesuras antigas costumat si pigare su litru comente a base. In sos cap\u00ectulos e t\u00e0ulas imbenientes s'agatat carchi ecuival\u00e8ntzia de unidades.\nRelatzione cun su \"litron\".\nSu \"litron\" est un'antiga unidade frantzesa de vol\u00f9mene, chi s'impreaiat pro medire arena. De custa unidade si derivat in manera etimol\u00f2gica su n\u00f9mene de su litru. Su vol\u00f9mene de unu litron est ecuivalente a 0,813 L.\nL maj\u00f9scula e l min\u00f9scula.\nSos duos s\u00ecmbulos L e l sunt reconnotos. In Unicode sa \u00ab \u2113 min\u00f9scula rotundada \u00bb (Unicode U+2113, 8467 in deghimale) est su caratere tipogr\u00e0ficu racumandadu dae su s\u00ecmbulu ist\u00f2ricu, cun totu chi custu s\u00ecmbulu non tenet su reconnoschimentu de s'Uf\u00ectziu Internatzionale de Pesos e Mesuras (cun acr\u00f2nimu \"BIPM\" in frantzesu). In generale si connoschet chi su s\u00ecmbulu de un'unidade non si depet iscr\u00ecere in maj\u00f9scula si non currispondet a unu n\u00f9mene pr\u00f2piu, comente podet \u00e8ssere su casu de su newton (N). In custu sensu nche figurat su contu ist\u00f2ricu de istabilire unu person\u00e0giu fit\u00ectziu pro is\u00f2rvere sas irregularidades cumm\u00ectidas reconnoschende su s\u00ecmbulu in maj\u00f9scula. Su person\u00e0giu est istadu numenadu Claude \u00c9mile Jean-Baptiste Litre cun una bibliografia originale disvilupada su 1977.\nMancari su printz\u00ecpiu de sas maj\u00f9sculas petzi a sas unidades de n\u00f9menes pr\u00f2pios, sos litros fiant f\u00e0tziles de conf\u00f9ndere cun sa tzifra 1 in sas iscrituras mecanografiades, cosa chi at favoridu s'istabilimentu de s'etzetzione cun custa unidade.\nUnidades derivadas.\nSu litru-atmosfera est un'unidade de traballu impreada in s'\u00e0mbitu de sos motores t\u00e8rmicos. Est su traballu chi risultat de iscostiare unu pistone de unu dec\u00edmetru cuadradu de \u00e0rea ricurrende una carriera de 1 dm de dist\u00e0ntzia, traballende contra una pressione de un'atmosfera. Est ecuivalente a 101,3 J. "}
{"id": "19487", "revid": "2404", "url": "https://sc.wikipedia.org/wiki?curid=19487", "title": "Tell\u00f9riu", "text": "Su tell\u00f9riu (de su latinu \"tellus\", \"telluris\" chi sign\u00ecficat \"terra\") est s'elementu ch\u00ecmicu de n\u00f9meru at\u00f2micu 52 e s\u00ecmbulu Te. Est unu semimetallu fr\u00e0gile, de colore biancu-prata simigiante a s'ist\u00e0ngiu; su tell\u00f9riu est chimicamente par\u00ecbile a su sel\u00e8niu e a su s\u00f9rfuru. S'impreat mescamente in ligas e comente semicondutore."}
{"id": "19488", "revid": "2404", "url": "https://sc.wikipedia.org/wiki?curid=19488", "title": "Berch\u00e8liu", "text": "Su berk\u00e8liu o berch\u00e8liu est s'elementu ch\u00ecmicu de sa t\u00e0ula peri\u00f2dica chi tenet a s\u00ecmbulu Bk n\u00f9meru at\u00f2micu 97.\nEst un'elementu met\u00e0llicu radioativu in sa s\u00e8rie de sos atin\u00f2ides: su berk\u00e8liu est istadu sintetizadu sa prima borta bombardende s'amer\u00ectziu cun partigheddas alfa (iones de \u00e8liu) e est istadu batijadu berk\u00e8liu in onore de sa tzitade istadunidense de Berkeley, in ue est istadu iscobertu in su 1949. Su berk\u00e8liu est istadu su de chimbe elementos transur\u00e0nicos a \u00e8ssere sintetizadu."}
{"id": "19489", "revid": "2404", "url": "https://sc.wikipedia.org/wiki?curid=19489", "title": "Calif\u00f2rniu", "text": "Su calif\u00f2rniu est un'elementu ch\u00ecmicu met\u00e0llicu radioativu de s\u00ecmbulu Cf e n\u00f9meru at\u00f2micu 98. Est istadu criadu sa prima borta in s'Universidade de Calif\u00f2rnia in Berkeley in s'annu 1950 bombardende c\u00f9riu cun partigheddas alfa (iones de \u00e8liu). Est un'actin\u00f2ide, si tratat de su de ses elementos transur\u00e0nicos chi est istadu sintetizadu e tenet sa segunda massa at\u00f2mica prus arta de totu sos elementos chi sunt istados produidos in cantidades bastante mannas pro p\u00f2dere \u00e8ssere bidos a ogru nudu (a fatu de s'einst\u00e8iniu). Dd'est istadu dadu n\u00f9mene in onore de sa Calif\u00f2rnia e s'Universidade de Calif\u00f2rnia. Est s'elementu prus pesante chi s'agatat naturalmente in sa Terra."}
{"id": "19490", "revid": "2404", "url": "https://sc.wikipedia.org/wiki?curid=19490", "title": "Berk\u00e8liu", "text": ""}
{"id": "19493", "revid": "10458", "url": "https://sc.wikipedia.org/wiki?curid=19493", "title": "SETI@home", "text": "SETI@home (\u201cSETI at home\") est unu progetu de c\u00e0rculu distribuidu volunt\u00e0riu chi impreat elaboradores acapiados a \u00ecnternet acasagiadu dae sa Space Sciences Laboratory a s'Universidade de sa Calif\u00f2rnia, Berkeley, in sos Istados Unidos. SETI est s'acr\u00f2nimu de \"Search for Extra-Terrestrial Intelligence\" (Chirca de abbistesa extra-terrestre) e su fine suo est analizare signales r\u00e0diu pro chircare signos de abbistesa extra terrestre. Custa est una de sas medas fainas de su progetu SETI. Su programma SETI@home est istadu distribuidu a su p\u00f9blicu su 17 maju 1999.\nIn passadu est istadu su progetu de c\u00e0rculu distribuidu cun su n\u00f9meru prus mannu de partetzipantes e est istadu reconnotu dae su Guinness de sos primados comente a su c\u00e0rculu prus mannu in s'ist\u00f2ria.\nSu 3 martzu 2020 ant annuntziadu chi su 31 martzu no ant a \u00e8ssere prus frunidos datos de c\u00e0rculu a sos partetzipantes a su progetu, ca sa cantidade de datos regortos est bastante pro su momentu e is chircadores s'ant a cuntzentrare subra s'an\u00e0lisi de is chi tenent.\nChirca sient\u00ecfica.\nIs duas punnas originales de SETI@home sunt:\nSa segunda de custas punnas est istada segudada. S'ambiente BOINC, impreadu oe comente a prataforma pro su c\u00e0rculu e isvilupadu comente a evolutzione de sa prataforma SETI@home originale, frunit suportu pro medas progetos de c\u00e0rculu intensivu in una gama ampra de disciplinas. Sa prima punna imbetzes, a oe, no est istada segudada: niunu signale craru de bida inteligente extra terrestre est istadu rilevadu pro m\u00e8diu de SETI@home.\nSETI@home chircat proas de trasmissiones r\u00e0diu de abbistesa extra terrestre impreende sos datos de osservatzione de su radiotelesc\u00f2piu de Arecibo. Is datos sunt collidos mentras su telesc\u00f2piu est impreadu pro \u00e0teros programmas sient\u00ecficos, digitalizados, postos in mem\u00f2ria e imbiados a is serbidores de SETI@homes. A pustis, sunt partzidos in arrogos minores e analizados gr\u00e0tzias a su programma pro chircare variatziones de signale chi non podent \u00e8ssere generadas dae abbolotu el\u00e8tricu e chi duncas podent \u00e8ssere su resurtadu de una trasmissione in radio-frecu\u00e8ntzia de una tziviltade aliena.\nSu puntu de importu prus mannu de SETI@home est su de f\u00e0ghere analizare onni blocu de datos dae is elaboradores de sos volunt\u00e0rios chi a pustis torrant su resurtadu de s'an\u00e0lisi. In custa manera s'an\u00e0lisi de is datos, chi recheret una disponibilidade manna de resursas e unu tempus longu pro is c\u00e0rculos, est reduidu a unu problema meda prus reson\u00e0bile gr\u00e0tzias a s'agiudu de una comunidade manna de volunt\u00e0rios.\nSu programma chircat bator tipos de signales chi si distinghent dae s'abbolotu:\nUnu signale de abbistesa extra terrestre podet \u00e8ssere influentzadu in medas maneras dae su m\u00e8diu interistellare e de su motu relativu de s'or\u00ecgine sua cunforma a sa Terra. Su signale potentziale est duncas trasformadu in una s\u00e8rie de modos pro garantire sa probabilidade m\u00e0ssima de ddu dist\u00ecnghere dae s'abbolotu presente in s'isp\u00e0tziu. Pro esempru, est prob\u00e0bile chi un'\u00e0teru praneta siat in movimentu a una lestresa e atzellerada cunforma a sa terra, e custu at a cambiare sa frecu\u00e8ntzia, in su cursu de su tempus, de su signale potentziale. Custu tipu de ver\u00ecfica est fata in ala de su programma de SIDIS@home.\nTecnologia.\nTotus is chi portant un'elaboradore acapiadu a \u00ecnternet podent pigare parte a SETI@home esecutende unu programma grat\u00f9itu chi isc\u00e0rrigat e analizat datos b\u00e8nnidos de su r\u00e0diu-telesc\u00f2piu.\nIs datos de osservatziones sunt ammentados subra nastros de 35 Gigabyte in s'osservat\u00f2riu de Arecibo in Puerto Rico, onniunu cun 15,5 oras de osservatziones chi sunt imbiados a Berkeley. Arecibo non tenet una connessione a banda larga, tando sos datos depent \u00e8ssere imbiados in antis pro posta a Berkeley. In cue, sunt partzidos in su dom\u00ecniu de su tempus e de sa frecu\u00e8ntzia in unidades de traballu de 107 segundos de datos, o in manera aprossimativa 0,35 MB. Custas unidades de traballu sunt posca imbiadas dae sos serbidores de SETI@home pro m\u00e8diu de \u00ecnternet a elaboradores personales de is partetzipantes in totu su mundu pro \u00e8ssere analizadas.\nSu programma de an\u00e0lisi podet chircare signales cun belle unu de deghe de sa pot\u00e8ntzia recherta in is iscumbatas pretzedentes, ca impreat de un'algoritmu de c\u00e0rculu intensivu mutidu \"integratzione coerente\", chi niunu \u00e0teru at tentu sa pot\u00e8ntzia de c\u00e0rculu netzess\u00e0ria pro ativare.\nIs datos sunt unidos in una base de datos impreende is elaboradores de SETI@home in Berkeley. Sas interfer\u00e8ntzias sunt eliminadas e medas algoritmos sunt aplicados pro chircare sos signales prus interessantes.\nProgramma.\nSu programma de c\u00e0rculu distribuidu de SETI@home podet \u00e8ssere esecutadu siat comente a sarva-ischermu siat mentras s'impitadore traballat, impreende sa pot\u00e8ntzia de elaboratzione chi, si no, no diat \u00e8ssere impreada.\nSa prima prataforma de programma, chi immoi ddi narant \u201cSETI@home Classic\u201d est istada impreada dae su 17 maju 1999 a su 15 nadale 2005. Custu programma cunsentiat de esecutare SETI@home isceti e est istadu sostituidu dae Berkeley Open Infrastructure for Network Computing (BOINC), chi permitet a sos impitadores de contribuire fintzas a \u00e0teros progetos de c\u00e0rculu distribuidu in manera contempor\u00e0nea a s'esecutzione de SETI@home. \nGPU\nSETI@home impreat fintzas s'unidade de elaboratzione gr\u00e0fica (ischedas v\u00ecdeu) de sos volunt\u00e0rios pro m\u00e8diu de unu cliente siat Cuda, siat OpenCL: custu at perm\u00ectidu un'aumentu de sa pot\u00e8ntzia computatzionale a disponimentu.\nAndroid\nSu progetu suportat fintzas su c\u00e0rculu subra dispositivos Android (comente a telefoneddos e tablet). Sa paga pot\u00e8ntzia de c\u00e0rculu posta a disponimentu de custos aparatos est cumpensada dae s'artu n\u00f9meru de sos aparatos matessi e de su bassu costu issoro, respetu a unu computer cumpletu.\nResurtados.\nSu progetu a su martzu 2020 no at rilevadu signales de abbistesa extra terrestre. At imbetzes identificadu medas candidados (positziones in su chelu) pro un'an\u00e0lisi prus aprofundida, in ue sos picos in intensidades non si podent a discansu isplicare comente a abbolotu. Su signale candidadu prus de importu est istadu annuntziadu su 1 cabudanni 2004, e mutidu SHGb02+14a.\nMentras su progetu no at segudadu sa punna de agatare abbistesas extra terrestres, at proadu a sa comunidade sient\u00ecfica chi sos progetos de c\u00e0rculu distribuidu podent \u00e8ssere trastos b\u00e0lidos de an\u00e0lisi."}
{"id": "19494", "revid": "10458", "url": "https://sc.wikipedia.org/wiki?curid=19494", "title": "Newton (unidade)", "text": "Su newton est un'unidade derivada de sa fortza de su SI. Su s\u00ecmbulu suo est N e at retzidu su n\u00f9mene suo in onore de Isaac Newton, in reconnoschimentu de sos traballos suos in mec\u00e0nica cl\u00e0ssica. Est istadu utilizadu sa prima bia a inghiriu de s'annu 1904, ma no est istadu finas a su 1948 chi su newton est istadu adotadu ufitzialmente dae sa Cunfer\u00e8ntzia Generale de Pesos e Mesuras (CGPM) comente a n\u00f9mene pro s'unidade de fortza mks.\nDefinitzione.\nUnu newton est eguale a sa cantidade de fortza netzess\u00e0ria in su b\u00f2idu pro dare a una massa de unu chilogrammu un'atzellerada de 1 metru/segundu2.\nCustu si podet espressare matematicamente comente:\nformula_1\nCusta definitzione si fundat supra sa relatzione intre fortzas e atzelleradas chi s'aberit de sa segunda lege de Newton:formula_2Ue F est sa fortza, a est s'atzellerada e m sa massa. Si si rapresentat s'ecuatzione de sa fortza, sostituinde cun magnit\u00f9dines de su Sistema Internatzionale restat:.formula_3Su newton est s'unidade de fortza de su SI, e nd'est un\"'unidade derivada\" ca si definit in funtzione de \u00e0teras unidades.\nBidu chi su pesu est una mesura de sa fortza intre duos ogetos d\u00e8pida a sa gravidade, su newton est puru una mesura de su pesu, v\u00e0lida in unu puntu dadu. Una massa de unu chilogrammu tenet unu pesu chi s'acurtziat a 9,81\u00a0newtons. Sa parist\u00f2ria ispiegat chi Isaac Newton s'est ispiradu in sa ruta de una mela pro disvilupare sa teoria sua de sa gravidade e pro una cointzid\u00e8ntzia curiosa su pesu de una mela minore est belle unu newton: un'ogetu de una massa de 101,94\u00a0grammos pesat 1\u00a0newton in sa superf\u00ectzie de sa Terra.\nUna \u00e0tera definitzione de Newton, est chi si podet cunsiderare sa fortza chi frunit un'imp\u00e8llida a resone de formula_4. Custu cheret n\u00e0rrere chi si s'\u00e0plicat de sighida una fortza de 1 newton in unu corpus puntuale de massa 1 kg, cada segundu, sa lestresa s'at a ismanniare in 1 m/s. \nA su limb\u00e0giu comunu, non sient\u00ecficu, si costumat a conf\u00f9ndere sa massa, chi si medit in chilogrammos, cun su pesu, chi si depet medire in newtons. Ischende chi una massa de unu chilogrammu pesat belle 10 N a sa superf\u00ectzie de sa Terra (9,81\u00a0N est su balore chi s'utilizat a fitianu si si cuns\u00ecderat chi s'atzellerada de sa gravidade, g, est de 9,81\u00a0m/s2), si podet amm\u00ectere chi 1 chilogrammu-fortza (un'antiga unidade chi annanghet confusione) est in pr\u00e0tica ecuivalente a 10 N in c\u00e0rculos fitianos o de ingegneria, semper chi non rechedent tzerta pretzisione.\nImpreu de su newton.\nImpreu fitianu de sos chilonewtons in sa costrutzione.\nA s'ispissu sos chilonewtons s'impreant pro rifl\u00e8tere su balore de sugetzione de seguridade de gantzos, \u00e0ncoras e \u00e0teras ainas de s'ind\u00f9stria de sa costrutzione. S'impreat puru in sas ispetzificatziones de s'atretzadura de alpinismu. Si podent annuntziare in chilonewtons (kN) tantu sa c\u00e0rriga de traballu segura in riferimentu a sa tensione mec\u00e0nica e sa tensione chi segat.\n1 kN agualat a una c\u00e0rriga de 101,97162\u00a0chilogrammos, ma fintzas multiplicare su balore in chilonewtons pro 100 est unu m\u00e8todu bonu de c\u00e0rculu.\nIspinta.\nSas carater\u00ecsticas de sos motores de reatzione dant balores de ispinta in chilonewtons, pro medire sas prestatziones propulsivas de una pranta de pot\u00e8ntzia pro un'aeroplanu."}
{"id": "19495", "revid": "10458", "url": "https://sc.wikipedia.org/wiki?curid=19495", "title": "Limb\u00e0giu de g\u00e8nere", "text": "Su limb\u00e0giu de g\u00e8nere, limb\u00e0giu inclusivu o limb\u00e0giu non sessista est unu limb\u00e0giu chi chircat de evitare un'inclinatzione chi calicunu pensat chi bi siet in su limb\u00e0giu fache a unu sessu o g\u00e8nere sotziale determinadu. In catalanu, pro es\u00e8mpiu, si mentovat s'impreu de sustantivos chi non sunt ispetz\u00ecficos de unu g\u00e8nere pro si ref\u00e8rrere a ruolos o professiones, aici comente evitare is pron\u00f9menes \"issu\" e \"issos\" pro si ref\u00e8rrere a persones de g\u00e8nere disconnotu o non pretzisadu. Si costumant puru a utilizare n\u00f9menes gen\u00e8ricos comente a \"persones\" o \"gente\".\nSu limb\u00e0giu de g\u00e8nere in generale naschet dae sa confusione intre su g\u00e8nere grammaticale e su sessu de is persones e cumprendet una s\u00e8rie de disciplinas chi chircant is efetos, te\u00f2ricos, de su sessismu e s'androtzentrismu in su limb\u00e0giu. S'ist\u00f9diu de su limb\u00e0giu sessista est parallelu a su de su limb\u00e0giu de g\u00e8nere e pertocat a s'\u00e0mbitu de sa filosofia, sa sotziologia de su limb\u00e0giu, s'antropologia lingu\u00ecstica, sa sotziolingu\u00ecstica o s'etnografia de sa comunicatzione.\nSu limb\u00e0giu de g\u00e8nere si ponet contra a is chi calicunu pensat diant d\u00e8pere \u00e8ssere is impreos androtz\u00e8ntricos de su limb\u00e0giu, chi diant d\u00e8pere tirare a cuare sa pres\u00e8ntzia o s'atuamentu de is f\u00e8minas; a is impreos sessistas, is chi diant d\u00e8pere sutavalutare o cuare unu de is duos sessos. Tocat a distacare in ogni manera chi no est sa limba \"per se\" chi diat d\u00e8pere \u00e8ssere sessista, ma masaprestu s'impreu chi si nde faghet.\nRisorsas.\nIs risorsas prus importantes de limb\u00e0giu de g\u00e8nere si resument in tres blocos: formas gen\u00e8ricas, formas d\u00f2pias e formas cuncretas.\nFormas gen\u00e8ricas.\nIs formas gen\u00e8ricas sunt una risorsa inclusiva, est a n\u00e0rrere, chi includet totu e duos is sessos. Custa risorsa diat d\u00e8pere t\u00e8nnere s'avant\u00e0giu de perm\u00ectere de evitare is marcas de g\u00e8nere grammaticale in s'istesura de testos amministrativos e duncas s'ispetzificatzione de su sessu. Pro es\u00e8mpiu: \nFormas d\u00f2pias.\nIs formas d\u00f2pias sunt una risorsa pro sa visibilidade e cunsistet in sa ripetitzione de n\u00f9menes e/o agetivos in totu e is duos g\u00e8neres grammaticales. Custa risorsa permitet de donare visibilidade a is f\u00e8minas in is riferimentos gen\u00e8ricos a professiones, uf\u00ectzios, c\u00e0rrigos o funtziones. Pro es\u00e8mpiu: \n\"Amus imbiadu unu mess\u00e0giu informativu a is funtzion\u00e0rios e funtzion\u00e0rias de su Dipartimentu de Cultura. Custu mess\u00e0giu s'indiritzat a s'ingegneri o ingegnera chi s'inc\u00e0rrigat de su progetu.\"\nTocat a t\u00e8nnere in contu, per\u00f2, chi si depet dare sa prioridade a risorsas chi non cumportant s'impreu de formas d\u00f2pias e ddas limitare a is casos in chi si ch\u00e8rgiant f\u00e0ghere vis\u00ecbiles is f\u00e8minas. Est mescamente \u00f9tile in is testos in ue non si podent impreare formas gen\u00e8ricas o ispersonalizadas.\nFormas cuncretas.\nIs formas cuncretas sunt una risorsa de visibilidade chi cunsistet in s'adatamentu de sa leca a su g\u00e8nere chi currispondet cando unu testu faghet riferimentu a una persone determinada o a unu grupu de persones de su pr\u00f2piu sessu. Pro es\u00e8mpiu, in unu cartellu de un'uf\u00ectziu, imbetzes de \"Laura Sanna, assessore\" amus a iscr\u00ecere \"Laura Sanna, assessora\". E si nos indiritzamus a is giogadoras de un'iscuadra de pallone feminile, pro es\u00e8mpiu, amus a impreare sa f\u00f2rmula de saludu \"Istimadas\" e no \"Istimados\".\nPro aplicare risorsas pro un'impreu de custa genia de limb\u00e0giu, si depet p\u00f2nnere in contu sa genia de testu, sa finalidade e a chie est destinadu. S'an\u00e0lisi de custos fatores at a determinare sa risorsa prus cunformada in cada casu. Tocat a cunsiderare sa coer\u00e8ntzia comente a su totunu de solutziones adatas in cada casu in unu testu. A sa fine, su testu chi nde risultat depet mant\u00e8nnere sa naturalesa, sa legibilidade e sa craresa in sa comunicatzione.\n\u00c0teras risorsas.\nIn carchi casu, est prus \u00f9tile ist\u00e8rrere su testu de un'\u00e0tera manera pro non r\u00f9ere in unu limb\u00e0giu genderizadu ma in s'interi t\u00e8nnere unu resurtadu prus naturale. Si nde faghet carchi es\u00e8mpiu in fatu: \nSa chistione de sos sinnos gr\u00e0ficos.\nIn carchi casu b'ant \u00e0pidu fintzas propostas ligadas a s'impreu de car\u00e0teres gr\u00e0ficos, che a asteriscos, puntigheddos, tratigheddos e \u00e0teru, pro f\u00e0ghere in manera de non f\u00e0ghere cumpr\u00e8ndere su g\u00e8nere (es. dae \"is interessados\" a \"is interessad*s\"), chi per\u00f2, pro more de sa manc\u00e0ntzia de naturalidade e de una currispond\u00e8ntzia cun su limb\u00e0giu orale, non sunt istados impreados dae sas istitutziones chi ant isseberadu de creare l\u00ecnias de ghia ispetz\u00ecficas a pitzu de custa chistione, che a cussas catalanas.\nArresonos e cr\u00ecticas.\nIs racumandatziones grammaticales de is difensores de su limb\u00e0giu inclusivu sunt sugetas a cr\u00ecticas medas. Is racumandatziones chi s'istesiant dae is r\u00e8gulas traditzionales sunt cuntestadas a forte dae persones e istitutziones chi las bident che a un'atacu a sa calidade de sa limba. Segundu is oposidores, in paris cun su non respetare sos istandards de iscritura, produent frases malas a agrad\u00e8ssere, dif\u00ectziles de l\u00e8ghere, privas de fluididades e prenas de ridond\u00e0ntzias (repitende su femininu a pustis de unu masculinu de balore n\u00e8utru). Annotamala, carchi de custas racumandatziones riguardant sa limba iscrita ebbia, dae chi non podet \u00e8ssere pronuntziada in sa pr\u00e0tica, reduende in manera resoluta su riellu issoro pro s'impreu orale. Infines, sa cr\u00ectica riguardat sa balidesa de s'ip\u00f2tesi chi sa limba o sa gramm\u00e0tica diant \u00e8ssere discriminat\u00f2rias, che a pro Bertilo Wennergren, autore de Plena Manlibro de Esperanta Gramatiko (PMEG), in su cap\u00ectulu \"G\u00e8nere lessicale de sos n\u00f9menes\" de custu matessi ditzion\u00e0riu / \"No est sa limba matessi a \u00e8ssere discriminat\u00f2ria, ma si de su casu is faeddadores suos\" (PMEG - \u00a7 4.3).\nIn prus, in is limbas rom\u00e0ngias, custa genia de limb\u00e0giu non tenet su matessi ruolu chi tenet in limbas che a s'inglesu, in ue custa genia de arresonu est n\u00e0schida, bidende chi is ogetos e sos ruolos sunt genderizados sena chi bi siet, a s'ispissu, perunu raportu intre custa cosa e sos g\u00e8neres umanos. A es. \"sa gu\u00e0rdia\" e \"sa sentinella\" sunt in femininu, fintzas si sunt traballos cun or\u00ecgines militares o para-militares ligados istoricamente a sos \u00f2mines, e fintzas \"una persone\" est in femininu cando \"un'\u00e8ssere umanu\" est in masculinu, fintzas essende sas duas espressiones sustantzialmente sin\u00f2nimas. Su plurale generale chi impreat su masculinu, in is limbas rom\u00e0ngias, chi is istudiosos chi sustenent sa netzessidade de s'impreu de su limb\u00e0giu de g\u00e8nere retenent chi siat discriminat\u00f2riu, benit dae unu protzessu ist\u00f2ricu de derivatzione dae su latinu chi non tenet or\u00ecgines e motivatziones sessistas.\nIs cr\u00ecticos afrontant printzipalmente is racumandatziones che a cussas, pensadas a es\u00e8mpiu pro su frantzesu, de s'annanta de \u201c\u00b7 e\u201d a sa fine de sas par\u00e0ulas e in unas \u00e0teras formas troncadas impreende par\u00e8ntesis, puntos o tratigheddos o impreende sa E maiuscola o sa barra. Pro cantu pertocat a su puntu mesanu, s'acad\u00e8micu frantzesu Marc Fumaroli retenet chi \"su legi\u00f9mene de sa p\u00e0gina imprentada dipendet de sa tautologia tonta chi benit a negare e apesantire in manera in\u00f9tile s'evid\u00e8ntzia: is f\u00ecsicas sunt includidas netzessariamente in su n\u00f9meru n\u00e8utru de is f\u00ecsicos \". Unos \u00e0teros cr\u00ecticos, chistionende semper de su frantzesu, afrontant s'impreu de is pron\u00f9menes noos cunsiderados n\u00e8utros dae su puntu de bista de su g\u00e8nere che a \"iels\", \"toustes\" e \"ceulles\" (integrende de pare a pare \"they\", \"all\" e \"cussos\" dae s'inglesu, una limba diferente). In risposta a custas cr\u00ecticas, chie sighit a sust\u00e8nnere su limb\u00e0giu de g\u00e8nere narat chi s'ammenta de sas r\u00e8gulas de iscritura e s'apprezzamento est\u00e8ticu de sas frases est printzipalmente una chistione de abit\u00f9dines personales, meda cun probabilidade vari\u00e0biles dae indiv\u00ecduu a indiv\u00ecduu e dae un'era a s'\u00e0tera, e chi su matessi balet pro s'avaloramentu de sa legibilidade e de sa fluididade de sas fr\u00e0sias.\nPro su chi pertocat a sas formas d\u00f2pias, unu problema podet derivare dae su fatu chi in una limba in ue su plurale neutrale est, pro sa majoria de sas ocasiones, su \"masculinu\", colare a una limba neutrale no est semper poss\u00ecbile. A s'ispissu custas formas si podent, tando, limitare petzi a remplasare una genderizatzione cun un'\u00e0tera, dae su masculinu a su femininu, sena bogare su riferimentu chi bi diat \u00e8ssere a unu sessu ebbia. Es. dae \"is benefitzi\u00e0rios\" a \"is persones benefitzi\u00e0rias\", dae \"is interessados\" a \"is persones interessadas\", dae \"is corpidos\" a \"is persones corpidas\".\nSa sotzi\u00f2loga chi s'\u00f2cupat de ist\u00f9dios de g\u00e8nere Marie Duru-Bellat, si amparat sa femininizatzione de is n\u00f9menes cumertziales, retenet chi \"semper e in totue, fintzas cando non tenet rilev\u00e0ntzia, chi sa persone chi faeddat o de cale siamus faeddende est de g\u00e8nere feminile, est una regressione: cando fatzo giardin\u00e0giu o lego unu libru, su sessu no est netzessariamente s'aspetu de s'identidade mea chi t\u00e8ngio in mente. Annotamala, chi non b'apant illusiones: b'ant limbas sena g\u00e8nere, che a s'ungheresu, e custu no est bastante pro eguagliare sa sotziedade \u201d.\nPro sa linguista Dani\u00e8le Manesse, professora em\u00e8rita de si\u00e8ntzias de su limb\u00e0giu in s'Universidade Sorbona-Nouvelle Parigi-III, s'iscritura de g\u00e8nere \"est unu de cussos dispositivos volunt\u00e0rios e isciorados chi non serbint a sas c\u00e0usas chi sustentant de amparare. Sa proa prus simpre diat \u00e8ssere chi is formas difentes suas durant in manera rara prus de deghe rigas in unu testu, francu chi sa legibilidade sua non siat arruinada in manera permanente\u201d. Pro issa, \"n\u00e0rrere chi sunt is limbas a \u00e8ssere culp\u00e8voles de solidaridades cun is voluntades ideol\u00f2gicas est un'incurtzada tropu f\u00e0tzile\". Agiunghet, a pitzu de sa partzidura pol\u00ectica chi paret sighire sa tend\u00e8ntzia, chi \u201cA manca, sas opiniones sunt in realidade div\u00ecdidas meda. S'entusiasmu chi si pensat chi bi siaet est a s'ispissu d\u00e8pidu a su conformismu e a sa timoria de \u00e8ssere suspetados de machismu. Podes \u00e8ssere feminista in manera irrevoc\u00e0bile - custu est su casu meu - e rilutante in manera assoluta a s'iscritura inclusiva\"."}
{"id": "19496", "revid": "2404", "url": "https://sc.wikipedia.org/wiki?curid=19496", "title": "Nichel", "text": ""}
{"id": "19497", "revid": "164154", "url": "https://sc.wikipedia.org/wiki?curid=19497", "title": "Praseod\u00ecmiu", "text": "Su praseod\u00ecmiu est s'elementu ch\u00ecmicu de n\u00f9meru at\u00f2micu 59 e su s\u00ecmbulu suo est Pr. Est unu metallu modde colore de prata chi pertenet a su grupu de sos lantan\u00f2ides.\nEspostu a s'\u00e0ria pad\u00e8ssit ossidatzione e s'ammuntat de unu p\u00ecgiu de \u00f2ssidu birde chi ddu preservat de ulteriore corrosione. Custu protzessu, naradu passivatzione, ddu faghet in carchi manera poderare de prus a sa corrosione de sos an\u00e0logos eur\u00f2piu, lant\u00e0niu, tz\u00e8riu e neod\u00ecmiu.\nEst generalmente cunservadu in botos erm\u00e8ticos o imm\u00e8rgidu in \u00f2giu minerale."}
{"id": "19498", "revid": "164155", "url": "https://sc.wikipedia.org/wiki?curid=19498", "title": "Neod\u00ecmiu", "text": "Su neod\u00ecmiu est s'elementu ch\u00ecmicu de n\u00f9meru at\u00f2micu 60 e cun s\u00ecmbulu Nd. Est unu metallu chi pertenet a su grupu de sas terras raras, o lantan\u00f2ides, presente in sa liga narada mischmetal fintzas su 18%.\nEst unu metallu de aspetu prat\u00e0rgiu e lughente; nointames, essende unu de sos lantan\u00f2ides prus reativos, s'\u00f2ssidat a lestru in s'\u00e0ria ammuntende\u00b7si de unu p\u00ecgiu de \u00f2ssidu chi, iscatende\u00b7si, esponet a s'atzione ossidante de s'\u00e0ria p\u00ecgios noos de metallu."}
{"id": "19499", "revid": "2404", "url": "https://sc.wikipedia.org/wiki?curid=19499", "title": "\u00d2lmiu", "text": "S'\u00f2lmiu est s'elementu ch\u00ecmicu de n\u00f9meru at\u00f2micu 67 e su s\u00ecmbulu suo est Ho. Faghet parte de sa s\u00e8rie de sos lantan\u00f2ides (o terras raras); est un'elementu met\u00e0llicu de colore biancu-prata, in relativamente modde, ist\u00e0bile a s'\u00e0ria sica a temperadura ambiente. S'agatat in sos minerales monazite e gadolinite."}
{"id": "19500", "revid": "2404", "url": "https://sc.wikipedia.org/wiki?curid=19500", "title": "T\u00f9liu", "text": "Su t\u00f9liu est s'elementu ch\u00ecmicu de n\u00f9meru at\u00f2micu 69 e su s\u00ecmbulu est Tm. Est unu de is lantan\u00f2ides e est su prus raru de totus. Est unu metallu l\u00f9ghidu, murru-prata, meda modde (faghet a ddu segare cun unu gurteddu): est brandu e f\u00e0tzile de traballare. In \u00e0ria sica tenet una tzerta resist\u00e8ntzia a sa corrosione. In natura su t\u00f9liu est cumpostu intreamente de s'\u00f9nicu is\u00f2topu ist\u00e0bile 169Tm."}
{"id": "19501", "revid": "12712", "url": "https://sc.wikipedia.org/wiki?curid=19501", "title": "Astatu", "text": "S'\u00e0statu o astatu (dae su gregu \"\u00e0statos\", \"inst\u00e0bile\") est s'elementu ch\u00ecmicu de n\u00f9meru at\u00f2micu 85 e su s\u00ecmbulu est At. Faghet parte de su grupu de is al\u00f2genos.\nSi prod\u00f9et in natura de su decadessimentu radioativu de s'ur\u00e0niu e de su t\u00f2riu e est su prus grae de is al\u00f2genos. Tenet unu tempus de ismesadura m\u00e0ssima de 8 oras e 30 minutos, pro cales est su segundu elementu naturale prus inst\u00e0bile a pustis de su fr\u00e0ntziu.\nSos is\u00f2topos de s'\u00e0statu non gosant de vida bastante longa pro nde p\u00f2dere istudiare is propiedades, ma is medidas ispetrosc\u00f2picas lassant pensare a carater\u00ecsticas par\u00ecbiles a is de su j\u00f2diu \u2013 comente custu \u00f9rtimu, est d\u00e0bile chi si potzat acumulare in sa gl\u00e0ndula tiroidea. Cunsideros te\u00f2ricos faghent ipotizare chi s'astatu t\u00e8ngiat unu car\u00e0tere met\u00e0llicu prus marcadu de su j\u00f2diu. Carchi reatziones elementares in ue est interessadu s'astatu sunt istadas giutas e istudiadas de chircadores de su Brookhaven National Laboratory de New York.\nCun sa poss\u00ecbile etzetzione de su fr\u00e0ntziu, s'\u00e0statu est su prus raru elementu in natura. S'istimat chi su c\u00f2rgiu terreste intreu nde cunt\u00e8ngiat in totu prus pagu de 28 grammos."}
{"id": "19502", "revid": "7227", "url": "https://sc.wikipedia.org/wiki?curid=19502", "title": "Limb\u00e0giu non sessista", "text": ""}
{"id": "19504", "revid": "7227", "url": "https://sc.wikipedia.org/wiki?curid=19504", "title": "Unidade de elaboratzione gr\u00e0fica", "text": "S'unidade de elaboratzione gr\u00e0fica (prus n\u00f2dida comente a GPU, dae sa limba inglesa graphics processing unit) o unidade de elaboratzione visiva (VPU, in inglesu \"visual processing unit\") o protzessore gr\u00e0ficu o protzessore visivu est una tipologia de co-protzessore ispetzializada in sa generatzione (renderizatzione) de imm\u00e0gines gr\u00e0ficas. S'impreu t\u00ecpicu suo est comente a co-protzessore de s\"'unidade de elaboratzione tzentrale\" e dae carchi annu est fintzas impreada in gen\u00e8ricas elaboratziones datet (GPGPU).\nSa GPU est costruida comente a micro-protzessore monol\u00ecticu e, dae carchi annu, est fintzas posta in su matessi tzicuitu integradu de sa CPU."}
{"id": "19505", "revid": "12712", "url": "https://sc.wikipedia.org/wiki?curid=19505", "title": "Graphics processing unit", "text": ""}
{"id": "19506", "revid": "12712", "url": "https://sc.wikipedia.org/wiki?curid=19506", "title": "GPU", "text": ""}
{"id": "19507", "revid": "2404", "url": "https://sc.wikipedia.org/wiki?curid=19507", "title": "Roentg\u00e8niu", "text": "Su roentg\u00e8niu o fintzas roentgh\u00e8niu (n\u00f9mene betzu temporale unun\u00f9niu) est s'elementu ch\u00ecmicu de sa t\u00e0ula peri\u00f2dica de is elementos chi tenet a s\u00ecmbulu Rg (s\u00ecmbulu betzu temporale Uuu) e a n\u00f9meru at\u00f2micu su 111. Tenet unu pesu at\u00f2micu paris a 272 chi ddu faghet unu de is \u00e0tomos super-graes.\nSu roentg\u00e8niu est istadu osservadu sa prima borta in su 1994 e dae tando sunt istados sintetizados diversos is\u00f2topos. Su prus ist\u00e0bile a oe connotu est su 281Rg, cun un' emivida de unos 20 segundos, chi d\u00e8caet in meitn\u00e8riu peri fissione ispont\u00e0nea, comente unos \u00e0teros isotonos N=170."}
{"id": "19508", "revid": "2404", "url": "https://sc.wikipedia.org/wiki?curid=19508", "title": "Roentgh\u00e8niu", "text": ""}
{"id": "19509", "revid": "2404", "url": "https://sc.wikipedia.org/wiki?curid=19509", "title": "Unun\u00f9niu", "text": ""}
{"id": "19510", "revid": "2404", "url": "https://sc.wikipedia.org/wiki?curid=19510", "title": "Copern\u00ectziu", "text": "Su copern\u00ectziu (in pretzed\u00e8ntzia naradu un\u00f9nbiu temporalmente de su IUPAC) est s'elementu ch\u00ecmicu de n\u00f9meru at\u00f2micu 112. Su s\u00ecmbulu est Cn.\nS'elementu 112 partenet a sa fam\u00eclia de sos elementos supergraes; s'is\u00f2topu suo prus ist\u00e0bile tenet un' emivida de 11 minutos. In carchi chirca est mentovadu cun su n\u00f9mene de \"eka-merc\u00f9riu\". In ac\u00f2rdiu a sa perioditzidade de sas carater\u00ecsticas ch\u00ecmicas osservadas in sa t\u00e0ula peri\u00f2dica si nche abetat chi su copern\u00ectziu siat unu metallu l\u00ecchidu a temperadura ambiente (298 K) prus vol\u00e0tile de su merc\u00f9riu e cun carater\u00ecsticas met\u00e0llicas simigiantes a su r\u00e0diu, mancari prus pagu reativu."}
{"id": "19511", "revid": "2404", "url": "https://sc.wikipedia.org/wiki?curid=19511", "title": "C\u00f9riu", "text": "Su c\u00f9riu est s'elementu ch\u00ecmicu de sa t\u00e0ula peri\u00f2dica de is elementos chi tenet s\u00ecmbulu de Cm e n\u00f9meru at\u00f2micu 96.\nEst unu metallu radioativu transur\u00e0nicu de sa s\u00e8rie de is atini\u00f2dies; est prod\u00f9idu pro bombardamentu de su plut\u00f2niu cun partigheddas alfa (chi sunt iones de \u00e8liu) e pigat su n\u00f9mene de is c\u00f2jubes Marie e Pierre Curie.\nS'is\u00f2topu 248Cm est istadu prod\u00f9idu petzi in cantidades de s'\u00f2rdine de is milligrammos, ma 242Cm est istadu prod\u00f9idu in cantidades de unos cantos grammos, sufitziente pro nde mesurare carchiuna de sas propiedades f\u00ecsicas. 244Cm podet \u00e8ssere prod\u00f9idu sutaponende su plut\u00f2niu a unu bombardamentu de neutrones. Rastas de c\u00f9riu si podent agatare in is minerales de s'ur\u00e0niu comente a prod\u00f9idu de su decadessimentu naturale.\nSu c\u00f9riu tendet a s'acumulare in is tessidos de is ossos, in ue sa radiatzione sua distruet su moeddu \u00f2sseu blochende sa produtzione de sos gl\u00f2bulos rujos."}
{"id": "19512", "revid": "2404", "url": "https://sc.wikipedia.org/wiki?curid=19512", "title": "F\u00e8rmiu", "text": "Su f\u00e8rmiu est s'elementu ch\u00ecmicu de sa t\u00e0ula peri\u00f2dica de n\u00f9meru at\u00f2micu 100, e de s\u00ecmbulu Fm. Si nd'agatant 16 is\u00f2topos connotos, de chi su 257Fm est su prus ist\u00e0bile cun una emivida de 100.5 dies.\nSu f\u00e8rmiu at pigadu su n\u00f9mene in onore a Enrico Fermi, pioneri in sa f\u00ecsica nucleare. Su f\u00e8rmiu est istadu iscobertu in su 1952, impare cun s'einst\u00e8iniu, dae sos iscartos de sa prima esplosione de bomba a s'idr\u00f2genu Ivy Mike."}
{"id": "19513", "revid": "2404", "url": "https://sc.wikipedia.org/wiki?curid=19513", "title": "Nob\u00e8liu", "text": "Su nob\u00e8liu est un'elementu sint\u00e8ticu de sa t\u00e0ula peri\u00f2dica su s\u00ecmbulu de su cale est No e su n\u00f9meru at\u00f2micu est 102.\nSu nob\u00e8liu (numenadu in onore a Alfred Nobel) est istadu sintetizadu sa prima borta dae Albert Ghiorso, Glenn Theodore Seaborg, John R. Walton e Torbj\u00f8rn Sikkeland in s'abrile de su 1958 in s'Universidade de Calif\u00f2rnia. S'iscuadra aiat utilizadu su New Heavy-Ion Linear ACcelerator (HILAC) pro bombardare una mustra de c\u00f9riu (95% Cm-244 e 4,5% Cm-246) cun iones de carb\u00f2niu-12 produende nob\u00e8lu-254. Sos traballos suos sunt istados cunfirmados dae s'iscuadra sovi\u00e8tica de Dubna."}
{"id": "19514", "revid": "2404", "url": "https://sc.wikipedia.org/wiki?curid=19514", "title": "Nih\u00f2niu", "text": "Su nih\u00f2niu (pretzedentemente n\u00f2didu cun su n\u00f9mene sistem\u00e0ticu temporale un\u00f9ntriu, o eka-t\u00e0lliu) est s'elementu ch\u00ecmicu de n\u00f9meru at\u00f2micu 113. Est un'elementu supergrae sint\u00e8ticu de sa t\u00e0ula peri\u00f2dica. Su n\u00f9mene Nihonium (in inglesu) e su s\u00ecmbulu Nh sunt istados propostos dae sos iscoberidores. S'elementu est istadu introduidu in sa t\u00e0ula peri\u00f2dica ufitziale de sa IUPAC su 30 nadale 2015, paris cun sos elementos cun n\u00f9meru at\u00f2micu 115, 117 e 118, andende gai a cumpletare su de sete per\u00ecodos de sa t\u00e0ula."}
{"id": "19517", "revid": "10458", "url": "https://sc.wikipedia.org/wiki?curid=19517", "title": "Segundu", "text": "\"S\"u segundu (\"s\") est un'unidade de tempus e una de sas sete unidades fundamentales de su Sistema Internatzionale. Si definit comente sa durada de 9.192.631.770 per\u00ecodos de radiatzione chi currispondent a sa transitzione intre duos livellos de s'istrutura iperfina de s'istadu fundamentale de su Tz\u00e8siu 133.\nAntigamente su segundu est istadu definidu comente 1/86400 de una die solare m\u00e8dia. In su 1954 sa de 10 Cunfer\u00e8ntzia Generale de Pesos e Mesuras at delegadu a su Comitadu Internatzionale de Pesos e Mesuras sa ridefinitzione cun prus pretzisione de s'unidade de tempus, in su 1956 su Comitadu at redefinidu su segundu in funtzione de s'annu tr\u00f2picu 1900, ca sa traslatzione de sa Terra a ingh\u00ecriu de su Sole est prus ist\u00e0bile de su rotatzione. Sa definitzione est istada ratificada a sa de 11 CGPM de su 1960. In su 1967, a sa de 13 CGPM s'est istabilida sa definitzione atuale, fundada supra s'istrutura iperfina de su tz\u00e8siu 133.\nIn die de oe disponimus de una pretzisione chi arribat a su 14 deghimale (10\u221214). S'istabilidade e pretzisione de su tempus at\u00f2micu internatzionale (TAI) si fundat supra s'impreu de relogios at\u00f2micos. Sende gasi sos resurtados de sos esperimentos subra sas transitziones at\u00f2micas a frecu\u00e8ntzias \u00f2ticas superiores a sos 9 GHz de sa definitzione atuale de su segundu, indicant chi in unu futuru imbeniente s'at a p\u00f2dere l\u00f2mpere in diversos \u00f2rdines de magnit\u00f9dine sa pretzisione otenta partinde dae s'\u00e0tomu de tz\u00e8siu.\nIst\u00f2ria.\nIn antis de sos relogios mec\u00e0nicos.\nSos egitzianos partiant sa die e sa note in d\u00f2ighi oras cadaunu, comente m\u00ecninu dae su 2000 a.C., de manera chi sa larg\u00e0ria de sas oras suas variaiat cun sas istagiones. Sos astr\u00f2nomos ellen\u00ecsticos Hipparchus (versu su 150 a.C.) e Ptolemeu (apross. 150 d.C.) ant partidu sa die segundu unu sistema sessagesimale e puru utilizaiant un'ora m\u00e8dia (1\u204424 de una die), ma no utilizaiant unidades de tempos prus minores cun unu n\u00f9mene ispetz\u00ecficu, si nono chi utilizaiant fratziones simpres de s'ora. Pro sos babilonesos a pustis de su 300 a.C., sa die fiat dividida in manera sessagesimale, est a n\u00e0rrere, pro 1\u204460, pro 1\u204460 de cust'\u00f9rtimu, pro 1\u204460 de custu, etz, finas a nessi ses logos a pustis de su puntu sessagesimale (una pretzisione de mancu de 2 microsegundos), ma non partiant in manera sessagesimale unidades prus minores de tempus. Pro esempru, utilizaiant ses logos fratzionales sessagesimales de una die pro ispetzificare sa durada de s'annu, cun totu chi fiant discapassos de medire una fratzione gasi minore de sa die in tempus reale. Pro fagher un \u00e0teru esempru, ant ispetzificadu chi su mese sin\u00f2dicu m\u00e8diu duraiat 29,31,50,8,20 dies (bator positziones fratzionales sessagesimales), cosa chi est istada rep\u00ectida dae Hipparchus e Ptolemeu in modu sessagesimale, e chi est in die de oe su mese sin\u00f2dicu m\u00e8diu de su calend\u00e0riu ebreu, ma reformulat comente a 29 dies, 12 oras e 793 halakim (1 ora = 1.080 halakim). Sos babilonesos no utilizaiant s'ora, imbetzes utilizaiant una per\u00ecodu de tempus d\u00f2piu chi duraiat 120 minutos atuales, una mesura de tempus de bator minutos atuales, e unu per\u00ecodu de 3\u2153 segundos atuales (s'helek de su calend\u00e0riu ebreu atuale).\nIn s'annu 1000, s'istudiosu persianu al-Biruni at dadu sas oras de sas lunas noas, de chidas determinadas, comente su n\u00f9meru de dies, oras, minutos, segundos, de tres e de bator a pustis de dom\u00ecniga in su mesudie. In su 1267, s'iscientziadu medievale Roger Bacon at determinadu sas oras de sas lunas noas comente su n\u00f9meru de oras, \"minutos\", segundos, tertzos e cuartos (\"horae, minuta,\" \"secunda,\" \"tertia e quarta\") a pustis de su mesudie de datas ispetz\u00ecficas de su calend\u00e0riu. Cun totu chi su t\u00e8rmine \"ter\u00e7er\" pro si ref\u00e8rrere a 1\u204460 de segundu galu esistet in carchi limba, comente pro esempru su polacu (\"tercja\"), su turcu (\"salise\") e s'\u00e0rabu (\u062b\u0627\u0644\u062b\u0629), su segundu atuale si partit in manera deghimale.\nSegundu medidos cun relogios mec\u00e0nicos.\nSos primos relogios a mustrare su segundu sunt apar\u00e8ssidos durante sa \u00f9rtima metade de su de XVI s\u00e8culos. Su prus primidiu de sos relogios atzionados dae mollas, cun una segunda lancetta chi marcaiat sos segundos est unu relogiu sena atributzione connota chi rapresentat a Orpheus, e chi lu podimus agatare in sa colletzione Fremersdorf, datadu intre sos annos 1560 e 1570..Su primu relogiu capatze de mustrare su tempus in segundos est istadu creadu dae Taqi al-Din in s'osservat\u00f2riu de Istanbul intre su 1577 e su 1580. L'at numenadu \"relogiu osservatzionale\" in su suo \"A s'\u00e0rbore Nabik de su cabu de sos pensamentos\", ue l'at descritu comente \"unu relogiu mec\u00e0nicu cun tres agos chi mustrant sas oras, sos minutos e sos segundos.\" L'at utilizadu comente a relogiu astron\u00f2micu, mescamente pro medire s'artziada dereta de sos isteddos. Su primu relogiu mec\u00e0nicu chi mustraiat sos segundos de Europa est istadu fraigadu in Isv\u00ectzera a cumintzu de su de XVII s\u00e8culos. Su 1581, Tycho Brahe at torradu a disinnare sos relogios chi mustraiant sos minutos in s'osservat\u00f2riu suo a manera chi puru mustrarent sos segundos. Sende gasi, non fiant bastante pretzisos pro sos segundos. Su 1587, Tycho s'est chesciadu chi sos bator relogios suos non fiant de acordu de belle 4 segundos..\nSu segundu est divenidu misur\u00e0bile cun pretzisione cun s'isvilupu de sos relogios a p\u00e8ndulu, chi mustraiant su \"tempus m\u00e8diu\" e non su \"tempus aparente\" chi mustrant sos relogios a sole; prus in s'ispetz\u00ecficu in su 1670, cando William Clement at annantu unu p\u00e8ndulu de sos segundos a su relogiu de p\u00e8ndulu originale de Christian Huygens. Su p\u00e8ndulu de sos segundu tenet unu per\u00ecodu de duos segundu, unu pro andare a dae in antis e s'\u00e0teru pro andare a dae segus, permitende a su relogiu comtoise chi lu portat contare sos segundos. Partinde dae cuddu momentu, s'est achiridu un'agu de sos segundos chi giraiat una bia pro minutu a sos relogios de pretzisione.\nMedidas modernas.\nComente a un'unidade de tempus, su segundu (est a n\u00e0rrere, sa \"segunda\" divisione pro 60 de un'ora) s'est introd\u00f9idu in su de XVI s\u00e8culos, unos chentu annos in antis chi s'est medidu cun pretzisione. Sos chi iscriiant in latinu, includende isientziados comente Bacon, Tycho e Kepler, utilizaiant su t\u00e8rmine latinu \"secunda\" cun su matessi significu dae tempus tantu remotos comente sa tzent\u00f9ria de su 1200.\nIn su 1832, Gauss at propostu de utilizare su segundu comente s'unidade fundamentale de tempus in su sistema suo de unidades de mill\u00ecmetru-milligrammos-segundos. In su 1862, sa British Association for the Advancement of Science (BAAS; Ass\u00f2tziu Brit\u00e0nnicu pro s'Andamentu de sa Si\u00e8ntzia) at decraradu:Su BAAS at propostu formalmente a su Sistema CGS in su 1874, mancari custu sistema est istadu remplasadu abbellu abbellu durante sos imbenientes 70 annos pro sas unidades MKS. Tantu sos sistemas CGS comente sos MKS utilizaiant su matessi segundu comente s'unidade sua de base de tempus. Su MKS est istadu adotadu a livellu internatzionale durante sa d\u00e8cada de 1940, chi definit su segundu comente a 1/86.400 parte de una die solare m\u00e8dia.\nIn su 1956, su Comitadu Internatzionale de Pesos e Mesuras at declaradu chi su segundu si definiat in t\u00e8rmines de su per\u00ecodu de rivolutzione de sa Terra a ingh\u00ecriu su Sole in un'\u00e8poca astron\u00f2mica determinada, bidu chi tando giai s'ischiat chi su giru de sa Terra a ingh\u00ecriu de su pr\u00f2piu asse no est bastante uniforme comente pro \u00e8ssere un'istandard de tempus. Custu invalidait sa definitzione anteriora de unu segundu comente sa fratzione 1/86.400 de sa die solare m\u00e8dia. Su movimentu de sa Terra est istadu descritu in sas tabellas de su sole de Simon Newcomb de su 1895, totu fruninde una f\u00f2rmula pro istimare su movimentu de su Sole in relatzione in s'\u00e8poca 1900 fundada supra pompiaduras astron\u00f2micas realizadas intre su 1750 e su 1892. Su segundu s'est definidu comente: E custa definitzione est istada ratificada dae sa de \u00f9ndighi Cunfer\u00e8ntzias Generales de Pesos e Mesuras de su 1960.\nS'annu tr\u00f2picu, in sa definitzione de 1960, non s'est medidu si nono chi s'est carculadu partinde dae una f\u00f2rmula chi descriet un'annu tropicale m\u00e8diu, chi m\u00ecnimat in manera liniare in su tempus, de inoghe su riferimentu curiosu in un'annu ispetz\u00ecficu \"istant\u00e0neu\" tropicale. Custu est in cunformidade cun s'iscala de tempus de efem\u00e8rides adotada dae s'IAU in su 1952. Custa definitzione ponet sas positziones osservadas dae sos corpos de su chelu in acordu cun sas teorias din\u00e0micas de Newton de su movimentu. In cuncretu, sas taulas utilizadas dae sa parte majore de su de XX s\u00e8culos fiant Tabellas de su Sole de Newcomb (utilizadas dae su 1900 finas a su 1983) e sas Tabellas de sa luna de Brown (utilizadas dae su 1923 finas a su 1983).\nDuncas, sa definitzione de su 1960 de su Sistema Internatzionale at abbandonadu sa relatzione espl\u00ectzita intre su segundu sient\u00ecficu e sa longit\u00f9dine de una die, chi est comente sa majoria de sa gente cumprendet su t\u00e8rmine. Cun s'isvilupu de sos relogios at\u00f2micos a cumintzu de 1960, s'est detz\u00ecdidu utilizare s'ora at\u00f2mica comente sa base de sa definitzione de su segundu, in logu de sa rivolutzione de sa Terra a ingh\u00ecriu su Sole.\nA pustis de diversos annos de traballu, Louis Essen de su Laborat\u00f2riu Natzionale de F\u00ecsica (Teddington, Inghilterra) e William Markowitz de su United States Naval Observatory (USNO) ant determinadu sa relatzione intre sa frecu\u00e8ntzia de sa transitzione iperfina de su tz\u00e8siu e su segundu \u00e0tomu de efem\u00e8rides. S'impreu de unu m\u00e8todu de mesura comunu in sa base de sos signales retzidos dae un'istatzione r\u00e0diu WWV, chi determinant su movimentu orbitale de sa Luna subra sa Terra, de sa cale si diat p\u00f2dere deduire su movimentu aparente de su Sole, in t\u00e8rmines de tempus medidu dae unu relogiu at\u00f2micu. Issos ant agatadu chi su segundu de tempus de efem\u00e8rides (TI) at tentu sa durada de 9.192.631.770 \u00b1 20 ciclos de sa frecu\u00e8ntzia de su tz\u00e8siu isseperadu Comente a resurtadu, su 1967 \"sa de XIII Cunfer\u00e8ntzia Generale de Pesos e Mesuras\" at definidu su SI de su segundu fundende\u00b7si supra su tempus at\u00f2micu:\nCustu segundu SI, mentovadu tempus at\u00f2micu, s'est dimostradu prus a tardu chi fiat de acordu, in t\u00e8rmines de 1 parte in 10 10, cun su segundu de su tempus de efem\u00e8rides, partinde dae pompiaduras lunares. (Sende gasi, custu segundu SI giai fiat, una bia adotada, unu pagu de prus curtzu de su balore de su segundu de su tempus solare m\u00e8diu.)\nDurante sa d\u00e8cada 1970 si sunt abbigiados chi s'illargada de su tempus gravitatzionale causaiat su segundu produidu dae cada relogiu at\u00f2micu de mudare, dipendentemente dae s'artura sua. Unu segundu uniforme est istadu produidu mediante sa curretzione de s'essida de cada relogiu at\u00f2micu pro su livellu m\u00e8diu de su mare (sa rotatzione geoide), s'illargada de su segundu a ingh\u00ecriu de 1\u00d710\u221210. Custa curretzione s'est aplicada a su cumintzu de su 1977 e s'est formalizada in su 1980. In t\u00e8rmines relativos, su segundu SI si definit comente su tempus apropiadu a su geoide rodiadore.\nSa definitzione de su segundu est isstada a pustis perfetzionada in sa reunione de su BIPM de 1997 pro incl\u00f9dere sa declaratzione:Sa definitzione revisionada paret implicare chi su relogiu at\u00f2micu ideale cuntenet un'\u00e0tomu solu de tz\u00e8siu in reposu emitende a una frecu\u00e8ntzia \u00f9nica. In sa pr\u00e0tica, per\u00f2, sa definitzione sign\u00ecficat chi sas realizatziones de arta pretzisione de su segundu depent cumpensare sos efetos de sa temperadura ambiente (radiatzione de su corpus nieddu) ca sos relogios at\u00f2micos funtzionant, e estrapolant a su balore de su segundu a una temperadura de zero assolutu.\nPoss\u00ecbiles megioros futuros.\nIn die de oe, su relogiu at\u00f2micu chi \u00f2perat in sa regione de sas micro-undas si bidet disafiadu dae sos relogios at\u00f2micos chi funtzionant in sa regione \u00f2tica. Tzitende Ludlow \"et al\".:Sos NRC \u00f2ticos achirint un'\"intzertesa relativa\" de 2.5\u00d710\u221211 in su relogiu at\u00f2micu fundadu supra 127I2 mol\u00e8culas, e est defensende s'impreu de de iones 88Sr (intzertesa relativa causada dae sa larg\u00e0ria de l\u00ecnia de 2.2\u00d710\u221215). Tales intzertesas respetu a su relogiu at\u00f2micu a ztesiu in sa regione de micro-undas NIST F-1, istimada in unas pagas partes in 1016 fiant una m\u00e8dia de prus de una die.\nImpreu curretu de su s\u00ecmbulu in testos.\nIn sos testos, est fitianu agatare abbreviatziones no ufitziales pro su segundu, como seg. o \"sg\". Si depet utilizare incurtzaduras pro sas unidades de tempos: su s\u00ecmbulu curretu segundu su Sistema Internatzionale de Unidades est \u00abs\u00bb. Ecuamente, si depet dassare un'isp\u00e0tziu intre su n\u00f9meru e su s\u00ecmbulu e non si depet ann\u00e0nghere unu puntu a pustis de su s\u00ecmbulu (francu a sa fine de un'oratzione).\nPro prus det\u00e0llios, bidais sas normas ortogr\u00e0ficas relativas a sas unidades de su Sistema Internatzionale.\nM\u00f9ltiplos e sutam\u00f9ltiplos.\nSos prefissos de su SI s'usant a fitianu pro sa mesura de su tempus minore de unu segundu, ma meda in manera rara s'usant pro sos m\u00f9ltiplos de su segundu. Pro custas cantidades majores s'utilizant sas unidades minutu, ora, die, annu, s\u00e8culu e mill\u00e8nniu. \nTabella de m\u00f9ltiplos e sutam\u00f9ltiplos de su segundu: \n\u00c0teras definitziones fitianas.\nUnu segundu podet \u00e8ssere fintzas utilizadu comente un'unidade de tempus in sas iscalas de tempos in ue sa longit\u00f9dine pretzisa diferit apena dae sa definitzione de su Sistema Internatzionale. Unu de issos est s'iscala de tempus UT1, una forma de tempus universale. McCarthy e Seidelmann si sunt astentas de afirmare chi su segundu de su SI est s'istandard legale pro s'ora normale in totu su mundu, e petzi ant naradu chi \"in sos annos UTC [chi cumprit sos segundos SI] s'est cunvertidu in sa base de s'ora legale de medas paisos, o atzetadu comente sa base \"de facto\" pro s'\"ora tzivile istandard\".\nLig\u00e0menes esternos.\n "}
{"id": "19520", "revid": "7227", "url": "https://sc.wikipedia.org/wiki?curid=19520", "title": "Pilota de dispositivu", "text": "In inform\u00e0tica, unu pilota de dispositivu (connotu fintzas comente a device driver, o driver isceti) est una protzedura de programma chi man\u00ecgiat is dispositivos de un'elaboradore. Est de s\u00f2litu cunsideradu parte de su sistema operativu e tenet sa masione de incumentzare is operatziones de intrada/essida e de nde gi\u00f9ghere s'acabu.\nDescritzione.\nDae su puntu de annotu de s'impitadore de un'elaboradore, su pilota de dispositivu est unu programma frunidu cun unu cale si siat dispositivu collegadu e chi bolet installadu pro ddu f\u00e0ghere funtzionare. De onni manera, medas sistemas operativos modernos oe sunt bonos a iscarrigare a solos sa parte manna de is pilotas netzess\u00e0rios e medas aparatos, comente a telefoneddos e tauleddas, ddos tenent integrados in sa mem\u00f2ria ROM, duncas s'interventu manuale no est netzess\u00e0riu in custos casos.\nPro un'isvilupadore de sistemas operativos, est una parte delicada e de importu mannu de su progetu, ca unu pilota chi funtzionat male podet blocare su dispositivu chi man\u00ecgiat o fintzas su sistema intreu.\nSu pilota de dispositivu est unu programma dislindadu pro cada dispositivu o, in pagos casos comente pro is s\u00f2righes, pro unu tipu de dispositivu. Sa masione sua est a iscr\u00ecere e l\u00e8ghere in e dae is registros de su dispositivu pro ddi imbiare cumandos o pro l\u00e8ghere datos in intrada o imbiare datos in essida. Gr\u00e0tzias a is pilotas, su sistema operativu podet frunire a is programmas de s'usu\u00e0riu un'interf\u00e0tzia indipendente dae is dispositivos, a manera de p\u00f2dere impreare perif\u00e8ricas de sa pr\u00f2piu classe de mollos e produtores diferentes (a esempru, un'ischeda video ATI e una nVidia) cun su pr\u00f2piu c\u00f2dighe.\nIs pilotas de dispositivu podent \u00e8ssere impreados fintzas pro p\u00f2nnere in \u00f2pera \u00e0teros servitzios de su sistema, comente a protocollos de retze o sistemas de arch\u00ecviu, chi recherent su suportu de su sistema operativu. Custu acuntessit in Windows e in carchi sistema tipu-UNIX. \nIn is sistemas operativos traditzionales, comente a UNIX, su pilota de dispositivu est parte de su n\u00f9cleu, mancari chi, comente acontesset in Linux e Windows, potzant \u00e8ssere carrigados a manera din\u00e0mica pro non si d\u00e8pere generare unu n\u00f9cleu nou onni borta chi unu dispositivu nou depet \u00e8ssere manigiadu dae su sistema operativu. Sistemas cun unu disinnu prus modernu, comente GNU/Hurd e MINIX chi impreant unu micro-n\u00f9cleu e is versiones prus reghentes de Windows, ant iscostiadu is pilotas de dispositivu dae su n\u00f9cleu a s'isp\u00e0tziu impitadore pro una seguresa majore e pro lassare su n\u00f9cleu prus l\u00e8biu.\nEsempru de funtzionamentu.\nImmaginemus chi unu programma b\u00f2giat l\u00e8ghere un'arch\u00ecviu dae su discu fissu de s'elaboradore. Custu est su chi acontesset in un'elaboradore t\u00ecpicu:"}
{"id": "19524", "revid": "2404", "url": "https://sc.wikipedia.org/wiki?curid=19524", "title": "L\u00ecberu comunu de T\u00e0tari", "text": "Su gai naradu L\u00ecberu comunu de T\u00e0tari est istadu un'istadu s\u00e8mi-indipendente chi s'agataiat in Sardigna intre su de XIII s\u00e8culos e su de XIV s\u00e8culos e cunfederadu in antis a Pisa e a fatu a G\u00e8nova.\nIst\u00f2ria.\nSegundu s'ist\u00f2ricu Francesco Cesare Casula su comunu fiat n\u00e0schidu in su 1272 a pustis de sa fine de su Giuigadu de Torres de chi, in s'\u00f9rtimu per\u00ecodu, fiat istadu capitale.\nIn su primu per\u00ecodu sos podestades fiant istados pisanos, incarrigados dae sa populatzione de sa comuna de acumprire su guvernu suo cun giust\u00ectzia, obietividade e impartzialidade.\nA segus, a pustis de sa bisastrada Batalla de sa Mel\u00f2ria e sa paghe de Fucecchio chi fiat sighida, firmada in su 1293, G\u00e8nova fiat res\u00ecssida a p\u00f2nnere a podestades funtzion\u00e0rios l\u00ecgures.\nFiat istadu in cuss'\u00e8poca chi T\u00e0tari si fiat frunida de c\u00f2dighes de lege, naradas Istatutos Tataresos, agiornados a pustis in \u00e8poca arborense e duncas in fatu de sa ruta de su L\u00ecberu comunu. \nA pustis de s'arribu de su tando infante Alfonsu IV de Aragona a cabu de sa flota cadalana de su babbu, su L\u00ecberu comunu si fiat of\u00e8ridu de si f\u00e0ghere vassallu de su Rennu de Sardigna e C\u00f2rsica - dae pagu costituidu - peri s'imbasciadore Guantino Catoni.\nSu colad\u00f2rgiu ufitziale fiat acont\u00e8ssidu su 4 tr\u00eculas de 1323.\nIstatutos Tataresos.\nIs gai narados \"Istatutos de T\u00e0tari\" sunt atos formales e b\u00e0ndidos cun sos cales fiat istabilidos sos printz\u00ecpios organizativos e istitutzionales de sa tzitade de T\u00e0tari e de sa cuss\u00f2rgia sua.\nSa prima c\u00f2pia a nois abarrada est de su 1316, in su tempus de su podestade genovesu Cavallino degli Honestis, e est iscrita in limba latina, mancari nde permanentat una fintzas in limba sarda in sa variedade logudoresa. Est cumposta dae tres libros, chi cuntentent de pare a pare 160, 38 e 50 cap\u00ectulos.\nSu primu libru trataiat de su deretu p\u00f9blicu internu e sas mat\u00e8rias econ\u00f2micas, de su cumm\u00e8rtziu, de sos deretos e de sa gu\u00e0rdia urbana.\nSu segundu pertocaiat su deretu tzivile e istabiliat s'amministratzione de sos benes privados.\nSu de tres trataiat imbetzes de su deretu penale e istabiliat sas penas pro onni delitu"}
{"id": "19525", "revid": "2404", "url": "https://sc.wikipedia.org/wiki?curid=19525", "title": "Molins de Rei", "text": "Molins de Rei est una bidda e munitz\u00ecpiu de Cadalugna, situada in sa comarca de su Baix Llobregat, prov\u00ecntzia de Bartzellona.\nPosta in s'oru de manca de su riu Llobregat, s'isterret dae su pranu alluvionale de su riu fintzas a sos isprones otzidentales de sa Serra de Collserola (Serra Costerina). All\u00e0canat in su norte cun El Papiol e Sant Cugat del Vall\u00e8s, in su nord-est cun Bartzellona, in su sud cun Sant Feliu de Llobregat e in s'ovest cun Sant Vicen\u00e7 dels Horts.\nSu n\u00f9mene de su munitz\u00ecpiu derivat de sos cumintzos suos cando su re Alfonsu II aiat comintzadu su fraigu de unos mulinos in sa zona de sa bidda atuale.\nDurante s'ist\u00f2ria sua, sa denominatzione ufitziale de sa bidda est cambiada duas bortas, pro pagu tempus e pro resones pol\u00ectiaos. In ocasione de sa Prima Rep\u00f9blica, in s'annu 1873, cando at adotadu su n\u00f9mene de \"Molins del Pont\" (o \"del Puente\" comente si naraiat ufitzialmente). Custu primu c\u00e0mbiu est istadu abolidu cun s'arribu de sa restauratzione borb\u00f2nica, torrende a sa denominatzione traditzionale. Su segundu c\u00e0mbiu fiat dadu durante sa Gherra Tzivile (1936-1939) cando fiat adotadu su n\u00f9mene de \"Molins de Llobregat\", sighende sa pol\u00ectica de eliminare dae sos top\u00f2nimos relatos cun elementos mon\u00e0rchicos o religiosos. Sa denominatzione ufitziale de sa bidda, chi fiat catalanizada definitivamente pro risolutzione de sa Generalitat de Catalugna, andat torra a su 4 de l\u00e0mpadas de su 1981.\nSa bidda at dadu, presumidamente, sos nadales a sa giuighissa sarda Lionora de Arbaree (1347-1403).\nSa fam\u00eclia cadalana de sos viscontes Rocabert\u00ec istaiat aposentada in Bartzellona e disponiat comente resid\u00e8ntzia istiale de su Castellciur\u00f2.\nSu benidore Marianu IV de Arbaree, a pustis de sa coja cun Timbors de Rocabert\u00ec tzelebradu durante su regnu de Pedru IV su Tzerimoniosu, aiat seberadu su subranumenadu casteddu che abit\u00f2riu: a pustis de carchi annu fiat torradu a Sardigna cun sa fam\u00eclia, bivende in antis in su casteddu de Costera, a segus in su palatzu giuigale de Aristanis a pustis de \u00e8ssere sutz\u00e8didu a su frade Pedru III.\nForas de Ugone III e Beatrice, bi fiat naschidu, duncas, cun totu probabilidade in su 1347, fintzas sa sorre issoro Lionora, soberana apompiadora de su giuigadu de Arbaree e su pesson\u00e0giu ist\u00f2ricu prus connotu de sa Sardigna medievale."}
{"id": "19531", "revid": "10458", "url": "https://sc.wikipedia.org/wiki?curid=19531", "title": "Regnu de Sardigna (1324-1720)", "text": "Su Regnu de Sardigna at tentu cumintzu formalmente in Roma \u2013 comente \"Regnum Sardiniae et Corsicae\" \u2013 in s'antiga bas\u00eclica de Santu Pedru su 4 abrile de su 1297 cando paba Bonif\u00e0tziu VIII, pro res\u00f2lvere sa perrica intre Angious e Aragonesas subra su Regnu de Sitz\u00eclia (chi aiat iscadenadu sos motos populares passados a s'ist\u00f2ria che V\u00e8spurus Sitzilianos), pro m\u00e8diu de sa bulla \"A honorem De sos onnipotentes Patris\" aiat investidu su re de Aragona Giagu II de su \"ius invadendi\" in Sardigna e in C\u00f2rsiga.\nSu regnu nou fiat istadu a pustis realizadu giuridicamente e territorialmente dae sos Aragonesos su 19 l\u00e0mpadas de su 1324 in manera limitada a sa sola Sardigna, in cantu sos Aragonesos no fiant resissidos a sutr\u00e0ere sa C\u00f2rsica a sos Genovesos, cun totu chi aiant fatu tentativos v\u00e0rios.\nIn su cursu de su de 15 s\u00e8culos fiat istada impreada sa denumenatzione de \"Regnum Sardiniae\" e sa moneda coniada fintzas de s'istitutzione de su regnu faghiat su riferimentu a sa Sardigna ebbia.\nS'istadu sardu.\nSu Regnu de Sardigna fiat un'Istadu a berus, cun unu territ\u00f2riu bene definidu, cun unu p\u00f2pulu e un'ordinamentu giur\u00ecdicu, insertadu in una cunfederatzione a su cabu de chi fiat unu soberanu solu, sos cales atos, segundu de sas situatziones, portaiant unu, unos cantosi o totu sos t\u00ectulos de chi su soberanu e totu fiat portadore. Faghiat in comintzu parte de su complessu de istados isvariados chi formaiant sa Corona de Aragona e, dae su 1479 a in antis, sa Corona de Ispagna.\nAiat otentu su controllu totale de s'\u00ecsula isceti in su 1420, cando sos Aragonesos, derrotadu definitivamente su Giuigadu de Arbaree, \u00f9rtimu a capitulare, nd'ant incameradu sos territ\u00f2rios.\nS'unificatzione de su Regnu.\nDurante su de 13 s\u00e8culos, a su tempus de Pedru III de Aragona, sa corona de Aragona fiat incarada a un'ispaniadura pol\u00ectica e mercantile protuda subra totu s'\u00e0rea mediterr\u00e0nea, in crara cuncurr\u00e8ntzia cun sas marinerias pisanas, genovesas e venetzianas a sas cales cuntierraiat su cumandu in sos ricos mercados orientales. Gr\u00e0tzias a una rota de altura narada \"ruta de las islas\", pro m\u00e8diu de sas \u00ecsulas Baleares, sa Sardigna, sa Sitz\u00eclia, sa Gr\u00e8tzia e Tzipru, e pro m\u00e8diu de emp\u00f2rios a longu a longu de custas tapas interm\u00e8dias, sos catalanos resissiantant a ismesare sos tempos de caminu de sas naes mercantiles, cun unu aorru mannu de costos in sa trata dae Bartzellona a Beirut. Sa Sardigna, pro more sa positzione istrat\u00e8gica sua, fiat una base indispens\u00e0bile pro custu progetu in cantu sos portos suos costituiant un'aprodu ideale pro sas naes chi cursaiant cussas rotas. De cando Giagu II de Aragona, retzida sa corona de su regnu de Sardigna e C\u00f2rsiga, si fiat agatadu in sa cunditzione de non p\u00f2dere sustentare economicamente sa conchista militare gastosa e si fiat agatadu in apretu de invocare s'agiudu de sos s\u00f9dditos suos, tando s'\u00ccsula aiat rapresentadu pro sos catalanu-aragonesos una terra chi promitiat f\u00e0tziles arrichimentos.Respondende in manera positiva a soberanu issoro, aiant contribuidu in prima persone a su finantziamentu de sos imbios militares, ispintos dae sa tzertesa de unu acumpensu mannu. A conchista acont\u00e8ssida, difatis, su Re aiat cumpensadu e aiat premiadu generosamente chi aiat contribuidu a sa resessida, distribuende c\u00e0rrigas, prebendas, terras e privil\u00e8gios. Sa pigada de possessu de su Regnu \u2013 comente costumadu a cussos tempos \u2013 fiat istada duncas un' operatzione militare bera e pr\u00f2pia e fiat acont\u00e8ssida isceti in su 1324, sutraende sos territ\u00f2rios de sa Gaddura e de su Casteddaju a sos Pisanos. In cuss'annu, in sos int\u00f2rinos de s'atuale Casteddu, fiat naschidu su primu n\u00f9cleu territoriale de su regnu de Sardigna. Sas duas \u00ecsulas in realidades fiant giai ist\u00e0bilmente cunformadas pol\u00ecticamente e fiat istadu in totale dispr\u00e8tziu de s'autonomia issoro chi su paba aiat dadu a su re de Aragona prena \"licentia invadendi\", est a n\u00e0rrere su permissu de ddas ocupare in militarmente pro dare vida a su regnu de Sardigna e C\u00f2rsiga. Sos giuigados de C\u00e0laris, de Arbaree, de Torres e de Gaddura fiant istados soberanos, cada de sos cales \"superiorem non recognoscens\", sende chi si fiant formados a cunsigh\u00e8ntzia de s'isulamentu achi fiat istada custrinta s'\u00ccsula a fatu a s'ispaniadura isl\u00e0mica in su Mare Mediterr\u00e0neu, intre su de 8 e su de 9 s\u00e8culos, e a su cunsighente retiru a banda de sos Bizantinos. A pustis de sa conchista \u00e0raba de sa Sitz\u00eclia, su territ\u00f2riu sardu s'agataiat giai div\u00ecdidu in prus entidades aut\u00f2nomas, in s'ormina de sa partzidura amministrativa bizantina. Meda in presse custas entidades amministrativas aiant pigadu fisionomia in bator regnos indipendentes e sos rispetivos territ\u00f2rios issoro currespondiant a sos de sos bator \"lociservatores\" chi s'amministratzione bizantina aiat lassadu in eredade. S'or\u00ecgine ist\u00f2rica de sos regnos sardos medievales diat a dep\u00e8ndere, tando, dae s'evolutzione de sas antigas tzircuscritziones bizantinas in entidades soberanas aut\u00f2nomas. Sas rep\u00f9blicas marineras de Pisa e de G\u00e8nova aiant agiudadu sos sardos a si liberare de sas bardanas barbarescas, ma s'agiudu imprestadu aiat tentu a cunsigh\u00e8ntzia semper prus mannu intremesu, fintzas a cando no dd'aiant ocupados militarmente e si fiant partzidos tres de sos bator regnos, fintzas a tando abarrados indipendentes: su Giuigadu de C\u00e0laris, su de Gaddura e su de Torres. \u00c0reas ist\u00e8rridas a longu a longu de totu sa costa orientale, dae su C\u00e0laris fintzas a Gaddura costituiant imbetzes sos territ\u00f2rios ultremarinos de su Comunu de Pisa, mentras mannos fiant sos possedimentos de sas ricas fam\u00eclias de sos D\u00f2rias, de sos Malaspinas e de sos Donoraticos in su chirru nord-otzidentale. Sa C\u00f2rsiga, dae su 1299 perteniat in manera ist\u00e0bile a sa Rep\u00f9blica de G\u00e8nova e, cun totu de sos v\u00e0rios tentativos de invasione, no fiat istada mai conchistada. \nA sighire sos printzipales acontessimentos chi ant batidu a s'unificatzione de su regnu de Sardigna:\nSu Regnu de Arbaree e sas gherras natzionalistas de Marianu IV.\nSu regnu de Arbaree fiat istadu su chi aiat opostu una resist\u00e8ntzia prontuda e aspas fiant istadas sas gherras chi sos regn\u00ecculos aiant sustentadu pro unificare s'\u00ecsula. Su regnu de Sardigna fiat istadu in furriadas v\u00e0rias a puntu de suc\u00f9mbere definitivamente e de s'isp\u00e8rdere. Pro per\u00ecodos longos fiat reduidu unicamente a sas tzitades afortigadas de Casteddu de Castro e de S'Alighera, mentras totu su chi abarraiat de su territ\u00f2riu isulanu fiat in manu arbaresa. Paradossalmente, s'invasione de sa Sardigna fiat istada poss\u00ecbile gr\u00e0tzias a su contributu militare dadu pr\u00f2piu dae sos sardos arboresos a sa realizatzione de sa prima conca de ponte in s'\u00ecsula pro contu de sos regn\u00ecculos. Imbrotadu dae unu c\u00e0rculu pol\u00ecticu erradu, Ugone II de Bas Serra difatis si fiat alliadu cun Giagu II de Aragona cun su pretzisu pranu de si f\u00e0ghere logutenente suo in sos territ\u00f2rios conchistados a sa Comuna de Pisa. Fintzas chi giai in leg\u00ectimamente soberanu de su regnu suo, punnaiat a guvernare diretamente e in manera indireta totu sa Sardigna e sa C\u00f2rsica. A pustis de sa sambenosa batalla de Lucocisterna su 29 fre\u00e0rgiu 1324, sas tropas arbaresas aiant collaboradu a sa conchista de Casteddu de Castro. In su tratadu de r\u00e8ndida, sutascritu dae binchidore fintzas dae Ugone II, sos pisanos aiant rinuntziadu a sos possedimentos issoro in su C\u00e0laris e in Gaddura, tenende\u00b7si in f\u00e8udu sa tzitade de Casteddu, p\u00e8rdida a pustis definitivamente s'annu a sighire a pustis de sa derrota de sa flota pisana in sas abbas de su golfu de sos \u00c0nghelos. Sos annos chi fiant sighidos a s'isbarcu in s'\u00ecsula fiant istados pro su regnu meda turmentados. In su 1347, cun sa pigada a su tronu de Marianu IV de Arbaree, f\u00ecgiu de Ugone II, fiat incumentzadu unu longu per\u00ecodu de gherras acumpangiadu dae terrorosas epid\u00e8mias de pesta. Intelligente e collidu, in unu primu tempus alliadu de sos regn\u00ecculos, Marianu IV si fiat dadu contu in pagu tempus chi s'\u00ccsula fiat tropu istrinta pro duos istados soberanos. Sa gherra fiat istada decrarada dae sa Corona de Logu in su cabudanni 1353. S'es\u00e8rtzitu suo aiat inv\u00e0didu su C\u00e0laris, aiat cassadu in un'iscontr\u00f2riu Gherardo della Gherardesca, cumandante de sos catalanu-aragonesos e aiat acometadu Casteddu de Castro. In su norte de s'\u00ccsula sas tropas suas, paris cun cussas alliadas de sos D\u00f2rias, fiant resissidos a pigare S'Alighera e aiant postu suta de ass\u00ectiu sa tzitade de T\u00e0tari. Su re de Sardigna Pedru su Tzerimoniosu aiat reagidu mandende un'imbiu militare. L\u00f2mpidu in s'\u00ecsula aiat fallidu per\u00f2 miseramente s'intentu de firmare sos arbaresos. Su 11 tr\u00eculas 1355 fiat istada firmada sa paghe de Seddori, meda avantagiosa pro Marianu IV fintzas chi previdiat sa torradura de S'Alighera. A pustis de unos deghe annos de paghe, Marianu IV afortigadu de una \"lic\u00e8ntia invadendi\" em\u00ectida dae su pont\u00ecfitze Urbanu V in cantu su re de Aragona non pagaiat a sa Cr\u00e8sia in tzensu cuncordadu pro como de s'incoronamentu, su 18 santugaine 1365 aiat torradu a cumintzare sa gherra. Pedru su Tzerimoniosu aiat ordingiadu unu imbiu militare nou. Cun a cabu Pietro Martinez de Luna sos aragonesos fiant isbarcados in s'\u00ccsula ma fiant istados derrotados tostadamente in una batalla sambenosa in sos intorinos de Aristanis, in su mese de l\u00e0mpadas 1368. Comomai mere de sa Sardigna, Marianu IV aiat portadu a in antis su disinnu suo unificatore; aiat sighidu sa gherra e aiat postu suta de ass\u00ectiu sa tzitade de T\u00e0tari, custa borta conchistende\u00b7dda. A su regnu de Sardigna e C\u00f2rsiga abarriant sas solas tzitades de Casteddu e de S'Alighera, chi resistiant galu rifornidas bia mare. No fiat per\u00f2 resissidu a coronare su bisu suo: pr\u00f2piu mentras chi fiat aparitzende s'ispalada finale, in s'istiu de su 1376, a s'edade de 57 annos fiat mortu de peste. A sa morte de Marianu IV fiat artziadu a su tronu su f\u00ecgiu Ugone III. Custu aiat tentu un' annestru pretamente militare e aiat sighidu su babbu in sas numerosas campagnas militares contra de sos aragonesos. Sighende sa pol\u00ectica paterna aiat furriadu sos isfortzos suos a sa sighidura de sas ostilidades. Cun sas gherras de Marianu IV in antis e cun Ugone III a pustis sos arbaresos fiant comomai meres de s'\u00ecsula. Su deretu a su tirannitz\u00ecdiu si su soberanu non respetaiat su giuramentu de su \"bannus-consensus\", aiat batidu su p\u00f2pulu a ddu cundennare a morte pro nehge de sa ferotzidade sua. A fatu de sa morte de Ugone III e de s'erederi leg\u00ectimu si fiat aberta una fase de sutzessione dificultosa e sa Corona de Logu aiat cramadu a regnare Fidericu Doria Bas, primu f\u00ecgiu de Elionora de Arbaree e de Brancaleone D\u00f2ria. Sende chi per\u00f2 teniat 6 annos, aiat guvernadu pro contu suo sa mama Elionora chi fiat istada apompiadora fintzas pro s'\u00e0teru f\u00ecgiu, Marianu V, fatu gi\u00f9ighe cando fiat mortu su frade a s'edade de 10 annos. Fiat istadu su maridu Brancaleone chi aiat ghiadu sa gherra contra su regnu de Sardigna sighende su bisu unificadore de Marianu IV. Su 1\u00ba abrile 1391 aiat recusadu sa paghe de su 1388 e a sa conca de sesertzitu suo aiat ocupadu T\u00e0tari. Impare cun su f\u00ecgiu Marianu aiat inv\u00e0didu sos territ\u00f2rios aragonesos de sa costa nord-orientale, conchistende sos casteddos de sa Fava (acanta de sa bidda de Pasada), de Galtell\u00ec, de Pedreso e de Bonven\u00ec o Santu Mighele, in sos intorinos de Casteddu. In meda pagu tempus aiat conchistadu totu sa Sardigna setentrionale, fiat abarradu in manu aragonesa petzi S'Alighera e Lungoni. In su mese de cabudanni fiat m\u00f2vidu cara a sud e su 3 de santugaine cun s'es\u00e8rtzitu suo fiat intradu a Igr\u00e8sias e aiat ocupadu totu s'Iglesiente: in prus pagu de ses meses, su regnu de Sardigna e C\u00f2rsiga si fiat torradu a reduire a sas solas tzitades de S'Alighera e de Casteddu.\nSa batalla de Seddori.\nCara a sa fine de su de 14 s\u00e8culos e sos cumintzos de su de 15 s\u00e8culos, sa Sardigna at subidu sos efetos devastadores de sa morte niedda chi giai aiat semenadu mortos in totu Europa. Sa epid\u00e8mia si fiat dif\u00f9ndida in totu s'\u00ecsula deghinende tzitades e biddas giai a fortemente proados dae sas gherras. In totue regnaiat morte e disisperu e in custu iscen\u00e0riu apocal\u00ecticu fintzas sas operatziones militares si fiant firmadas. Fiat morta Elionora, fiat mortu fintzas su f\u00ecgiu Marianu V chentza de lassare erederis. A sa Corona de Logu no abarraiat \u00e0tera cosa chi non fidare su Regnu a sos erederis de Biata de Arbaree, sorre de Ugone III e de Elionora, non prus mugere de Amerigu VI, visconte de Narbona; nebode suo, Gullielmu III de Narbona, fiat istadu tando designadu gi\u00f9ighe. Peristantu, profitende de sos problemas de sutzessione a su tronu arboresu, su 6 santugaine 1408, unu balente es\u00e8rtzitu, a su sighidu di Pietro Torrelles, generale de Martine I \"su Gi\u00f2vanu\", re de Sitz\u00eclia e erederi a sa corona de Aragona, fiat isbarcadu in Casteddu. Su 8 de nadale fiat arribadu in s'\u00ecsula fintzas Gullielmu III de Narbona e su 13 ghenn\u00e0rgiu 1409 fiat istadu incoronadu in Aristanis re de Arbaree. A pustis de tentativos v\u00e0rios de agatare un'ac\u00f2rdiu in manera diplom\u00e0tica, non resissende a agatare niunu cumpromissu, sa gherra fiat istada inevit\u00e0bile.\nSos primos iscontr\u00f2rios fiant acont\u00e8ssidos in mare, cando su 1\u00ba l\u00e0mpadas 1409, in su golfu de s'Asinara sa flota catalanu-aragonesa aiat distr\u00f9idu 6 galeras genovesas mandadas in agiudu a sos arbaresos, mentras su 30 l\u00e0mpadas, sas campagnas de Seddori fiant istadas teatru de sa batalla detzisiva intre su regnu de Sardigna e C\u00f2rsiga e su regnu de Arbaree. S'es\u00e8rtzitu de Gullielmu III de Narbona fiat cumpostu dae 17\u00a0000 fantes arbaresos, duam\u00ecgia cadderis frantzesos e milli balestrieris genovesos. S'es\u00e8rtzitu de su regnu de Sardigna e C\u00f2rsiga fiat assentadu imbetzes de otim\u00ecgia fantes e trem\u00ecgia cadderis sitzilianos, aragonesos, valentzianos e baleares. M\u00e8gius armados e organizados, aiant isfundadu sa parte tzentrale de s'afiladura arborense, dividende\u00b7ddu in duos truncones. Sa batalla fiat istada tosta meda e si fiat ris\u00f2lvida in una bera iscontzada pro sos sardu-giuigales. Bintighimbe dies a pustis de sa batalla, Martine su Gi\u00f2vanu fiat mortu de repente de mal\u00e0ria e a su postu suo, Pietro Torrelles, giai logutenente suo, aiat sighidu sa gherra. Su 17 austu 1409, in sos intorinos de Santa Justa, si fiat acumprida sa segunda batalla e custa borta fiant istados sos catalanu-aragonesos a pad\u00e8ssere p\u00e8rdidas a beru graes, in su campu aiant lassadu prus de 6.500 mortos. Ma mancari non s'isprichet, Lenardu Cubeddu, cumandante de sos arbaresos in logu de Gulliermu de Narbona \u2013 andadu a Frantza pro chircare af\u00f2rtzios \u2013 no aiat isfrutadu a prenu s'avant\u00e0giu militarmente achiridu e si fiat retiradu in Aristanis. Peristantu acudiant afortiamentos mannos dae Ispagna e pagu a pustis, una borta torrados a organizare, sos ib\u00e8ricos aiant conchistadu a Bosa e aiant postu suta de ass\u00ectiu Aristanis. A custu puntu de sa gherra, pro motivos disconnotos, Lenardu Cubeddu, su 29 martzu 1410, si fiat r\u00e8ndidu chentza de gherrare. Medas ist\u00f2ricos pensant a una collusione cun s'inimigu, fintzas pro ite de in cue a pagu, diat retzire in feudu \u2013 dae su re de Sardigna \u2013 su Marchesadu de Aristanis.\nResist\u00e8ntzia arbarersa e genovesa.\nMa su regnu de Arbaree, mancari aiat p\u00e8rdidu sa capitale sua e sos territ\u00f2rios ist\u00f2ricos, fiat galu biu e compidaiat totu sa Sardigna nord orientale. Sa capitale fiat istada tramudada a T\u00e0tari e Gullielmu III de Narbona, torradu in s'\u00ecsula, manteniat bia sa cuntierra, agiudadu dae sos genovesos e de Nicolau Doria, f\u00ecgiu de Brancaleone Doria. Aiat conchistadusu casteddu de Lungoni pro a pustis minetzare diretamente Aristanis. Su 6 maju 1412, at chircadu deconchistare S'Alighera a su cumandu de un'es\u00e8rtzitu cumpostu dae frantzesos e tataresos, ma sos catalanos ddos aiant rebusados. Ma cun su colare de su tempus, su regnu s'aviaiat comomai cara a un' inesorabile decad\u00e8ntzia. Bistu male dae sos sardos giuigales e discunfiadu, su 25 maju 1414, Gullielmu III aiat chircadu un'ac\u00f2rdiu cun su Re de Sardigna. Ddi fiant istados of\u00e8rridos 100.000 florinos de oro, ma de repente, Ferrante I de Aragona fiat mortu in antis de arribare a una congruida. A su postu suo, fiat artziadu a in su tronu de sa Corona su f\u00ecgiu Alfonsu V de Aragona. Cun isse a su p\u00f2dere, sa corona at agiuntu sa m\u00e0ssima ist\u00e8rrida territoriale e aiat pigadu in s\u00e8riu s'idea de unificare definitivamente totu sos territ\u00f2rios de su regnu de Sardigna e C\u00f2rsiga. Dae tempus in Ispagna si fiat allistrende una poderosa flota pro inv\u00e0dere sa C\u00f2rsica. Chentza de istentos, aiat segadu unilateralmente sa paghe cun G\u00e8nova e sos v\u00e0rios tratados sutascritos. Aiat b\u00f2lidu comente si siat batire in antis a tr\u00e8mene sas tratativas \u2013 giai intauladas dae su babbu \u2013 pro s'achistu de sos deretos in sa corona de Arbaree. Su 17 austu 1420, a S'Alighera, a pustis de prus de chimbe s\u00e8culos, pro 100.000 florinos de oro aiat finidu pro semper su Regnu de Arborea. De cue a pagu, peristantu, s'imbiu contra sa C\u00f2rsiga fiat andadu ad\u00f2biu a unu cumpletu fallimentu.\nSa tzitade de Casteddu Sardu - tando narada \"Casteddu D\u00f2ria\" o \"Casteddu Genovesu\" pro ite suta de su guvernu de sos D\u00f2rias - aiat aguantadu galu prus a longu a sa conchista catalanu-aragonesa, essende ocupada petzi in su 1448, annu matessi cando fiat numenada tzitade r\u00e8gia. Dae su Regnu de Sardigna abarraiat gai escl\u00f9didas petzi sas \u00ecsulas de s'artzipelagu de sa Maddalena, chi fiant atacadas petzi in \u00e8poca sab\u00e0uda de Vit\u00f2riu Amedeu III de Savoja in su 1767-69, fintzas in custu casu sutraende\u00b7nde su controllu a sos genovesos.\nS'abbolotu de Lenardu De Alag\u00f3n e sa Batalla de Macumere.\nA pustis de sa morte de Lenardu Cubeddu, primu marchesu de Aristanis e conte de Costera, e de su f\u00ecgiu Sarbadore (1470), su marchesadu fiat istadu pret\u00e8ndidu dae Lenardu De Alag\u00f3n in cantu de iscratza pro parte de mama de sos Cubeddu. Sa pret\u00e8sa de Lenardu, per\u00f2, aiat adobiadu s'opositzione de su visurr\u00e9 Nigola Carros, de iscratza de Ugone II de Arbaree pro parte de mama. Pro neghe de custas tensiones intre opostas fatziones, in Aristanis aiat tzocadu un'abbolotu cumandadu dae Lenardu De Alag\u00f2n. Su 14 abrile 1470, s'es\u00e8rtzitu de su visurr\u00e9 \u2013 chi aparitzaiat s'ocupatzione de sa tzitade e a sedare sos iscussertos \u2013 fiat istadu derrotadu dae sos revoltosos in sa batalla de Uras. Nigola Carros aiat ref\u00e8rridu a su re de Sardigna de su per\u00ecgulu chi su \u00ab\"Pr\u00ecntzipe de sos sardos\"\u00bb rapresentaiat, timende chi poderet iscadenare una rivolutzione generale subra totu s'\u00ecsula. Difatis su discuntentu cara a sos aragonesos creschiat intre sos arbaresos chi no aiant mai abbandonadu su bisu de un' \u00ecsula totu ind\u00ecgena. Giuanne II tando, a pustis de \u00e0ere cuntz\u00e8didu a Lenardu s'inbestitura de su marchesadu, allarmadu, aiant sententziadu in sos cunfrontos de totu sa fam\u00eclia Alag\u00f3n \u2013 una terrorosa cundenna de morte e sa cunfisca de totu sos benes cuntz\u00e8didos. A cussu puntu in su 1475, s'abbolotu si fiat allargadu in manera ulteriore e Lenardu de Alag\u00f3n, torrende a s'acapiare a sas er\u00f2icas gestas de sos Gi\u00f9ighes de Arbaree, chi aiant gherradu contra su regnu de Sardigna in defensa de s'indipend\u00e8ntzia de su regnu issoro, aiat acorradu in suta de sas insegnas de su gloriosu giudicadu totu cussas populatziones de s'\u00ccsulachi non podiant sufrire de su dom\u00ecniu istr\u00e0ngiu. De s'Ispagna e de sos unos \u00e0teros istados de sa Corona fiant istados imbiados af\u00f2rtzios, mentras in s'\u00ecsula una violenta epid\u00e8mia de pesta bisestraiat sas biddas e sas tzitades. Sa batalla detzisiva fiat istada pretz\u00e8dida dae sambenosos iscontr\u00f2rios in Mores e in \u00c0ldara. Su 19 maju 1478, s'es\u00e8rtzitu de su visurr\u00e9 aiat afracadu a sos sardos rebellos in sos int\u00f2rinos de Macumere. S'iscontr\u00f2riu fiat istadu tostu a beru. Lenardu de Alag\u00f3n fiat istadu derrotadu dae sas fortzas aragonesas formadas dae contingentes de \"spingarderos\" e armadas cun balentes artillierias l\u00f2mpidas dae Sitz\u00eclia. Artale, su f\u00ecgiu de Lenardu fiat mortu gherrende. In su campu fiant mortos de sos 8.000 a sos 10.000 \u00f2mines. Lenardu de Alag\u00f3n fiat fuidu a Bosa dae in ue si fiat imbarcadu pro agi\u00f9nghere a G\u00e8nova. In artu mare fiat istadu per\u00f2 traidu, fatu presoneri e cunsignadu a s'ammir\u00e0lliu aragonesu Giuanne Villamar\u00ec chi dd'aiat portadu a Valencia. Cundennadu a morte, a pustis sa pena ddi fiat istada mudada in presone a vida. Fiat istadu inserradu in su casteddu de X\u00e0tiva, in ue fiat mortu su 3 santandria 1494.\nSa Corona de Aragona.\nCun sa reconchista de Granada \u2013 su 2 ghenn\u00e0rgiu 1492 \u2013 sos Cristianos aiant torradu a t\u00e8nnere in manera prena su controllu de totu sa pen\u00ecsula Ib\u00e8rica, est a n\u00e0rrere s'antiga \"Hispania\" romana. De cussu momentu sa pen\u00ecsula fiat abarrada dividida in bator territ\u00f2rios cristianos: (Cast\u00ecllia \u2014 a su cale fiat istadu annessionadu su territ\u00f2riu non galu irredento de su Sultanadu de Granada \u2014, Aragona, Navarra e Portugallu). Ferrandu II de Aragona e Isabella de Cast\u00ecllia si fiant cojuados in Valladolid su 17 santugaine 1469, cun un'ac\u00f2rdiu connotu fintzas comente a sa \"cunc\u00f2rdia de Seg\u00f2via\", in su 1475, sos duos soberanos aiant giuradu de non f\u00f9ndere sas duas coronas in un'\u00f9nicu Istadu e cada entidade aiat cunservadu sas istitutziones suas e sas leges suas. Ambos difatis si fiant narados: \"re de Cast\u00ecglia, de Aragona, de Le\u00f3n, de Sitz\u00eclia, de Sardigna, de Cordova, de Murcia, de Jahen, de Algarve, de Algeciras de Gibilterra, de N\u00e0poli, contos de Bartzellona, signores de Vizcaya e de Molina, ducas de Atene e de Neopatria, contos de Rossiglione e de Serdagna, marchesos de Aristanis e contes de Costera\". Cast\u00ecllia e Aragona fiant divenidos su regnu de Ispagna. S'\u00ecsula in suta de sa balente corona de Ispagna fiat fatu unu mundu prus propriamente ispagnolu. A pustis de sa derrotapatida dae Lenardu de Alagon in su 1478, sos noos arribados difatis aiant adotadu un'indiritzu pol\u00ecticu miradu a arribare a su cumpletu controllu de su territ\u00f2riu, siat pro m\u00e8diu de sos feudat\u00e0rios in sas campagnas siat cun sos ufitziales riales in sas tzitades no infeudadas. Su 19 ghenn\u00e0rgiu 1479, de su \"Supremu Cuss\u00ecgiu de Aragona\", sas duas \u00ecsulas de su Tirrenu fiant ischirriadas in sas titolatziones r\u00e8gias e \u2013 francu pro su papadu \u2013 su \u00abregnu de Sardigna e C\u00f2rsiga\u00bb fiat naradu in totu Europa \"Regnu de Sardigna\" ebbia.\nSu feudal\u00e8simu.\nTres meses a pustis de sa reconchista anti-musulmana, sos \"res cat\u00f2licos\" aiant dadu cumintzu a s'impresa de Cristolu Columbu. A pustis de su 12 santugaine 1492 fiat incumentzadu pro su mare Mediterr\u00e0neu su suo repentinu declassamentu a favore de s'otz\u00e8anu Atl\u00e0nticu. Pr\u00f2piu mentras totu s'Europa fiat triulada dae importantes mud\u00e0ntzias culturales e econ\u00f2micos, su sistema feudale comomai ispar\u00e8ssidu in sos \u00e0teros Istados, in su regnu de Sardigna aiat rapresentadu imbetzes unu de sos aspetos prus carater\u00ecsticos de s'organizatzione ispagnola. Su feudu fiat istadu su m\u00e8diu cun su cale sa Corona de Aragona aiat cumpendadu sa nobilesa aragonesa, catalana e valenzana chi, siat pro m\u00e8diu de donativos, siat personalmente, aiant contribuidu a sa conchista de su Regnu. Ma fiat istadu fintzas \u2013 in su cuadru de s'ordinamentu costitutzionale e amministrativu \u2013 un'efetivu \u00f2rganu de guvernu e de pres\u00ecdiu de su territ\u00f2riu. Cun s'infeudamentu colaiant a su feudat\u00e0riu totu sos p\u00f2deres chi ispetaiant a su soberanu, siat subra sa terra siat subra sos bividores, bogados pagos deretos riservados a sa Corona, cales s'\u00f2brigu de prestatziones militares e s'\u00f2brigu de unu donativu annuale in proportzione a su n\u00f9meru de sos bividores su f\u00e8udu. Una de sas primas cunsigh\u00e8ntzias de custu (giai tando) anticuadu sistema, fiat istadu s'ispredimentu de sas antigas classes rurales: fiant ispar\u00e8ssidos sos mannos propiet\u00e0rios de terras gasi comente sas classes prus \u00f9miles chi traballaiant sa terra, cun su cunsighidu isperdimentu de sas colturas e cun s'impoberimentu generale de sas campagnas. E difatis, sos problemas prus graes e mai ris\u00f2lvidos sunt abarrados pr\u00f2piu cussos chi pertocant sas cuss\u00f2rgias agr\u00ecculas. Fintzas chi costantemente fiant postas a s'atentzione de sos rapresentantes ispagnolos sas chistiones relativas sa vida dificultosa tenta dae sos massajos, in sa pr\u00e0tica non fiat mai fatu nudda pro megiorare sa cunditzione issoro. A sos medas istentos si fiant agiuntos a pustis fintzas sas epid\u00e8mias de pesta e de colera chi isdegumaiant s'\u00ecsula messende v\u00ectimas meda numerosas, paris a sas chi de annu in annu giai provocaiant sa mal\u00e0ria e sas caristias. In cussu per\u00ecodu s'andaiat gai cumpletende meda a sa lestra su protzessu de ispopolamentu de su Regnu: a pustis de s'epid\u00e8mia de pesta de su 1680, in sos annos chi andant de su 1678 a su 1688, sa populatzione fiat basciada dae 337.000 a 253.000 bividores. Cando a fatu in Ispagna fiat istada detz\u00ecdida s'organizatzione torra de su tribunale de s'Inchisitzione, su provedimentu fiat istadu ist\u00e8rridu fintzas a su Regnu de Sardigna e intre sos protzessos prus clamorosos intentados dae sos incuisidores, est de ammentare cuddu contra Sigismundu Arquer, acusadu de luteran\u00e8simu e cundannadu a morte peri fogarone, in Toledo, in su 1571. A sa fine de su de 17 s\u00e8culos e a sos cumintzos de su de 18 s\u00e8culos, cando sa corona de Cast\u00ecllia aiat perdidu su regnu, achirudu a sos soberanos sab\u00e0udos, sas cunditziones econ\u00f2micas e sotziales de s'\u00ecsula si fiant fatas deprimidas meda.\nSas bardanas de moros.\nAlliados cun sos frantzesos e cun sos corsaros moros tunisinos e algerinos ghiados dae Khayr a su-Din (naradu \u00abBarbaruja\u00bb), sos turcos de Solimanu su Magn\u00ecficu aiant bardanadu costantemente sas costas ispagnolas, italianas e sardas. In su 1509 aiant postu a ferru e a fogu Crabas, in su 1514 Thiniscole patiat sa matessi sorte e s'annu a pustis Crabas un'\u00e0tera borta. In su 1520 aiant bisestradu Santu Antiogu, Pula, Crabonaxa. In su 1520 sos frantzesos aiant afracadu Casteddaragonesu (sa de oe Casteddu Sardu), Terraba e Uras. C\u00e0ralu I, tando soberanu de su regnu de Ispagna, aiat intentadu de p\u00f2nnere rem\u00e8diu a su flagellu de sos piratas moros e, agrusitada a Casteddu una flota manna, in su mese de tr\u00eculas de su 1535, fiat tocadu contra sa printzipale base issoro, posta in T\u00f9nisi, chentza per\u00f2 cunsighire resurtados apretziados bidu chi sas bardanas aiant sighidu torra. In su 1538 sos predones aiant sachigiadu Portu Turre, in su 1540 fiat istadu sa borta de S'Ulumedu. In s'intentu de p\u00f2nnere rem\u00e8diu a custa praga, in su 1541, fiat istadu allistradu un'\u00e0teru imbiu, chi teniat a obietivu de afracare Algeri, ma sa flota fiat istada distr\u00f9ida dae una terrorosa traschia galu in antis de imb\u00e0tere sa costa magrebina.\nFrontera intre Islam e Cristianidade.\nA pustis de sa vitoriosa batalla de Lepanto in su 1571 contra de Al\u00ec Pasci\u00e0 a chi aiat pigadu parte in manera brillante su Tercio de Cerde\u00f1a \u2013 suta de su cumandu de su frade de su re de Sardigna, Don Giuanne de \u00c0ustria \u2013 e a pustis de sa temporale conchista de T\u00f9nisi in su 1573, de su 1577 s'importante base barbaresca fiat istada torrada a conchistare dae sos musulmanos e dae tando sa pressione turca in su Mare Mediterr\u00e0neu fiat cr\u00e8schida in manera ulteriore. Sos ispagnolos aiant p\u00e8rdidu s'avampostu africanu prus orientale e fiant istados obrigados a torrare a coa sa frontera de defensa. Su Regnu de Sardigna, chi finas a tando aiat tentu unu ruolu segund\u00e0riu in sa t\u00e0ula de iscacos difensiva de mediterr\u00e0neu, dae tando a in antis si fiat fata un'avampostu contra de s'ispaniadura otomana: in s'\u00ecsula passaiat cussa l\u00e0cana invis\u00ecbile chi costituiat sa frontera intre paisos cristianos e musulmanos. Si fiat postu tando, in manera apretosa, su problema de su potentziamentu de sas defensas costeras e de sas tres prus importantes pratzafortes mar\u00ectimas: sa capitale de su Regnu, sa tzitade de S'Alighera e sa roca de Casteddu Aragonesu, chi costituiant s'ossadura nevr\u00e0lgica de su sistema de defensa. Sas curreras de moros peristantu si faghiant galu prus fitianas e non daiant tr\u00e8gua. Pro amparare sas populatziones, comente in sos \u00e0teros Istados de sa Corona, fintzas su regnu de Sardigna si fiat dotadu de una retza difensiva costera. Partende dae su 1572, suta de sa diretzione di Marco Antonio Camos, fiat incumentzadu su fraigu de turres de abbistada, postas in bista una de s'\u00e0tera in manera de allertare sa populatzione. A sa fine de su de 16 s\u00e8culos cussas fraigadas in su mare fiant belle 82. Mannas ischiscioneras in ferru adobbadu, postos in pitzu a sas turres, serbiant de cuntenidores pro brusiare s'\u00f9vora isciusta e su bit\u00f9mene: si formaiat gai unu fumu densu e iscuru, bene vis\u00ecbile dae tesu. Ma cun totu sos isfortzos sustentados pro afortiare sa seguresa de s'\u00ecsula, sa defensa sighiat a \u00e8ssere bastante prec\u00e0ria fintzas pro ite sas turres teniant su c\u00f2mpitu de signalare s'imminente per\u00ecgulu e dare s'allarme, ma manna parte de issas nonfiant echipagiadas de distacamentos adecuados e de armamentos grae. Si podent galu agatare a longu de sa costera sarda una chentina de custas turres: in s'ala setentrionale de Istintinu fintzas a Lungoni, de Pasada a Crabonaxa longu su chirru orientale, puru de Carluforti a S'Alighera, in sa costa otzidentale. Sunt abarradas ativas fintzas a su 1815, cando a pustis de su Cungressu de Vienna fiat impostu a sos istados moros sa fine de sa trata de sos iscraos. Fiant istadas demilitarizadas in su 1867 de su nou Regnu de It\u00e0lia.\nTentativu de invasione frantzesa de su 1637.\nIncumentzada in Bo\u00e8mia in su 1618 intre cat\u00f2licos e protestantes, sa gherra de sos Trinta annos fiat istada trasformada dae su cardinale Richelieu in luta pol\u00ectica contra de sa dinastia de sos Asburgos de Ispagna e de \u00c0ustria. Durante custu cunflitu, una flota de barantasete vascellos, a su cumandu de Erricu de Lorena, conte de Harcourt, su 21 fre\u00e0rgiu 1637, fiat isbarcadu a curtzu de Aristanis e aiat sachigiadu sa tzitade pro una chida. Non bolende a pustis acarare sas mil\u00ectzias de su Regnu chi arribaiant in sucurru de sa tzitade atacada, sos frantzesos si fiant retirados curre\u00b7curre, abbandonende fintzas sos istendardos chi oe sunt custodidos in sa seu de Aristanis. A pustis de custu tentativu de invasione, si fiat fatu pretzisu e de apretu afortigare su regnu de una flota navale de defensa, ma sas galeas varadas in sos annos a sighire fiant istadas isceti tres.\nSa gherra de sutzessione ispagnola e sa gherra de sa cuadr\u00f9plitze alli\u00e0ntzia.\nA sos cumintzos de su de 18 s\u00e8culos, casi totu sas domos riales in Europa fiant unidas intre issas e issas dae lig\u00e0mines de ar\u00e8ntzia. Cando unu soberanu moriat chentza de lassare erederis, s'aberiant chertos tostados pro sa sutzessione a su tronu, chertos chi a s'ispissu si cunvertiant in beras e pr\u00f2pias gherras: una de custas fiat istada sa gherra de sutzessione ispagnola chi aiat bidu Ispagna e Frantza acarare \u00c0ustria, Pr\u00f9ssia, Inghilterra, Portugallu, Rep\u00f9blica de sas Sete Prov\u00ecntzias e sos Istados Sab\u00e0udos. Sa gherra aiat tzocadu in su 1700 cando, cun 39 annos, C\u00e0ralu II de Ispagna fiat mortu chentza de f\u00ecgios chi ddi poderent sutz\u00e8dere. In antis de m\u00f2rrere, in sas \u00f9rtimas voluntades suas, aiat inditadu a erederi su duca de Angiou, nebode suo. Custu aiat provocadu sos pessamentos de sas \u00e0teras pot\u00e8ntzias europeas chi timiant s'unione de sas coronas de Ispagna e Frantza e aiant propostu a erederi s'artziduca de \u00c0ustria, C\u00e0ralu de Asburgu. Sa cuntierra aiat inbestidu fintzas su Regnu de Sardigna e in su 1708, una flota anglo-olandesa, cumposta dae baranta vascellos, si fiat presentada in su golfu de Casteddu. Sa capitale de su Regnu, a pustis de unu furiosu bombardamentu navale, si fiat r\u00e8ndida su 13 austu, aberende sas ghennas a sa conchista de s'\u00ecsula. Sos Alliados, a pustis de una s\u00e8rie de revessos a inghitzu, aiant bintu batallas detzisivas in Germ\u00e0nia e in It\u00e0lia. In su 1706 Torinu, (pro sa defensa de sa cale Pedru Micca at p\u00e8rdidu sa vida in un'er\u00f2icu gestu), fiat istadu sarvada dae s'ass\u00ectiu frantzesu de Eug\u00e8niu de Savoja. S'Inghilterra dominaiat in longu e in largu in su Mediterr\u00e0neu arribende a ocupare Gibraltar e resissende a isbarcare a Bartzellona. A fatu de a sos assentamentos territoriales sighidos a sa paghe firmada a Utrecht in su 1713 su Regnu de Sardigna fiat passadu a sos Asburgos de \u00c0ustria mentras su duca de Savoja, Vit\u00f2riu Amedeu II,aiat otentu su Regnu de Sitz\u00eclia cun su relativu t\u00ectulu r\u00e8giu. A segus, s'Ispagna aiat torradu a cumintzare sas disamistades in su tentativu de torrare a pigare possessu de Sitz\u00eclia e de Sardigna. Cumandada dae s'ammir\u00e0lliu Stefano Mari, una flota de cchentudeghi naes aiat pigadu a cannonadas Casteddu, mentras 8000 sordados fiant isbarcados in sa marina de su Poetu. Su 29 austu 1717 sa tzitade si fiat r\u00e8ndida. Un'annu a pustis de sos ispagnolos fiant resissidos a pigare fintzas sa Sitz\u00eclia, ma sa gherra si fiat resolvida in unu disastru e fiant istados derrotados dae s'Alle\u00e0ntzia assentada dae Inghilterra, Savojas, \u00c0ustria e Paisos B\u00e0scios.\nSu Regnu de Sardigna a sos Savoja.\nFiat sighidu unu tratadu de paghe nou (tratadu de Londra de su 1718), in ue fiat istadu adduidu\u00a0\u2013 intre \u00e0teros\u00a0\u2013 chi su re Vit\u00f2riu Amedeu II tzederet sa Sitz\u00eclia a s'\u00c0ustria in c\u00e0mbiu de sa Sardigna. In respetu a su Tratadu de Londra, fiat istadu sutascritu in S'Aja su 8 austu 1720 s'ac\u00f2rdiu chi decretaiat su pass\u00e0giu de su Regnu de Sardigna a sos Savojas. Su t\u00ectulu r\u00e8giu fiat istadu pro sa domo antiga sa realizatzione de un'obietivu meda antigu, persighidu cun cost\u00e0ntzia durante sos s\u00e8culos. Dae como a in antis totu sos istados chi partenent a sa domo Savoja ant a formare su \u00abRegnu de Sardigna\u00bb o \u00abRegnu sardu\u00bb: s'amministratzione istatale at a impreare s'agetivu \u00absardu\u00bb, in ue rechertu, pro totu sos atos de su Regnu e sos s\u00f9dditos ant a \u00e8ssere narados \u00abs\u00f9dditos sardos\u00bb."}
{"id": "19533", "revid": "11946", "url": "https://sc.wikipedia.org/wiki?curid=19533", "title": "Ampere", "text": "S'ampere (s\u00ecmbulu A) est s'unidade de s'intensidade de currente el\u00e8trica (\"I\")de su Sistema Internatzionale de Unidades de Medida , e nd'est una de sas sete unidades fundamentales de su SI. Est istada numenada in onore de Andr\u00e9-Marie Amp\u00e8re (1775-1836), matem\u00e0ticu e f\u00ecsicu frantzesu cunsideradu su babbu de s'eletromagnetismu.\nIn t\u00e8rmines pr\u00e0ticos, s'ampere est sa mesura de sa cantidade de c\u00e0rriga el\u00e8trica chi passat pro unu puntu in unu tzircuidu el\u00e8tricu in s'unidade de tempus cun 6.241\u00a0\u00d7\u00a01018 eletrones (unu coulomb) pro segundu. In \u00e0teras par\u00e0ulas, su coulomb si definit in t\u00e8rmines de s'ampere: unu coulomb est sa cantidade de c\u00e0rriga el\u00e8trica carrada in una currente de un'ampere chi falat durante unu segundu.\nformula_1\nSa lege de Amp\u00e8re indicat chi b'at una fortza de atratzione o repulsione intre duos condutores parallelos chi batint una currente el\u00e8trica. Custa fortza s'utilizat in sa definitzione formale de s'unidade ampere, chi istabilit chi s'ampere est sa currente costante chi at a produire una fortza de atratzione de 2\u00b710-7 newtons pro metru de longit\u00f9dine intre duos condutores deretos, parallelos, de longaria infinita, setzione tzirculare e separados de unu metru de dist\u00e0ntzia in su b\u00f2idu.\nIn generale, sa c\u00e0rriga Q si determinat cun sa currente costante I chi falat durante unu tempus t comente Q = It.\nDadu chi unu coulomb est eguale a 6,24\u00b71018 partigheddas carrigas, un'ampere est ecuivalente a 6,24\u00b71018 partigheddas carrigas moende\u00b7si a traessu de una superf\u00ectzie in unu segundu.\nIspiegatzione.\nSigomente si tratat de un'unidade fundamentale, sa definitzione de s'ampere no est ligada a peruna \u00e0tera unidade el\u00e8trica. Sa definitzione pro s'ampere est ecuivalente a cambiare su balore de sa permeabilidade de su b\u00f2idu in formula_2 H/m. In antis de su 1948 s'utilizaiat s\"'ampere internatzionale\" , definidu in t\u00e8rmines de sa depositzione eletrol\u00ectica m\u00e8dia de sa prata. S'unidade antiga est eguale a 0,99985 A.\nS'unidade de c\u00e0rriga el\u00e8trica, su coulomb, est definida in sos t\u00e8rmines de s'ampere: unu coulomb est sa cantidade de c\u00e0rriga el\u00e8trica batida in una currente de un'ampere falende in unu segundu. Currente, tando, est sa m\u00e8dia pro sa cale sa c\u00e0rriga falat a traessu de unu filu de ferru o una superf\u00ectzie. Un'ampere decurrente (I) est eguale a su flussu de unu coulomb de c\u00e0rriga (Q) pro unu segundu de tempus (t):\nformula_3\nMancari in manera cuntzetuale diat p\u00e0rrere prus l\u00f2gicu pigare sa c\u00e0rriga comente a unidade fundamentale, s'est seberada sa currente ca su modellu suo podet \u00e8ssere meda de prus pretzisu."}
{"id": "19534", "revid": "7227", "url": "https://sc.wikipedia.org/wiki?curid=19534", "title": "Bilchidda", "text": " &lt;ns&gt;0&lt;/ns&gt;\n &lt;revision&gt;\n &lt;timestamp&gt;2020-04-08T07:57:58Z&lt;/timestamp&gt;\n &lt;contributor&gt;\n &lt;username&gt;L2212&lt;/username&gt;\n &lt;/contributor&gt;\n &lt;comment&gt;L2212 moved page Bilchidda to Belchidda: N\u00f9mene in sardu ufitziale pro sa bidda&lt;/comment&gt;\n &lt;model&gt;wikitext&lt;/model&gt;\n &lt;format&gt;text/x-wiki&lt;/format&gt;"}
{"id": "19536", "revid": "2404", "url": "https://sc.wikipedia.org/wiki?curid=19536", "title": "Domo Savoja", "text": "Domo Savoja est una de is prus antigas e importantes dinastias de Europa. S'or\u00ecgine sua est atestada giai dae sa fine de su de 10 s\u00e8culos in su territ\u00f2riu de su Regnu de Borgogna, in ue fiat infeudada de sa Contea de Savoja, artziada a pustis a Ducadu in su de 15 s\u00e8culos. In su matessi s\u00e8culu, cun s'isperdidura de sa dinastia de is Lusignano, aiat otentu sa corona titulare de is regnos crusados de Tzipru, Gerusalemme e Arm\u00e8nia\nIn su de 16 s\u00e8culos tzirca aiat iscostiadu is inter\u00e8ssios territoriales e econ\u00f2micos suos dae is regiones alpinas cara a sa pen\u00ecsula italiana (comente a testimoniadu dae su tramudamentu de sa capitale de su ducadu dae Chamb\u00e9ry a Torinu in su 1563). A sos cumintzos de su de 18 s\u00e8culos, a concluida de sa gherra de sutzessione ispagnola, aiat otentu s'efetiva dignidade r\u00e8gia, a primu in su Regnu de Sitz\u00eclia (1713), a pustis de carchi annu (1720) iscambiadu cun cuddu de Sardigna.\nIn su de 19 s\u00e8culos s'at postu a cabu de su movimentu de unificatzione natzionale italianu, chi aiat batidu a sa proclamatzione de su Regnu de It\u00e0lia su 17 martzu 1861. Dae custa data e fintzas a su mese l\u00e0mpadas de su 1946, cando su referendum subra sa forma istitutzionale de s'Istadu aiat decretadu s'abolitzione de sa monarchia in favore de sa rep\u00f9blica parlament\u00e0ria, fiat istada sa Riale Domo de It\u00e0lia. A foras de sa pen\u00ecsula italiana, su duca Amedeu de Savoja-Aosta est istadu annotamala re de Ispagna de su 1870 a su 1873, cun su n\u00f9mene de Amedeu I de Ispagna.\nDurante su reg\u00ecmene totalit\u00e0riu de Benito Mussolini, sa dinastia aiat otentu formalmente cun Vit\u00f2riu Emanuele III sas coronas de Eti\u00f2pia (1936) e de Alb\u00e0nia (1939) in unione personale, mentras in su 1941, cun su duca Aimone de Savoja-Aosta, fintzas sa corona de Cro\u00e0tzia. Custos \u00f9rtimos t\u00ectulos ant sessadu comente si siat definitivamente in su 1945, cun s'assetu internatzionale sighidu a sa fine de sa segunda gherra mundiale.\nIn su 1947, su de 13 Disponimentos Transit\u00f2rios e Finales de sa Costitutzione de sa Rep\u00f9blica Italiana at dispostu s'es\u00ecliu de sos ex-res e de sos discendentes mascros issoro. In su 2002, in bista de sa burradura de su de 13 Disponimentos, Vit\u00f2riu Emanuele de Savoja e su f\u00ecgiu suo Emanuele Filiberto de Savoja ant giuradu pro iscritu \"fidelidade a sa Costitutzione republicana e a su presidente nostru de sa Rep\u00f9blica\". In su 2003 sos de iscratza de domo Savoja ant p\u00f2didu torrare a It\u00e0lia."}
{"id": "19537", "revid": "2404", "url": "https://sc.wikipedia.org/wiki?curid=19537", "title": "Dinastia Savoja", "text": ""}
{"id": "19538", "revid": "2404", "url": "https://sc.wikipedia.org/wiki?curid=19538", "title": "Savojas", "text": ""}
{"id": "19539", "revid": "7227", "url": "https://sc.wikipedia.org/wiki?curid=19539", "title": "P\u00e0ulu Fresu/logudoresu", "text": "Paolo Fresu (Bilchidda, 10 de frealzu 1961) est unu trumbettista, flicurnista e composidore sardu de musica Jazz. Natu in su 1961,in sa Provintzia 'e Tattari a Bilchidda, como pitzinnu campau normalmenti, cando a 11 annos cumintzau su studiu de sa Trumba, como tottus sos composidores 'e su Jazz in sa Sardigna sa vida 'e pitzinnu cambiat cumpletamenti, cun bintannos cussu arribau a faghere sos cuntzertos a libellu internatzionali in multas cabidales."}
{"id": "19540", "revid": "2404", "url": "https://sc.wikipedia.org/wiki?curid=19540", "title": "Regnu de Sardigna (1720-1861)", "text": "Su Regnu de Sardigna \u2013 a pustis de sa Gherra de sutzessione ispagnola \u2013 in fortza de su tratadu de Londra de su 1718 e de su tratadu de S'Aia de su 1720 in tales \u00f9rtimu annu fiat passadu a Vit\u00f2riu Amedeu II de Savoja a chie fiat assotziadu sos Istados eredit\u00e0rios de s'Ereu formados dae su Printzipadu de Piemonte cun su Ducadu de Savoja, sa Contea de Nitza e de Asti, su ducadu de Aosta, su ducadu de su Monferrato, sa sennoria de Vercelli, su marchesadu de Saluzzo e una parte de su ducadu de Milanu (a custos fiat agiuntu a pustis su Ducadu de G\u00e8nova, a fatu de a s'annessione de sa Rep\u00f9blica de G\u00e8nova detz\u00ecdida dae su Cungressu de Vienna). Sa denumenatzione aiat cumintzadu a \u00e8ssere impreada in manera progressiva pro inditare s'impare de sos possedimentos sab\u00e0udos fintzas chi formalmente su \"Regnu de Sardigna\" aiat sighidu a \u00e8ssere limitadu a s'om\u00f2nima \u00ecsula e \u00e8ssere in istitutzionalmente seberadu dae sos gai narados \"Istados de Terramanna\" de sa dinastia sab\u00e0uda, cumpartzende\u00b7nche petzi su cabu de istadu, re pro sos sardos, duca pro sos savojardos, pr\u00ecntzipe pro sos piemontesos etc. Pro inditare ufitzialmente s'impare de sos possedimentos sab\u00e0udos s'impreaiant sos tr\u00e8menes \"Istados de su Re de Sardigna\" o, prus in curtzu, \"Istados sardos\".\nNointames, feti sa fundidura perfeta de su 1847, ratificada dae C\u00e0ralu Albertu de Savoja, aiat dadu forma a un'istadu unit\u00e0riu; issu cumprendiat totu sos pretzedentes istados sab\u00e0udos e ddi fiat mantenta sa denumenatzione de Regnu de Sardigna ma padessende una totale mud\u00e0ntzia de s'ordinamentu giur\u00ecdicu suo, cun una carta costitutzionale, su Istatutu Albertinu,\"Istatutu de su Regnu Sardu o Istatutu Fundamentale de sa Monarchia de Savoja de su 4 martzu 1848 (n\u00f2didu comente Istatutu Albertinu)\", una noa organizatzione amministrativa e doganale, un'\u00f9nicu parlamentu e una noa capitale, Torinu, de s\u00e8culos resid\u00e8ntzia de sa dinastia.\nFiat fatu un'Istadu in su modellu tzentralista frantzesu, in ue su soberanu regnaiat non petzi in Sardigna, ma in s'intreu Istadu, cun su t\u00ectulu de Re, e in su matessi tempus possediat galu t\u00ectulu de Pr\u00ecntzipe de Piemonte, duca de G\u00e8nova e duca de Savoja, chi formalizaiant su p\u00f2dere in sos Istados de terramanna. In custa fase de s'ist\u00f2ria sua est istadu connotu fintzas che \"Regnu sab\u00e0udu\" e est istadu ufitzialmente tzitadu siat in \u00e0mbitu internu siat internatzionale che \"Sardigna\" e in manera ufitziosa che \"Piemonte-Sardigna\" o \"Piemonte\", essende tale regione sa prus pr\u00f2sperat e pobulada. Cun s'unificatzione italiana e s'annessione de sos istados preunit\u00e0rios, s'\u00f9rtimu Re de Sardigna, Vit\u00f2riu Emanuele II, aiat ass\u00f9midu su t\u00ectulu de Re de It\u00e0lia su 17 martzu 1861, puru mantenende sa tituladura de su Regnu de Sardigna."}
{"id": "19542", "revid": "2404", "url": "https://sc.wikipedia.org/wiki?curid=19542", "title": "Batalla de \u00c0idu de Turdu", "text": "Sa batalla de \u00c0idu de Turdu fiat cumb\u00e0tida in su mese de austu de su 1347 intre un'es\u00e8rtzitu de su Regnu de Sardigna e C\u00f2rsiga e sas armadas de sos D\u00f2rias durante sa segunda de sas rebellias de sos D\u00f2rias contra de sos sardos regn\u00ecculos.\nLogu de s'iscontr\u00f2riu.\n\"\u00c0idu de Turdu\" fiat sa denumenatzione de unu \u00e0idu de monte, unu passad\u00f2rgiu obligadu costituidu dae una g\u00f9turu istrintu. Unos cantos istudiosos afirmant chi si tratet de una localidade chi oe partenet a su territ\u00f2riu cumonale de Turalva, longu s'asse vi\u00e0riu \"bia Turresa\" - betzu caminu chi giughiat a sa tzitade de T\u00e0tari (sostituida, in su 1822, cun unu percursu meda diferente, de sa \"C\u00e0rolu Felitze de s'ingegneri Carbonazzi\"). Tale caminu, a pustis de Bonolva, passaiat a s'estu de su casteddu de Rocaforte (Giave) pro tocare cara a sa cr\u00e8sia de s'Isp\u00ecritu Santu de Turalva e, duncas, a su passu naradu \"\u00c0idu de Turdu\". Pro sa natura sua de passu obligadu, su logu bene s'adataiat a un'imbuscada.\nAlliados de sos regn\u00ecculos.\nPro firmare sos rebellos sas tropas regn\u00ecculas aiant rugradu su Giugadu de Arbaree de Marianu IV, tando prenu alliadu ma disigende chi niunu de sos duos es\u00e8rtzitos lomperet una vit\u00f2ria detzisiva.\nA sa batalla aiat partetzipadu su frade de su gi\u00f9ighe matessi, Giuanne de Arbaree, paris cun unu cuntingente de 250 cadderis e treghentos balestreris aristanesos, cun su c\u00f2mpitu de evitare a sos regn\u00ecculos un'imbuscada.\nAlliados de sos D\u00f2rias.\nPro cuntrastare sos regn\u00eccolos, sas fam\u00eclias v\u00e0rias de sos D\u00f2rias aiant lassadu a unu cantone sas divisiones internas issoro e cun s'agiudu de G\u00e8nova aiant armadu unu numerosu es\u00e8rtzitu capitanadu dae Mateu, Nicolau, Giuanne e Antoni D\u00f2ria.\nSa batalla.\nAndende contra a cantu cussigiadu dae sos arbaresos, comente is avangu\u00e0rdias aiant pigadu cuntatu, sos regn\u00ecculos fiant istados in manera pagu atentziosa mandados a s'atacu de Gherardo de Cervellon. A ddos abetare, bene cuados e postos in s'istrintu g\u00f9turu bi fiant is balestreris genovesos chi aiant dadu proa de sa fama mala issoro.\nDe su cumbatu sambenosu fiat essidu binchidore s'es\u00e8rtzitu de is D\u00f2rias chi aiat massacradu s'inimigu. S'interventu de sos armados arbaresos fiat resissidu a sarvare a is pagos aragonesos subrab\u00ecvidos, intre chi su visurr\u00e9 Don Gulliermu de Cervellon. Isse, feriduu, a sa nova chi sos duos f\u00ecgios suos Gherardo (mannu) e M\u00f2nicu fiant mortos in batalla paris cun su nebode Ughetu de Cervellon, fiat mortu de in cue a pagu.\nA sarvare sos regn\u00ecculos de s'iscontzada totale in sa Sardigna de su norte fiat istada sa peste niedda, imb\u00e0tida in Europa in su 1347. Sos D\u00f2rias no aiant tentu avant\u00e0giu perunu de sa vit\u00f2ria pro neghe de sa violenta epid\u00e8mia chi aiat firmadu totu, fintzas sas atziones b\u00e8llicas.\nPagos annos a pustis de, Marianu IV, finas a tando alliadu aragonesu, aiat segadu sos istentos e a sos cumintzos de su mese de cabudanni de su 1353 sa Corona de Logu deliberaiat sa gherra contra su Regnu de Sardigna e C\u00f2rsiga (\"Gherra sardu-catalana\": 1353-1355; 1365-1388; 1390-1410/20)."}
{"id": "19543", "revid": "2404", "url": "https://sc.wikipedia.org/wiki?curid=19543", "title": "Batalla de Aidu de Turdu", "text": ""}
{"id": "19544", "revid": "10458", "url": "https://sc.wikipedia.org/wiki?curid=19544", "title": "Die internatzionale de su p\u00f2pulu rom", "text": "Sa Die internatzionale de su p\u00f2pulu rom, s'8 de abrile, est una giorronada dedicada a sa cultura rom e a cr\u00e8schere sa cussi\u00e8ntzia a subra de is problemas de su p\u00f2pulu rom.\nOr\u00ecgine.\nSa proclamatzione de sa die internatzionale at tentu logu ufitzialmente su 1990 a Serock, Pol\u00f2nia, sede de su de bator Cungressu mundiale rom, in onore de su primu ad\u00f2biu internatzionale de rilev\u00e0ntzia formadu dae una rapresentatzione rom, de su 7 a su 12 de abrile de su 1971 a Chelsfield, a curtzu de Londra. Est in cussa ocasione chi est istadu istabilidu s'impreu preferente de su t\u00e8rmine \"rom\", sa bandera ufitziale de su p\u00f2pulu rom (cun sa roda in isfundu birde e biaitu) e s'innu gelem gelem."}
{"id": "19547", "revid": "7227", "url": "https://sc.wikipedia.org/wiki?curid=19547", "title": "Revolutzione sarda de su 1794", "text": ""}
{"id": "19550", "revid": "7227", "url": "https://sc.wikipedia.org/wiki?curid=19550", "title": "Caratza N95", "text": "Una Caratza N95 est unu respiratore cun filtru anti-particoladu chi satisfaghet s'istandard N95 de S' de sos Istados Unidos pro su chi pertocat a s'avaloramentu de su livellu de filtrazione de s'\u00e0era, in su sensu chi filtrat a su nessi su 95% de sas partigheddas tasidas in s'\u00e0era, ma non resistet a s'\u00f2giu che a su P95. Est su respiradore a caratza cun filtru anti-particoladu prus comunu . Custa casta de respiratore amparat dae sos particolados, ma non dae sos gas o dae sos papores .\nSos respiradores N95 sunt cunsiderados, pro su chi pertocat a sa funtzionalidade issoro, ecuivalentes a respiradores determinados regulados dae giurisditziones no istadunidensas, che a sos respiradores FFP2 de s'Unione Europea e a sos respirat\u00f2rios KN95 de sa Tzina. Nointames, benint impreados crit\u00e8rios unu pagu diferentes pro nde tzertificare sas prestatziones, che a s'at\u00f2liu de su filtru, s'agente de proa e sa portada e sa ruta de pressione cunsentida. \nSa caratza N95 tenet bis\u00f2ngiu de una retza fina de fibras sint\u00e8ticas polim\u00e8ricas, connota fintzas cun su n\u00f9mene de \"intessidura non t\u00e8ssida\" in polipropilene, chi benit prod\u00f9ida pro m\u00e8diu de unu protzessu ispetzializadu meda mutidu \"fusione a fusione\" chi format su p\u00ecgiu de filtrazione internu chi filtrat sas partigheddas perigulosas."}
{"id": "19551", "revid": "2404", "url": "https://sc.wikipedia.org/wiki?curid=19551", "title": "Ist\u00f2ria de Sardigna sennorile e comunale", "text": "S'ist\u00f2ria de Sardigna sennorile e comunale si referit a cussu per\u00ecodu de s'ist\u00f2ria de Sardigna chi at tentu incumentzu in sa segunda metade de su de 13 s\u00e8culos cando, a sighidu de sa ruta de sos giuigados de C\u00e0laris (1258), Torres (1259) e Gaddura (1288), in is ex-territ\u00f2rios giuigales suta de s'influ\u00e8ntzia pisana e genovesa, si fiat aberta una fase ist\u00f2rica noa caraterizada dae unu ass\u00e8tiu pol\u00ecticu-amministrativu sennorile e comunale nou ispiradu a is modas in vigore in s'It\u00e0lia tzentru-setentrionale. Custa fase ist\u00f2rica si fiat portada a in antis fintzas sa cumpleta conchista aragonesa de s'\u00ecsula e a sa cunsighida unificatzione de su regnu de Sardigna.\nIs \u00e0teros ex-territ\u00f2rios giuigales r\u00f9idos suta de s'influ\u00e8ntzia de su giuigadu de Arbaree aiant mantentu intames istitutziones simigiantes a is de is istados pretzedentes, in custu casu puru fintzas a sa conchista aragonesa.\nSardigna sennorile.\nIs D\u00f2rias.\nIs D\u00f2rias, chi bantaiant carchi lig\u00e0mine de er\u00e8ntzia cun sos gi\u00f9ighes de Torres, a pustis de s'iscontzu de su giuigadu turresu si fiant partzidos, impare a su giuigadu de Arbaree, manna parte de is curadorias suas. Aiant otentu s'Anglona, sa Nurra, Nuluaro, Nurcara, Caputabbas, Meilogu-Oppia e Nughedu.\nSas biddas prus importantes in possessu issoro, comente Casteddugenovesu, fiant dotadas de \"Istatutos\" o \"Breves\". Custas biddas fiant ghiadas dae podestades cun sa curte issoro, chi rapresentaiant su sennore locale.\nSu territ\u00f2riu fiat amparadu dae unu sistema de af\u00f2rtios efitzentes costituidu dae una retza de casteddos e roca afortigadas comente S'Alighera.\nIs avolotos antiaragonesos de is D\u00f2rias.\nIn su 1323 is D\u00f2rias fiant fatos vassallos de su re de Aragona Giagu II, a pustis de \u00e0ere firmadu un'atu cun s'infante Alfonsu, chi aparitzaiat sa conchista de is territ\u00f2rios pisanos de Sardigna pro dare vida a su regnu de Sardigna e C\u00f2rsica, infeudadu a sos aragonesos de Paba Bonif\u00e0tziu VIII in su 1297.\nNointames isceti un'annu prus tardos, Branca, Bernab\u00f2 e Vinciguerra D\u00f2ria aiant iscontzadu s'ac\u00f2rdiu e aiant intentadu de ocupare sa tzitade de T\u00e0tari ma aiant fallidu in s'intentu issoro. Chimbe annos a pustis, in su 1329, si fiant rebellados torra, paris a is tataresos, contra de su guvernu aragonesu e fiant derrotados fintzas in custa ocasione de is ib\u00e8ricos e de is arbaresos.\nIn su 1347 is D\u00f2rias sardos riunidos aiant acaradu s'es\u00e8rtzitu regn\u00ecculu in localidade \u00c0idu de Turdu (intre Giave e Bonolva) e dd'aiant derrotadu; nointames a c\u00e0usa de sa pesta niedda sa gherra si fiat parada e sa vit\u00f2ria fiat abarrada duncas unu casu isuladu. A coa, in su 1353, is D\u00f2rias si fiant alleadu cun su giuigadu de Arbaree, intradu issu e totu in gherra contra de sos aragonesos.\nIn su 1376 Brancalione D\u00f2ria si fiat cojuadu cun Elionora de Arbaree, uniende is possedimentos suos cun is arbaresos. A pustis de v\u00e0rias batallas fiat resissidu a conchistare manna parte de Sardigna, lassende a sos aragonesos petzi sa tzitade de Casteddu de Castru e S'Alighera. A sa morte sua in su 1409, su poderiu de is D\u00f2rias sardos si fiat fatu progressivamente semper prus d\u00ecbile a avant\u00e0giu de is aragonesos chi aiant torradu a conchistare manna parte de is territ\u00f2rios p\u00e8rdidos.\nS'\u00f9rtimu de is D\u00f2rias sardos fiat Nicolau D\u00f2ria, f\u00ecgiu de Brancalione, chi aiat sighidu sa gherra contra de is aragonesos ma fiat derrotadu e ochidu in su 1448 a pustis de chi aiat chircadu aprigu in Casteddugenovesu, torrada luegus a numinare Castedduaragonesu.\nIs Malaspinas.\nIs marchesos de Mulazzo, de s'antigu ereu de sos Malaspinas, de iscratza de Alberto Malaspina, \"Sennore de Bosa Noa\", a prim\u00ectziu de dughentos fiant propiet\u00e0rios partzellares in su giuigadu de Torres de sa curadoria de Pianarza cun Bosa, de sa de Montes cun \u00d2sile puru de parte de is curadorias de Costabadde, Coros e Figulina.\nAiant b\u00e8ndidu in su 1308 parte de is propiedade issoro (sa Pianarza, Bosa e Costabadde) a sos gi\u00f9ighes de Arbaree e in su 1309 si fiant fatos vassallos de is Aragonesos (atu chi fiat istadu a fatu retificadu in su 1323, cando s'infante Alfonsu giat assitiende Vidda de Cr\u00e8sia).\nIn su 1343, a sa morte chene f\u00ecgios de Giuanne Malaspina de Biddafranca, totus sos possedimentos sardos de is Malaspinas fiant passados pro testamentu a Pedru IV de Aragona, chi ddos aoat ann\u00e0ghidos a su regnu de Sardigna.\nIs Della Gherardesca.\nUgolinu e Gherardu Della Gherardesca, contes de Donor\u00e0ticu, a pustis de sa fine de su giuigadu de C\u00e0laris in su 1258 aiant otentu, pro m\u00e8ritos militares, \"su de tres unu\" de su territ\u00f2riu giuigale chi currispondiat a is curadorias sud-otzidentales de su Cixerri, Sulcis, D\u00e8ximu e Nora. Custu \"de tres unu\" fiat istadu a pustis fratzionadu in su 1282 in duos \"de ses unu\", su Cixerri fiat andadu a Ugolinu Della Gherardesca mentras is curadorias chi abarraiant fiant passadas in sas manos de sos erederis de Gherardu Della Gherardesca, giustitziadu in N\u00e0poli in su 1268. Prus pretzisamente a su brancu de ugolinu fiant andados is territ\u00f2rios de su Cixerri in su norte de su riu om\u00f2nimu prus Teulada, Nuxis, Gibba, Pula e unos \u00e0teros possedimentos mentras a su brancu de Gherardu su Sulcis, de su riu Cixerri a su riu Palmas, Santu Pedru, D\u00e8ximu Mannu, Solanas e sa zona de s'atuale Crabonaxa.\nIn su Cixerri, ricu de minas de prumu e prata, su conte Ugolinu aiat prom\u00f2vidu sa n\u00e0schida de una tzitade noa chi diat ass\u00f9mere n\u00f9mene de \"Bidda de Cr\u00e8sia\", s'atuale Igr\u00e8sias. A pustis de sa morte de su conte Ugolinu acont\u00e8ssida in su martzu de su 1289 in sa \"turre de sa Muda\" de Pisa, in ue fiat istadu impresonadu s'istiu de su 1288 pro neghe de s'acusa de seditzione e arta traitoria, is possedimentos sardos suos de su Cixerri fiant istados eredados dae su f\u00ecgiu Guelfu Della Gherardesca chi, iscampadu a s'autoridade de Pisa in su 1288, si fiat istabilidu in Bidda de Cr\u00e8sia. \nGuelfu aiat cond\u00f9idu a primu una pol\u00ectica de disamistade cara a su podere tzentrale de sa [Rep\u00f9blica de Pisa|rep\u00f9blica]] e aiat coniadu in zeca noa de Bidda de Cr\u00e8sia una moneda pr\u00f2pia in prata in ue s'agataiat s'iscriidura: A segus aiat intentadu de si f\u00e0ghere mere cun sa fortza de su \"de ses unu\", curadorias de su Sulcis, Nora e D\u00e8ximu, chi a pustis de sa partzidura de su 1282 fiat passadu a Gherardu Della Gherardesca, ocupende su casteddu de Gioiosagu\u00e0rdia, a curtzu de Biddamatraxa. Sa resposta de Pisa non fi fiat fata abetare e in su 1295 sas tropas de sa rep\u00f9blica ghiadas dae su tziu avers\u00e0riu Ranieri Della Gherardesca e de Lupu Villani e afortiadas de sas fortzas de Marianu II de Arbaree aiant afracadu Bidda de Cr\u00e8sia e dd'aiant conchistada.\nGuelfu fiat feridu dae una \"verga sardesca\" in in intorinos de Domunoas e aiat intentadu tando de si fuire cara a T\u00e0tari ma fiat mortu a c\u00e0usa de un' infetzione in s'ispidale de Santu Lenardu de Seis Funtes postu in su territ\u00f2riu de su giuigadu de Arbaree. Bidda de Cr\u00e8sia fiat amministrada pro unu tempus curtzu de is arbaresos pro passare a fatu suta de su cuntrollu firmu de sa comuna de Pisa intre su 1301 e su 1302.\nIs \u00e0teras curadorias in manu a is Della Gherardesca de cosa de Gehrardu fiant abarradas in possessu issoro fintzas a su 1355 cando a sa morte de s'\u00f9rtimu erederi Gherardu \"su Gi\u00f2vanu\" is territ\u00f2rios fiant cunfiscados dae is aragonesos e atacados a su regnu de Sardigna.\nSardigna comunale.\nCasteddu de Castru.\n\"Castel de Castru\" fiat fraigada dae is mercantes pisanos in su 1216-17 in su montigru a estu de Santa Igia, capitale de su giuigadu de C\u00e0laris, tz\u00e8didu cun sa fortza de Beneita de Casteddu a Lambertu Visconti de Eldizio, gi\u00f9ighe de Gaddura. In su 1258 issa, a sighidu de s'iscagiamentu de Santa Igia, fiat fatu su primu possedimentu de sa Comuna de Pisa in Sardigna. In sa segunda metade de su de 13 s\u00e8culos Casteddu de Castru contaiat unos 12.000 bividores, e fiat costituida dae is chi sunt oe is bighinados ist\u00f2ricos pro primore de Casteddu, est a n\u00e0rrere su Casteddu, sa Marina cun suo porridu, su burgu de Stampaxi e su burgu de Viddanoa. Mentras in Casteddu e in sa Marina biviant massimamente pisanos, Stampaxi e Biddanoa fiant istadas pobuladas dae sos pr\u00f2fugos de Santa Igia e de sos sardos aproliados de su restu de su distretu de su C\u00e0laris chi cumprendiat, franca Casteddu de Castru, sas Biddas de Cuartu, Ceraxus, Sestu e Ass\u00e9mini.\nSa tzitade contrasemper de is comunas de s'\u00e8poca non fiat guvernada dae unu podestade ma de duos \"\"castellanos\" nominados de annu in annu de sa comuna de Pisa, agiudados de una sorte de parlamentu populare naradu \"Cuss\u00ecgiu de sos mannos\". Sa lege fiat regulamentada dae su \"Breve de Castel de Castru\"\", unu c\u00f2dighe amministrativu-legislativu e de su \"Breve de su Portu Cagliaritano\" emanadu su 15 martzu 1318, chi regulamentaiat is atributziones cumertziales\".\"\nFia conchistada dae sos catalanu-aragonesos in su mese de l\u00e0mpadas de su 1326.\nT\u00e0tari.\nGalu non s'ischit cun tzertesa in cale annu T\u00e0tari, tzitade a su tempus de unos 15.000 bividores e fortzis sa prus manna de s'\u00ecsula, si fiat fata aut\u00f2noma e l\u00ecberu comunu medievale. Cun probabilidade custu fiat acont\u00e8ssidu giuridicamente a pustis de sa morte de s'\u00f9rtimu gi\u00f9ighe turritanu \u00c8ntziu de Sardigna in su 1272, ma giai de annos su guvernu de sa zona fiat istadu afidadu a Mighele Zanche.\nSa tzitade, chi si fiat dada unu istatutu de cosa sua in su 1283, fiat amministrada a comintzu de podestades pisanos ma a pustis de sa batalla de sa Mel\u00f2ria fiant istados remprasados dae podestades genovesos.\nDae su martzu de su 1294 sa comuna de T\u00e0tari difatis, pro m\u00e8diu de unu tratadu, fiat fatu comunu cunfederadu (\"pazionato\") de sa rep\u00f9blica de G\u00e8nova. Is podestades imbiados dae sa tzitade l\u00ecgure si depiant impinnare a respetare s'istatutu, abarraiant in c\u00e0rriga pro unu tempus dislindadu, probabilmente un'annu pro evitare fen\u00f2menos de corrutzione, e evitaiant, essende foras de is potentados tzitadinos, su s'instaurare de brigas pro su controllu de su p\u00f2dere a banda de is fatziones locales.\nSa Comuna de T\u00e0tari aiat acabadu de es\u00ecstere comente si fiat alliada in su 1323 cun sos catalanu-aragonesos, costituende paris cun unos \u00e0teros territ\u00f2rios su primu n\u00f9cleu de su regnu de Sardigna.\nIs ac\u00f2rdios cun Giagu II de Aragona prebidiant su deretu de mant\u00e8nnere sos istatutos de cosa sua, mancari custos fiant mudados in s'estensione de is \"privil\u00e8gios bartzelloneses\". Annotamala s'arribu de sas mil\u00ectzias aragonesas, s'istitutzione de sa figura de su vic\u00e0riu chi aiat limitadu sa giurisditzione, chi fiat pagadu de sa Corona e numenadu a tempus indeterminadu, aiat batidu a unu c\u00e0mbiu generale de su deretu locale a l\u00f9curu de cussu istr\u00e0ngiu.\nNointames T\u00e0tari fiat fata gai cabulogu de s'intreu cabu in subra de s'\u00ecsula, essende sede de su Guvernadore. In su 1331 T\u00e0tari at otentu su t\u00ectulu de Tzitade R\u00e8gia. S'alli\u00e0ntzia non fiat durada, tantis est chi is tataresos si fiant rebellados fatu\u00b7fatu, is aragonesos aiant fraigadu su casteddu de T\u00e0tari pro s'amparare de is matessis bividores e sa tzitade in su 1410-20 fiat fata \u00f9rtima capitale de su giuigadu de Arbaree. \nBidda de Cr\u00e8sia.\nCun sa fine de is Della Gherardesca de Ugolinu in su Cixerri, Bidda de Cr\u00e8sia fiat passada, a pustis de una par\u00e8ntesi arbaresa curtza, a sa comuna de Pisa in su 1302. S'amministratzione de sa tzitade fiat regulamentada dae unu \"Breve\", su \"Breve de Bidda de Cr\u00e8sia\" de chi est abarrada una c\u00f2pia de su 1327 (\u00e8poca aragonesa). Bidda de Cr\u00e8sia, chi contaiat a s'\u00e8poca unos 7.000 bividores, fiat populada in majoria dae sardos e pisanos ma fiant presentes fintzas unos \u00e0teros immigrados, aproliados fintzas de \u00e0rea germ\u00e0nica. Importante tzentru miner\u00e0riu, fiat dotada de una zeca chi at a subrab\u00ecvere fintzas durante sa dominatzione ib\u00e8rica.\nSardigna pisana.\nAchiridas territoriales.\nIn su 1288 sa rep\u00f9blica de Pisa, chi giai possediat in s'\u00ecsula sa roca de Casteddu de Castru, aiat printzipiadu una pol\u00ectica de ispaniadura de is d\u00f2minos suos ultramarinos pro m\u00e8diu de s'annessione de su giuigadu de Gaddura e sa cunsighente bogada de s'\u00f9rtimu gi\u00f9ighe Ninu Visconti (chi de su restu fiat pisanu). Su territ\u00f2riu nou fiat guvernadu dae unu vic\u00e0riu e reguladu dae unu \"Breve\"; in ie diant cumintzare a s'isvilupare comunas de tipu italianu cun \"Breves\" de cosa issoro e autonomias e guvernados dae podestades, est su casu de Orosei e de Terranoa . Una documenta de importu in s'amministratzione pisana de custos territ\u00f2rios est su Liber fondachi chi registrat is intradas fiscales de sa curadoria de Galtell\u00ec.\nA sa morte de Marianu II de Arbaree in su 1297, Pisa aiat otentu annotamala, pro m\u00e8diu eredade de su gi\u00f9ighe arbaresu mortu, su \"de tres unu\" de s'ex-giuigadu de C\u00e0laris chi a pustis de s'ispartzidura de su 1258 fiat passadu a is Arbarees. Sa rep\u00f9blica fiat tando intrada in possessu de sas curadorias de Gipi, Nur\u00e0minis, Trexenta, Marmidda de giosso, Dolia, Siurgus, Gerrei, e Barb\u00e0gia de Se\u00f9lo, chi currispondent a manna parte de sa Sardigna tzentru-sud-orientale. Gasi comente in is territ\u00f2rios de s'ex-giuigadu de Gaddura, s'amministratzione fiat fidada a unu vic\u00e0riu e a unu \"Breve\".\nComente a giai naradu intre su 1301 e su 1302 Pisa fiat b\u00e8nnida in possessu fintzas de Bidda de Cr\u00e8sia e de ex-curadoria de su Cixerri intrea, in pretzed\u00e8ntzia de propiedade de is Della Gherardesca ugoliniani. \nSa moneda in tzirculatzione fiat su \"grosseto\", naradu fintzas \"aquilino\", chi fiat coniadu in sa zeca de Bidda de Cr\u00e8sia.\nFine de sa Sardigna pisana.\nA s'arv\u00e8schida de su de 14 s\u00e8culos Pisa cuntrollaiat duncas manna parte de sa Sardigna meridionale e tzentru-nord-orientale, balangende de issa una metade de sas rendas annuales suas (unos 90.000 florinos de oro). Su dom\u00ecniu in custos territ\u00f2rios fiat duradu per\u00f2 petzi pro pagos de deghe de annos; in su l\u00e0mpadas de su 1323 una armada catalanu-aragonesa manna fiat isbarcada in s'\u00ecsula pro realizare territorialmente su regnu de Sardigna, custringhende, a pustis de una campagna militare, sa rep\u00f9blica de Pisa a lassare pro semper sa Sardigna (1326)."}
{"id": "19556", "revid": "7227", "url": "https://sc.wikipedia.org/wiki?curid=19556", "title": "Ist\u00f2ria antropom\u00e8trica de Sardigna", "text": "S'ist\u00f2ria antropom\u00e8trica de Sardigna pertocat s'ist\u00f9diu de s'evolutzione de is car\u00e0teres f\u00ecsicos de sa populatzione chi bivet in Sardigna dae sa preist\u00f2ria fintzas a sa die de oe, cun s'obietivu de torrare a costr\u00f9ere su protzessu de populamentu umanu de s'\u00ccsula. S'antropologia f\u00ecsica, sa disciplina chi s'\u00f2cupat de cusu tipu de ist\u00f9dios, est de carchi deghe de annos a inoghe acostagiada dae sa prus eficatze gen\u00e8tica de is populatziones.\nCar\u00e0teres eredit\u00e0rios.\nI sardos modernos si seberant pro peculiaridades fenot\u00ecpicas chi andant torra giai a su per\u00ecodu nur\u00e0gicu e prenuragico, mancari in tale sensu non costituant una populatzione omog\u00e8nea.\nIs antigos bividores de s'\u00ecsula, narados in manera cunventzionale protosardos, diant \u00e0ere tando lassadu un'eredade gen\u00e8tica piessigna chi si intretzat mescamente in is carater\u00ecsticas antropom\u00e8tricas de unas cantas populatziones de sa Sardigna tzentrale e meridionale. Intre is prus de importu, rilevadas de s'antrop\u00f2logu Carlo Maxia durante is chircas suas e derivadas de sa cunditzione de forte insularidade, faghent a tzitare:\nTales carater\u00ecsticas sunt imbetzes meda prus pagu marcadas in su setentrione, a dimustratzione de una diferentziatzione acont\u00e8ssida intre is duos chirros de s'\u00ecsula giai partende dae su per\u00ecodu prenur\u00e0gicu.\nMantzas tzer\u00f9leas cong\u00e8nitas.\nIs \"mantzas tzer\u00f9leas cong\u00e8nitas\" sunt cunsideradas de importu mannu dae is chircadores. Si suponet chi dae su cumpletu connoschimentu de sa partidura geogr\u00e0fica de custas, si diat p\u00f2dere andare torra a su tzentru de ispaniadura de s'\"Homo sapiens\". Sa formatzione issoro est generada dae s'ac\u00f9mulu, in antis de sa n\u00e0schida, de tz\u00e8llulas pigment\u00e0rias (\"melanoblastos de Baelz\") in sa pedde. In su corpus umanu sunt localizadas in sa parte de s'ossu mannu e meda raramente in sa parte de sa cara e de sa conca. In is populatziones cauc\u00e0sicas (\"leucodermas\") e in is mong\u00f2licas (\"xantodermas\") is mantzas tzer\u00f9leas cong\u00e8nitas, cando presentes, sunt vis\u00ecbiles fintzas a s'edade de chimbe annos, a fatu sunt cuadas dae su pigmentu chi s'acumulat in is p\u00ecgios profundos de s'epidermide.\nIs chircas fatas ant evidentziadu comente in is sardos de is regiones tzentrales e meridionales siat istada rilevada una fitiania de sas mantzas tzer\u00f9leas cong\u00e8nitas prus arta respetu a is unas \u00e0teras regiones de It\u00e0lia. Is proportziones de is matessi, in is Comunas interessadas in is chircas, sunt meda v\u00e0rias e, segundu is chircadores, totu custu cunfirmat sa punna, persighida pro s\u00e8culos, a cunservare unu substratu gen\u00e8ticu extra-ordin\u00e0rimente omog\u00e8neu, cun una piessigna fisionomia de er\u00e8ntzia chi podet \u00e8ssere diferente de bidda a bidda.\nM\u00f9sculos m\u00ecmicos.\nDe carchi chirca acumprida in sos t\u00e8ssidos moddes de unas cantas populatziones isulanas, s'est p\u00f2didu cumproare unu di\u00e0metru minore de is m\u00f9sculos m\u00ecmicos (e duncas una reduida de sa musculadura e totu) respetu a su de unas \u00e0teras populatziones europeas.\nSa locutzione \"risu sard\u00f2nicu\" (piessigna contratzione de is m\u00f9sculos m\u00ecmicos dae chi resurtat un'espressione befadora e trista) derivat de sa grega \"\u03a3\u03b1\u03c1\u03b4\u03cc\u03bd\u03b9\u03bf\u03c2 \u03b3\u03ad\u03bb\u03c9\u03c2\" (in latinu traduida cun \"risus sardonicus\") pro inditare una ghinna inchietante e atrotze. Carchi chircadore at sustentadu chi su \"sardonios gelos\" agatet sa c\u00e0usa sua in sa musculadura m\u00ecmica reduida de is Sardos, chi in piessignas ocasiones si diat mudare in sa subranumenada ingestu minetzosa; cun totu de custu una chirca realizada in su 2009 de su Universidade de su Piemonte Orientale at sugeridu chi custa famada espressione de sa cara, fentomada fintzas de Omeru in s'Odissea, fiat prod\u00f9ida dae s'atzione t\u00f2ssica de una mata, sa gai narada \"erba sard\u00f2nica\", est a n\u00e0rrere sa Oenanthe crocata L., meda dif\u00f9ndida in Sardigna.\nMarcada dolic\u00f2tzefalia.\nIs atuales populatziones de sa Sardigna tzentru-meridionale (francu su casteddaju) ant mantentu generalmente is pr\u00f2pias carater\u00ecsticas cr\u00e0nicas de su per\u00ecodu neu-eneol\u00ecticu: sa t\u00ecpica cabitza allonigada, forma cr\u00e0nica chi in Europa si cumproat, a artas fitianias, fintzas intre is populatziones iscand\u00ecnavas, ib\u00e8ricas e brit\u00e0nnicas (cun preval\u00e8ntzia intre is Portughesos e sos Iscotzesos). Su norte de s'\u00ecsula est imbetzes caraterizadu dae inditos de mesotzefalia/sub-brachitzefalia.\nSa documentatzione archeol\u00f2gica atestat chi in Sardigna is primas cabitzas brachitzef\u00e0licas sunt cump\u00e0ssida in is interros a cara a sa segunda metade de su de III mill\u00e8nnios a.C. andende a cr\u00e8schere in manera progressiva fintzas a is primos s\u00e8culos de su II mill\u00e8nniu a.C.. Si diat tratare de grupos \u00e8tnicos imb\u00e0tidos in prus undadas dae sa Europa continentale chi ant acabadu cumbivende cun sas populatziones locales, ammesturende\u00b7si cun issas.\n(1) - \nDurante s'edade de su brunzu in s'\u00ecsula, paris a is subranumenadas infiltratzione de gentes brachimorfas de s'esternu, est istadu reconnotu fintzas unu protzessu de \"brachitzefalizatzione\", est a n\u00e0rrere sa punna de is cabitzas dolitzef\u00e0licas a s'ingurtzare, fintzas ass\u00f9mere formas chi tendiant a sa mesotzefalia/brachitzefalia. Unu fen\u00f2menu simigiante est in atu fintzas oe, difatis reghentes misuratziones esecutadas in su dipartimentu de Si\u00e8ntzias Antropol\u00f2gicas de sa Universidade de Casteddu, ant cumproadu, in sas cabitzas de sos bividores, unu perchentu de dolicotzefalia minore (e tando unu cunsighente aumentu de sa brachitzefalia) respetu a su per\u00ecodu 1879-1883. Segundu is chircadores, is carater\u00ecsticas craniol\u00f2gicas de is sardos, sunt abarradas praticamente immudadas pro mill\u00e8nnios a c\u00e0usa de s'endogamia, diat \u00e8ssere incumentzende a bellu a bellu a cambiare, siat pro more de su prus pagu isulamentu, siat pro is m\u00e8gius cunditziones sotziales chi su benistare at batidu in s'\u00ecsula, siat pro is semper prus fitianas cojas ammesturadas.\nPigmentazione.\nSegundu un'ist\u00f9diu esecutadu in is primos annos otanta in unu campione de pipios e pitzocheddos sardos dae is 6 a is 20 annos, prus de sa metade de sa populatzione sarda tenet pilos nieddos o cast\u00e0ngiu iscuros; is pilos cast\u00e0ngios (de onni tonu) prevalent in is prov\u00ecntzias de Casteddu e T\u00e0tari betzas mentras is pilos nieddos prevalent in is de N\u00f9goro e Aristanis. Is pilos de tonos craros (iscala Fischer-Saller G-Q brundos craros e iscuros) e m\u00e8dias (iscala F.S. R-V cast\u00e0ngiu craros e m\u00e8dios) s'atestant in generale de pare a pare a su 1,7% e 22% e sunt prus dif\u00f9ndidos in su norte de s'\u00ecsula (summados 28% tzirca) chi no in su sud (summados 20% tzirca). Un'an\u00e0lisi prus datada fata dae Ridolfo Livi in is coscritos classes 1859-63, ammustrat unu perchentu de pilos brundos chi s'atestat in su 2,4% in Sardigna tzentru-meridionale mentras in su chirru setentrionale sa fitiania v\u00e0riat dae su 2,4 a su 4,9% . Is pilos rujos sunt in totue bastante raros, cun perchentos chi andant de su 0,3% in su sud a casi 0,5% in su norte.\nPro cantu pertocat su colore de sos ogros, in is prov\u00ecntzias de T\u00e0tari, N\u00f9goro e Aristanis betzas su colore de is ogros predominadore est su cast\u00e0ngiu m\u00e8diu mentras in sa prov\u00ecntzia de Casteddu su cast\u00e0ngiu iscuru (iscala Martin-Schultz 12-13 e 14-16). Is tintas interm\u00e8dias (iscala M.S. 9-11 \u00ecrides colore de nughe, ambra e cast\u00e0ngiu craras) s'atestant in generale in su 16% mentras sas \u00ecrides de colore craru (iscala M.S. 1-8 asulas, murras, birdes) agiunghent a una m\u00e8dia regionale de su 14%. Un'an\u00e0logu ist\u00f9diu fatu dae s'antrop\u00f2logu de s'Universidade de Casteddu Carlo Maxia at dadu is perchentos chi sighint:\nIs arcos de orgu craros, comente dimustradu dae an\u00e0lisis de \u00e0teras populatziones europeas, resurtant l\u00e8biamente prus dif\u00f9ndidos intre is mascros (15,88%) chi no intre is f\u00e8minas (14,64%), in su matessi tempus is f\u00e8minas ammustrant una pertzeuntuale prus arta de pilos craros e pigmentatzione cut\u00e0nea bianca-rosa.\nCunsiderende su fototipu in su complessu faghet a notare unu tzertu gradu de variabilidade locale, in assolutu su majore gradu de pigmentatzione iscura (tipu \"brunu puru\") si registrat: intre sos \u00f2mines in M\u00f2dolo e Abbasanta, intre sa f\u00e8minas a Nuragus e Fr\u00f9mini Majori mentras sa m\u00e0ssima fitiania de su tipu \"craru puru\" (siat intre is mascros, siat intre is f\u00e8minas) a Santu Antoni de Arruinas e Arruinas in sa prov\u00ecntzia de Aristanis e in Carluforti, comunu b\u00ecvidu dae populatziones de or\u00ecgine l\u00ecgure.\nVariatziones reghentes.\nUnu ist\u00f9diu reghente de su Universidade de Casteddu in is pipios intre is 7 e is 10 annos de sa tzitade de Casteddu at dimustradu chi is pipios mesurados in su 1996 sunt prus artos, prus longil\u00ecnios e prus graes respetu a is pipios mesurados in su 1975-1976. Foras pro custu est istada annoditzada, respetu a is generatziones pretzedentes, un' atzelerada de is protzessos de cr\u00e8schida e isvilupu in sos crios. Mud\u00e0ntzias sunt istadas annoditzadas annotamala pro cantu pertocat s'edade m\u00e8dia de su menarca in is f\u00e8minas chi s'est abbasciada de unos 2 annos in s'\u00f9rtimu s\u00e8culu, fatu acapiadu a unu megioru de is cunditziones alimentares e igi\u00e8nicas; est istada cumproada fintzas un'alteratzione de s'edade m\u00e8dia de sa menop\u00e0usa chi sighit a artziare. Semper in is \u00e0reas urbanas s'est registradu unu aumentu majore de tamagnu m\u00e8diu respetu a cantu registradu intre is bividores de is comunidades prus minores, a esempru is de is montes; isbividores de tzetu urbanu sunt tando mediamente prus longhinos respetu a is de tzetu rurale.\nIs fatores chi ant contribuidu a custas variatziones sunt cun probabilidade d\u00e8pidos a ca\u00e0mbios in is cunditziones de vida, iss\u00e8beru e movimentos migrat\u00f2rios.\nTamagnu.\nSu tamagnu de is sardos at duncas padessidu una evolutzione cunsider\u00e0bile in is \u00f9rtimos chentu annos. Is ist\u00f9dios esecutados in is sordados de leva a s'incras de sa proclamatzione de su Regnu de It\u00e0lia ant dimustradu chi s'art\u00e0ria m\u00e8dia de is sardos de classes 1859-1863 fiat inferiore a is 162\u00a0cm. Ist\u00f9dios antropol\u00f2gicos in is antigas populatziones sardas ant dimustradu chi su tamagnu m\u00e8diu in edade nur\u00e0gica (edade de su brunzu) fiat paris a unos 166\u00a0cm pro is \u00f2mines e unos 153\u00a0cm pro is f\u00e8minas; tamagnu tando superiore a su de is sardos de 150 annos faghet chi presentaiant balores de tamagnu pretzedentes a is de \u00e8poca neu-eneolitica (&lt;163\u00a0cm), in antis de su costante aumentu de tamagnu chi s'est averguadu in su II mill\u00e8nniu a.C., imputabile a su fen\u00f2menu naradu \"Infrorida de is \u00ecbridos\" (o eterosi).\nUn' ispetzione in is reclutas sardas de su 1980 at tzertificadu ca su tamagnu m\u00e8diu fiat de 170,2\u00a0cm, simigiante a sa otenta in is sordados de leva b\u00e8nnidos de sa Sardigna classe 1978 (171,3\u00a0cm; m\u00e8dia natzionale 174,4\u00a0cm). In s'arcu temporale 1894-1990 sa cr\u00e8schida de tamagnu in sa populatzione sarda est resurtada \u00e8ssere paris a 1,13\u00a0cm/d\u00e8cada, contra su 1,06\u00a0cm/d\u00e8cada de su restu de It\u00e0lia.\nFrancas una m\u00e8gius alimentatzione, s'iss\u00e8beru e s'eterosi (e duncas a unu minore tassu de endogamia) unu \u00e0teru fatore chi at contribuidu a custa artziada de tamagnu est su binchidura de sa mal\u00e0ria in su segundu pustis-gherra. In su cabudanne de su 2010 s'est tentu in s'\u00e0ula magna de s'universidade de Casteddu unu cunvegnu intituladu \u201c\"S'eliminatzione de sa mal\u00e0ria in Sardigna. 60 annos a pustis\"\u201d a chi ant partetzipadu v\u00e0rios ispetzialistas e iscientziados sardos e non sardos. Su tando assessore regionale a sa sanidade Antonello Liori at sustentadu chi \u201csegundu is datos de is b\u00ecsitas de leva, dae is annos '50 a sighire su tamagnu m\u00e8diu de is pitzocos sardos est su chi est cr\u00e8schidu de prus respetu a su restu de It\u00e0lia\u201d, cunfirmende chi tale artziamentu est de atibiare in parte fintzas a s'isparessidura de sa maladia chi si pensat siat istadu introduidu in s'\u00ecsula de is p\u00f9nicos in su de V s\u00e8culos a.C.]].\n(1) - "}
{"id": "19557", "revid": "10458", "url": "https://sc.wikipedia.org/wiki?curid=19557", "title": "Ist\u00f2ria de Sardigna fen\u00ectziu-p\u00f9nica", "text": "S'ist\u00f2ria de Sardigna fen\u00ectzia e cartaginesa ammuntat duos per\u00ecodos ist\u00f2ricos dislindados cumpr\u00e8ndidos intre su de 9 s\u00e8culos a.C. e su de 3 s\u00e8culos a.C. chi pertocant s'arribu paghiosu in s'\u00ccsula de is primos mercantes fen\u00ectzios e s'integratzione issoro in sa Tziviltade nur\u00e0gica batende\u00b7nche connosch\u00e8ntzias e tecnologias noas, e de sa sighida pres\u00e8ntzia cartaginesa chi punnaiat a s'isfrutu de is risursas miner\u00e0rias e a su cuntrollu de is pranuras saliosas de is campidanos.\nPremissa.\nGiai dae sa metade de su de 3 mill\u00e8nnios a.C., sa fr\u00f2ngia costera chi a norte de sa Palestina s'incarat a su Mediterr\u00e0neu, e chi in s'estu is montes de su L\u00ecbanu isch\u00ecrriant dae s'interiore, estfiat b\u00ecvida dae una populatzione semita a chi is Gregos naraiant Fen\u00ectzios. Dae su cumintzu de su segundu mill\u00e8nniu a.C., fintzas a sa fine de s'edade de su brunzu sunt istados tribut\u00e0rios de is faraones eg\u00ectzios, ma de su 1200 a.C., s'arribu de sos P\u00f2pulos de su Mare e sas invasiones issoro a longu de is costas anat\u00f2licas e siru-palestinesas, aiant triuladu s'imp\u00e8riu Itita e aiant criadu dificultades mannas a sos faraones de Egitu custringhende\u00b7ddos a si retirare cara a su delta de su Nilu. Unos cantos grupos de invasores aiant ocupadu is costas palestinesas, est su casu de is Filisteos, paris cun is \"Eqwesh\", \"Teresh\", \"Lukka\", \"Shekelesh\", \"Sherden\" (custos \u00f9rtimos dae unos cantos chircadores identificados cun is Sardos nur\u00e0gicos). Is invasiones aiant trisinadu is antigas tziviltades chi s'incaraiant a su Mediterr\u00e0neu, is chi aiant aguantadu, comente fiat resissida a f\u00e0ghere s'Egitu, nde fiant essidas indebilidas. Fiat istadu su cumintzu de una edade m\u00e8dia de durada longa. A torrare a cumintzare is bias mar\u00ectimas paret fiant istados pr\u00f2piu is Fen\u00ectzios chi si fint fatos conn\u00f2schere comente marineris espertos e balentes, is primos a s'arriscare in sa navigatzione a de note in mare abertu orientende\u00b7si pro m\u00e8diu de is isteddos. Aiat tentu gai cumintzu unu per\u00ecodu de oro. Fintzas a s'annu 1000 a.C. sa tzitade prus balente fiat istada Sidone, a pustis su primadu fiat passadu a Tiru. Unas \u00e0teras importantes tzitades fiant istadas Biblo, Arwad, Beirut, Acco. Navigadores ispertos e ateretantu ispertos in is cumm\u00e8rtzios, is mercantes fen\u00ectzios rugraiant su mare Mediterr\u00e0neu in longu e in largu, printzipalmente pro b\u00e8ndere o baratare is produtos de s'artesania de cosa issoro, is cales prendas e tzer\u00e0micas, ma mescamente is pregiadas robas de linu e de lana, int\u00ecnghias cun sa p\u00f9rpura (\"phoinix\") de chi teniant su monop\u00f2liu e chi oteniant de unu tipu piessignu de conch\u00ecgiu marinu mutida bucone. Dae sa metade de su de 9 s\u00e8culos a.C., sa pol\u00ectica de ispaniadura de is soberanos assiros e sa pressione forte issoro in sas costas libanesas, aiat criadu problemas graes a is tzitades-istadu issoro e in pagu tempus is Fen\u00ectzios fiant istados ispintos a si fuire.\nPrimas pres\u00e8ntzias fen\u00ectzias in Sardigna.\nIn su cursu de is de 9 e de 8 s\u00e8culos a.C., si tenent novas de pres\u00e8ntzias issoro a longu de is costas de Sardigna. Segundu is prus reghentes chircas, is biddas nur\u00e0gicos de costera e tzitades preesistentes comente Tharros e Nora, abbitadas giai in per\u00ecodu nur\u00e0gicu e situadas in is radas de su meridione e a otzidente de s'\u00ccsula fiant istados is primos puntos de cuntatu intre is cummertziantes fen\u00ectzios e is antigos Sardos. Custos apprigos costituiant de is mercados minores in ue fiant ismercantzias prus isvariadas fiant cambiadas a pare. Cun su costante prosperare de is cumm\u00e8rtzios, is biddas si fiant ammanniadas semper de prus, acasagende in manera ist\u00e0bile in sinu issoro s'\u00e8sodu de is fam\u00eclias fen\u00ectzias fuende\u00b7si\u00b7nche de L\u00ecbanu. In custa terra istesiada aiant sighidu a praticare s'istile issoro de vida, is impreos de cosa issoro, is traditziones e is cultos de or\u00ecgine issoro, annanghende in Sardigna tecnologias e connosch\u00e8ntzias noas. Pro more de matrim\u00f2nios ammesturados e de isc\u00e0mbios culturale sighidos e prof\u00eccuos, is duos p\u00f2pulos biviant impare in manera paghiosa e is biddas de costera di fiant fatas importantes tzentros urbanos, organizados in manera par\u00ecbile a is antigas tzitades istadu de is costas libanesas. Is primos aposentamentos fiant pesados in Karalis, a Nora (intorinos de Pula), a Bithia, a Sulki in s'\u00ecsula de Santu Antiogu, in Tharros in sa pen\u00ecsula de Sinnis, a coa in Neapolis a curtzu de G\u00f9spini, e in Bosa. In paris tempus cun a su prosperare in Sardigna de custos tzentros de costera, in s'\u00e0teru cantone de su Mediterr\u00e0neu, in su continente africanu, in su 814 a.C. segundu sa traditzione cl\u00e0ssica, naschiat Cart\u00e0gine, e sessanta annos a pustis, in logu de sa pen\u00ecsula italiana, naschiat Roma.\nUrban\u00e8simu e iscritura.\nI Fen\u00ectzios aiant introduidu in Sardigna una forma de agregatzione urbana fintzas a tando disconnota a is aut\u00f2ctonos de is territ\u00f2rios internos: sa tzitade. Is clans nur\u00e0gicos biviant in cantones, est a n\u00e0rrere ampros territ\u00f2rios bene dislindados e cuntrollados pro m\u00e8diu de turres nur\u00e0gicas postas in puntos istrat\u00e8gicos. Fiant istados meda \u00e0biles progetende e fraighende aglomerados cumplessos difensivos e a costadu de custos, a foras de is muros, si situaiant is biddas, prontos a \u00e8ssere evacuados in su casu de atacu. Gasi comente is Nur\u00e0gicos aiant divididu s'\u00ccsula in cantones, gai is comomai \"sardu-fen\u00ectzios\" aiant assentadu is biddas de costa in tzitades bene organizadas.\nUna losa de sepulcru datada a su de IX s\u00e8culos a.C. agatada in Nora e cunservada in su Museu archeol\u00f2gicu natzionale de Casteddu, rapresentat su primu es\u00e8mpru de iscritura agatadu in Otzidente. Segundu medas chircadores tale losa costituit fintzas sa prima testimonia chi atestet su n\u00f9mene iscritu impreadu pro denominare sa Sardigna. In sa losa cumparet difatis su top\u00f2nimu \"SRDN\", chene vocales comente costumene in is limbas sem\u00ecticas antigas.\nS'\u00e8poca de oro de is Sardos nur\u00e0gicos.\nSegundu is arche\u00f2logos su per\u00ecodu chi andat de su 900 a.C. a su 500 a.C. currespondet a s'\u00e8poca de oro de sa tziviltade nur\u00e0gica. S'artesania aiat prod\u00f9idu tzer\u00e0micas refinadas e trastos semper prus elaborados, mentras chi fiat cr\u00e8schida sa calidade de is armas. Cun su prosperare de is cumm\u00e8rtzios is produtos de sa metallurgia e is manufatos sardos aiant agiuntu onni ingrone de su Mediterr\u00e0neu, de is costas siro-palestinesas a is ispagnolas e atl\u00e0nticas. A ingh\u00ecriu de sos nuraghes, semper prus cumplessos e elaborados, is barracas in is biddas fiant cr\u00e8schidas de n\u00f9meru e bi fiat istada generalmente una cr\u00e8schida demogr\u00e0fica manna. Ma sa bera conchista in cussu per\u00ecodu, segundu s'arche\u00f2logu G. Lilliu, no fiat istadu tantis su cuidadu in sa cultura materiale, cantu s'organizatzione pol\u00ectica chi giraiat a r\u00f2dia a su parlamentu de sa bidda, in ue un'assemblea cumposta dae is cabos e de is persones prus influentes si reuniat pro allegare de is chistiones prus importantes e in sa giust\u00ectzia. Segundu s'illustre istudiosu custa forma de guvernu, mancari no originale e esclusiva de Sardigna, si fiat agatada intatu, a pustis de duam\u00ecgia annos, in s'isp\u00ecritu de sas \"coronas\" giudicales. In \u00e8poca reghente is chircadores ant iscobertu, in localidade \"Mont'e Prama\", no a tesu de s'antiga tzitade de Tharros (logu de cuntatu intre is Sardos nur\u00e0gicos e is arribados Fen\u00ectzios noos), imponentes ist\u00e0tuas in pedra molina, rapresentantes gherradores armados cun arcos e unas \u00e0teras armas, s\u00ecngia elocuente chi sa tziviltade nur\u00e0gica s'evolviat cara a formas semper prus ispetaculares e imponentes.\nIspaniadura militare de is P\u00f9nicos.\nConnotas pro sa prosperidade, is tzitades istadu de Sardigna fiant intradas in sa r\u00f2dia de ispaniadura de Cart\u00e0gine. A pot\u00e8ntzia coloniale p\u00f9nica chi tando fiat naschende, projetada cara a sa conchista de is bias mercantiles in su Mediterr\u00e0neu otzidentale, interessaiat non petzi su cuntrollu de su territ\u00f2riu a ingh\u00ecriu de is tzentros urbanos de costera, ma fintzas is pranuras saliosas de s'internu, e mescamente s'isfrutu esclusivu de is ricas minas de metallos, dom\u00ecniu fintzas a tando de is gentes nur\u00e0gicas de s'internu. Aiat tentu cumintzu una gherra longa chi aiat bidu is P\u00f9nicos intrende cara a is territ\u00f2rios de s'internu. Dae Karalis fiant arribados fintzas a Muristenis e Santu Sperau, de Sulki fintzas a su Monte Sirai, de Tharros aiant ocupadu su Sinnis e fiant isprontos fintzas a Narabuia e a Sant'Eru, fundende in custas terras noas sos tzentros urbanos de Othoca e de Cornus. Pro carchi arche\u00f2logu is tzitades Fen\u00ectzias de sa Sardigna di fiant postas contra de Cart\u00e0gine. Segundu Piero Bartoloni, Sulky e sa tzitadina de Monte Sirai pro es\u00e8mpru, fundadas dae is Fen\u00ectzios e b\u00ecvidas comente is \u00e0teras tzitades fen\u00ectzias de Sardigna siat dae Fen\u00ectzios siat de Nur\u00e0gicos, fiant istadas iscagiadas dae is Cartaginesos cara a sa fine de su de VI s\u00e8culos a.C..\nA s'intentatu de colonizatzione aiat sighidu s'inevit\u00e0bile reatzione armada de is sardu-nur\u00e0gicos: in pagu tempus aiant torradu a ocupare is territ\u00f2rios inv\u00e0didos minetzende s'iscagiamentu de is tzitades de costera. Sa fortilesa de su Monte Sirai, baluardu adelantadu de is P\u00f9nicos, fiat istada atacada prus bortas e torrada a conchistare. Su tentativu de refudare s'invasione cara a s'internu s\u00ecngiat, cara a su de VI s\u00e8culos a.C., s'intrada de sa Sardigna in is annales de s'Ist\u00f2ria: sa literadura cl\u00e0ssica difatis nos dat pro sa prima borta unu relatu pretzisu e datadu subra su chi fiat acontessende in s'\u00ccsula.\nPrima gherra sardu-p\u00f9nica.\nA defensa de is inter\u00e8ssios p\u00f9nicos, in su 540 a.C. Cart\u00e0gine aiat imbiadu in Sardigna un'espertu generale suo, giai vitoriosu in Sitz\u00eclia contra de is Gregos e de custos naradu Malcu (est a n\u00e0rrere su \"Re\"). Isbarcadu in s'\u00ccsula cun unu corpus de imbiu cumpostu de is \"\u00e9lites\" p\u00f9nicas, cun su c\u00f2mpitu de liberare is tzitades de costa de su per\u00ecgulu de annichilamentu, Malcu aiat agatadu a dd'abetare sa ferotze e organizada resist\u00e8ntzia de is Sardos nur\u00e0gicos. Trasidos de atacos cont\u00ecnuos e de sa gherrilla sambenosa chi si fiat isvilupada a ingh\u00ecriu de is movimentos issoro, is Cartaginesos fiant istados custrintos a si retirare e a si torrare a imbarcare padessende p\u00e8rdidas mannas. Non fiant istadas is fortilesas nur\u00e0gicas per\u00f2 su m\u00e8diu de vit\u00f2ria pro is Sardos, ma is P\u00f9nicos fiant istados derrotados in is cumbatos de campu. S'interventu de Cart\u00e0gine fiat istadu descritu dae s'ist\u00f2ricu romanu Marcu Giunianu Giustinu, e paret ca in patria custa derrota fiat istada retzida che unu disastru tantis de motivare a fatu reformas tziviles e militares mannas. A pustis de custos acontessimentos, s'es\u00e8rtzitu fiat istadu afortigadu e fiat fatu s\u00ecmbulu e istrumentu de sa voluntade de dominatzione cartaginesa.\nIn tale per\u00ecodu, segundu is istudiosos, bi fiat istada s'intrada in s'\u00ccsula de una maladia fintzas a tando disconnota: sa mal\u00e0ria. Si suponet chi fiant istadas is tropas de Malcu a batire in Sardigna is z\u00ecnzulas an\u00f2fele, flagellu terrorosu pro is isulanos fintzas a su 1946-50.\nSegunda gherra sardu-p\u00f9nica.\nA pustis de sa batalla navale de su Mare Sardu vitoriosa contra de is Gregos fotzesos, is P\u00f9nicos a su cumandu de is duos frades Asdr\u00f9bale e Am\u00eclcare, f\u00ecgios de Magone, in su 535 a.C. aiant intentadu una campagna militare noa pro sa conchista de s'\u00ccsula.\nNon s'ischit meda de tale imbiu, ma si suponet chi s'avantzada cartaginesa fiat istada parada in manera noa in is Campidanos, in antis de arribare a is primos montes de is zonas internas. Sa resist\u00e8ntzia de is sardos fiat istada torra manna e sa gherrilla meda ferotze. De seguru, bintighimbe annos a pustis, in su 510 a.C., si gherraiat torra, e in cuss'annu is P\u00f9nicos aiant p\u00e8rdidu in batalla su generale Asdr\u00f9bale. Is isfortzos nointames aiant batidu a unos resurtados chi si pensat ca in su 509 a.C. aiat fatu a istipulare su tratadu cun Roma chi aiat reconnotu a Cart\u00e0gine su possessu de sa Sardigna.\nS'avolotu de su 368 a.C..\nMa sa cunviv\u00e8ntzia armada intre is duos p\u00f2pulos fiat istadu meda dif\u00ectzile e fatu\u00b7fatu tzocaiant avolotos e rebellias in is comunidades sardu-nur\u00e0gicas de is territ\u00f2rios ocupados, custrintas a pagare tassas caras e a sutaistare a impositziones graes comente sa proibitzione de cultivare in sa terra de cosa issoro. Is Nur\u00e0gicos aiant p\u00e8rdidu su cuntrollu de is tzentros miner\u00e0rios de s'odiernu Iglesiente in ue is P\u00f9nicos aiant ass\u00f9midu su cuntrollu deretu de is minas, isfrutende sa mani\u00f2bera ind\u00ecgena pro sa bogadura de is minerales. In su 368 a.C., cun totu chi agiomai unu s\u00e8culu de pres\u00e8ntzia cartaginese fiat passadu, aiat tzocadu un'\u00e0tera rebellia. Pro sa durada de diversos deghes de annos, is Sardos nur\u00e0gicos aiant custrintu is es\u00e8rtzitos cartaginesos a beras e pr\u00f2pias campagnas militares pro amasedare is avolotos.\nAgiudada dae sa balente flota sua, Cart\u00e0gine fiat per\u00f2 resissida a cuntrollare totu is portos e aiat impedumadu a is Sardos nur\u00e0gicos de su chirru setentrionale e orientale de Sardigna onni cumm\u00e8rtziu cun s'esternu, assitiende s'\u00ccsula cun unu beru e pr\u00f2piu blocu navale. Su tratadu de su 348 a.C. intre Roma e Cart\u00e0gine dimustrat chi is P\u00f9nicos aiant agiuntu a unu relativu cuntrollu subra sa Sardigna atuende una ocupatzione territoriale forte in is Campidanos, in su Sinnis, in Trexenta, Marmilla e in su Surcis. Fiant istadas fraigadas \u00f2beras de defensa in Nora, Monte Sirai, Kalari, Tharros e Bithia.\nIs tzitades-istadu.\nChi is Fen\u00ectzios aiant urbanizadu is portos a longu de is costeras, sa documentatzione ist\u00f2rica si faghet prus rica e minuda partende dae su de 6 e su de 5 s\u00e8culos a.C. est a n\u00e0rrere durante is per\u00ecodu cartaginesu. Is P\u00f9nicos aiant importadu in is territ\u00f2rios cuntrollados un'organizatzione pol\u00ectica e sotziale de su totu an\u00e0loga a sa de Cartagine. Chi is primas tzitades fen\u00ectzias si fiant fatas aut\u00f2nomas respetu a is tzitades-mamas chi s'agataiant in L\u00ecbanu, cunvertende\u00b7si issas e totu tzitades istadu, cun pr\u00f2pias autonomias e pr\u00f2pios territ\u00f2rios e culturas, cun s'arribu de is cartaginesos si fiant reduidas a una simpre estensione ultramarina de sa poderosa tzitade-istadu, perdende sa primitiva identidade issoro e autonomia. Is tzitades fiant abarradas aut\u00f2nomas in su cuntrollu de su territ\u00f2riu e in s'amministratzione tz\u00ecvica, ma no in is detzisiones internatzionales. Si fiant fatas semper prus pobuladas e si fiant ispetzializadas ulteriormente segundu de is bis\u00f2ngias de sa noa mama de sa p\u00e0tria\u02d0\nSu \"limes\".\nS'istimat ca sa durada de sa pres\u00e8ntzia p\u00f9nica in unos 271 annos, fintzas a s'invasione romana in su 238 a.C. Durante custu per\u00ecodu, a is gherras fitianas, aiat sighidu una fase de assestamentu, determinada dae s'arrestu de sa penetratzione cartaginesa a is pees de is massitzos montosos de Barb\u00e0gia e de sa dorsale de Costera.\nPro s'amparu de is ind\u00ecgenos, fiat fatu unu \"limes\" chi andaiat dae P\u00e0dria a Macumere, Bonolva, Bol\u00f2tana, S\u00e8dilo, Neunele, Fordongianus, Samugheu, Asuni, Genoni, \u00ccsili, Orroli, Goni, Ballau fintzas a sa buca de su Frumendosa.\nMonedas cartaginesas atzapadas a s'internu de is territ\u00f2rios l\u00ecberos, faghent intuire chi mancari su \"limes\", intre is duos p\u00f2pulos sussistiant cambiapares cumertziales. Fiant afortiados is tzentros chi s'agataiant in zona de l\u00e0cana e fiant fundadas cuss\u00f2rgias noas in is zonas internas. In su norte aiat achiriddu importu mannu S'Alighera, fiat fundada Terranoa in su chirru nord-orientale de s'\u00ccsula e fiant fraigados is tzentros afortigados de Durgali, Tertenia, Colostrai e Bidda de Putzu, semper in sa costa orientale.\nSu per\u00ecodu nur\u00e0gicu finale.\nSa flota cartaginese baliosa, cuntrollende totu is portos de sa parte sud otzidentale e operende unu cumpletu blocu cumertziale subra totu is portos e is approdos de sa parte setentrionale, aiant fertu su l\u00ecberu cumm\u00e8rtziu de sos cantones indipendentes de sa zona nur\u00e0gica l\u00ecbera.\nPrivada de is terras prus saliosas, de is tzentros miner\u00e0rios prus de importu, privados de is cuntatos cumertziales cun s'esternu, sa tziviltade nur\u00e0gica fiat intrada inesorabilmente in unu per\u00ecodu de forte decaida, est a n\u00e0rrere sa fase V e \u00f9rtima de s'ist\u00f2ria sua. Tale per\u00ecodu est naradu \"Nur\u00e0gicu finale\" e aiat ammuntadu unu per\u00ecodu de tempus chi andaiat de su de V s\u00e8culos a.C. a su II s\u00e8culu a.C.\nSa federatzione sardu-p\u00f9nica.\nIn is territ\u00f2rios inv\u00e0didos, est a n\u00e0rrere in s'\u00e0nima semita de Sardigna, si fiat isvilupada a custu puntu una cultura ammesturada, formada dae s'impare de elementos culturales de ambos p\u00f2pulos. A tale prop\u00f2situ, s'arche\u00f2logu Gennaro Pesce iscriet: \nPartende dae su de V s\u00e8culos a.C., fintzas is Sardos fiant istados arrolados che mertzen\u00e0rios e aiant gherradu pro Cart\u00e0gine in is territ\u00f2rios camba de mare. S'rmament\u00e0riu issoro fiat seguramente su traditzionale est a n\u00e0rrere s'iscudu tundu, s'elmu corrudu, s'ispada longa e sa daga a f\u00f2gia, s'arcu mannu, s'istillu, ma is istudiosos no escluent chi impreaiant armas de tipu orientale, e de tzertu, giai de su de III s\u00e8culos a.C. s'insertada de is Sardos in s'es\u00e8rtzitu cartaginesu fiat l\u00f2mpidu a un'ist\u00e0diu gai adelantadu chi is matessis ind\u00ecgenos de is montes (is \"Sardos pelliti\") gherraiant pro is inter\u00e8ssios sardu-cartaginesos contra de Roma non prus comente simpres mertzen\u00e0rios, canto de alliados a totu is efetos. Si fiat criadu in su tempus sa situatzione in ue in is territ\u00f2rios sud otzidentales sa cumponente sardu-p\u00f9nica formaiat s\"'\u00e9lite\" in is es\u00e8rtzitos mertzen\u00e0rios, custos a pustis fiant acostagiados dae is tropas alliadas de is \"Sardos pelliti\" chi biviant is territ\u00f2rios nur\u00e0gicos l\u00ecberos.\nSa tziviltade sardu-p\u00f9nica.\nIs cumponentes de sa sotziedade sarda durante sa pres\u00e8ntzia p\u00f9nica in s'\u00ccsula, segundu s'ist\u00f2ricu G. Pesce, fiant istadas generalmente tres: sa sem\u00ectica de si tzitades fen\u00ectzias-cartaginesas, sa mediterr\u00e0nea rapresentada dae is ind\u00ecgenos nur\u00e0gicos, e sa l\u00ecbica cumposta dae is tropas mertzen\u00e0rias e dae is trib\u00f9s africanas deportadas dae is P\u00f9nicos pro is traballos in is campos e a custu prop\u00f2situ iscriet: \nParis a Cart\u00e0gine, fintzas in is tzitades sardu-p\u00f9nicas esistiat un'aristocratzia orgulliosa de is antepassados pr\u00f2pios chi fiant mentovados in is ep\u00ecgrafes funer\u00e0rias. Illustre rapresentadore de tale classe dominadora fiat istadu chentza de duda Ampsicora chi, a pustis de s'iscontzu romana de Cannas, aiat ghiadu sa luta de is sardos-p\u00f9nicos contra de is romanos . De s'aristocratzia faghiant parte is cumandantes militares e is satzerdotes, mentras sa tropa fiat cumposta printzipalmente de sordados mertzen\u00e0rios istr\u00e0ngios. Una classe meda numerosa fiat cussa de is tzeracos. Intre custos, unos cantos si podiant formare una fam\u00eclia e possedire dinari pro si p\u00f2dere a fatu francare. Custos fiant impreados dae is meres pro su bardiamentu de unos \u00e0teros tzeracos chi imbetzes non gosaiant de niunu amparu legale.\nS'eredade de Cart\u00e0gine, fata sostratu, fiat abarrada patrimoniu de su p\u00f2pulu sardu chi biviat s'ampra pranura campidanesa e sos territ\u00f2rios de mare sud otzidentales. Sa balia de cussas tz\u00e8urras culturales meda antigas no est b\u00e8nnida a manu, nimmancu durante sa dominatzione romana. Ammesturados cun sa cultura ind\u00ecgena, fiant istadas tramandadas dae ing\u00e8nneru in ing\u00e8nneru comente parte de traditzione sarda antiga bera e pr\u00f2pia.\nS'economia.\nMentras in \u00c0frica esistiat sa propiedade minore, in Sardigna fiant istados favoridos is m\u00e8dios e mannos propiet\u00e0rios de terras. In is pranuras saliosas chi dae Othoca s'iscampiaiant fintzas a Kalari, fiant istadas favor\u00e8ssidas is colturas intensivas de trigu. Segundu is istudiosos, custos territ\u00f2rios torraiant a Cart\u00e0gine non prus pagu de 125.000 ettolitros de laore cada annu.\nIn cussu per\u00ecodu fiat istadu intradu in Sardigna su caddu e, a costadu a sa coltura de su laore, a prantedos de linu, de prama, de sa olia, de \u00e0rbures de fruta e de ortal\u00ectzias, fiat aumentada pesadia de su besti\u00e0mene de bacas e arbeghes, s'isfrutu de is minas de prumu arghent\u00ecferu e de ferru, s'utilizu de is risursas marinas pro m\u00e8diu de sa pisca de su tunnu, de is sadrinas, de su coraddu e sa bogadura de su sale. A tale prop\u00f2situ, significativas sunt is rastas de salinas e de antigas pescheras iscobertas a curtzu is tzentros de costa de Bithia e a curtzu de Portu Pinu, comente a meda inditativas sunt fintzas is lugherras p\u00f9nicas agatadas in intro de antigas minas de Sulcis. S'artesania aiat prod\u00f9idu res\u00f2rgias votivas de brunzu, fatzolas befadoras de terracota, concas femininas e totu un'ampru repert\u00f2riu de losas votivas.\nSa religione.\nS'\u00e9lite locale si fiat integrada cun sa cartaginesa fintzas de bisura religiosa. Chi de su puntu de bista militare s'inserimentu in is es\u00e8rtzitos p\u00f9nicos non fiat istadu mai totale, meda prus profunda fiat istada sa fundidura culturale chi s'evidentziaiat in manera significativa in is manifestatziones religiosas. Is ist\u00f2ricos sunt de ac\u00f2rdiu afirmende chi is p\u00f9nicos e totu ant assimiladu a is pr\u00f2pios cultos cuddos ind\u00ecgenos, comente su de su Sardus Pater e su de sa Mama Manna an\u00e0loga a s'Astarte de cosa issoro.\nUnos \u00e0teros de is venerados fiant: Sid Addir in Antas; Baal, Amon e Tanit in is tofet; Astarte in Karalis; Melqart in Tharros; Eshmun in Karalis e a Pauli Gerrei. In is santu\u00e0rios de Biddanoa Forru, Seddori, Santa Margherita de Pula est documentadu su cultu de Demetra e Kore atzetadu in Cart\u00e0gine in su 394 a.C. S'ist\u00f2ricu Ferruccio Barreca, a custu prop\u00f2situ iscriet: \nIs tophet.\nSegundu is Fen\u00ectzios, sa vida terrena si perlongaiat a s'internu de sa tumba, dae chi su defuntu no intentaiat de essire a cunditzione chi ddi esseret istadu assiguradu s'istrintu netzess\u00e0riu, est a n\u00e0rrere m\u00e0ndigos e b\u00e8bidas e amparu divinu contra is dim\u00f2nios. Generalmente si praticaiat s'inchisinadura, ma a fatu de custu ritu, in \u00e8poca p\u00f9nica si fiat assotziada s'[interradura]]. Ma unu de is trassas prus sorprendentes de sa religione est istada cussa caraterizada dae is sacrif\u00ectzios de pipios - is cales corpos fiant a pustis brusiados - ofertos in comintzu a su deus Baal e a pustis a sa dea Tanit. Custos ritos fiant narados \"Molk\" (Moloch segundu sa B\u00ecbbia). Is altares destinados a ddos tzelebrare fiant fraigados generalmente a foras de sa chinta de muros de is tzitades, in logos mnarados \"tophet\". In su 1889, in Nora, sunt istados iscobertos is primos tophet e in ie, comente in is numerosos \u00e0teros identificados a pustis, is arche\u00f2logos ant agatadu millis de urnas de arghidda prenas de chisina e restos umanos, puru centinas de losas votivas su cale fine - cun probabilidade -fiat de perlongare in su tempus s'eficatzidade de is ritos. Unu de custos sitos, su de Sulki in s'\u00ecsula de Santu Antiogu, nos est perb\u00e8nnidu casi intatu tantis chi galu oe est poss\u00ecbile a si f\u00e0ghere un'idea bastante pretzisa de comente s'acumpriant is tzerim\u00f2nias de pretzisu. Is arche\u00f2logos si sunt semper preguntados chi is reatziones de isprama causadas giai in tempos antigos dae s'iscoberta de is chisinas de is pipios, siant a beru giustificadas. Difatis, medas de is urnas analizadas, non cunteniant chisinas umanas, ma in simpremente restos de animales comente angiones e crabitos - si pensat\u00a0\u2013 impreados in c\u00e0mbiu de is umanos. Unos cantos arche\u00f2logos, comente a F. Barrecca, ant afirmadu chi "}
{"id": "19558", "revid": "2404", "url": "https://sc.wikipedia.org/wiki?curid=19558", "title": "Sardigna fen\u00ectziu-p\u00f9nica", "text": ""}
{"id": "19559", "revid": "10458", "url": "https://sc.wikipedia.org/wiki?curid=19559", "title": "Eduardo Galeano", "text": "Eduardo Hughes Galeano (Montevideo, 3 de cabudanni de su 1940 - Montevideo, 13 de abrile de su 2015) est istadu unu giornalista e iscritore uruguaianu, una de sas personalidades prus n\u00f2didas de sa literadura iberoamericana.\nSos libros suos sunt istados bortados a v\u00e0rios idiomas. Sos traballos suos propassant g\u00e8neres ortodossos, cumbinende document\u00e0riu, fintzione, giornalismu, an\u00e0lisi pol\u00ectica e ist\u00f2ria. Galeano negaiat \u00e8ssere de un'ist\u00f2ricu: \"So un'iscritore chi diat ch\u00e8rrere contribuire a su riscatu de sa mem\u00f2ria segrestada dae totu s'Am\u00e8rica, ma mescamente de \"Am\u00e8rica Latina\", terra minispretziada e istimada\". Podet \u00e8ssere classificadu comente unu giornalista chi istudiat sa globalizatzione e sos efetos negativos suos.\nBiografia.\nEst f\u00ecgiu de una fam\u00eclia cat\u00f2lica de classe m\u00e8dia cun antepassados brit\u00e0nnicos, tedescos, ispagnolos e italianos. Durante sa pitzinnia sua at fatu v\u00e0rios traballos: est istadu mec\u00e0nicu de veturas, billet\u00e0rgiu, pintore de cartellos, missu, datil\u00f2grafu e cassieri. A s'edade de 14 annos est essida sa prima caricatura pol\u00ectica sua in \"Su Sole\", su peri\u00f2dicu chidajolu de su partidu sotzialista.\nAt comintzadu sa carriera sua de giornalista a cumintzu de sos annos 1960 comente editore de \"Marcha\" (1960-64), una rivista chi, a suta de sa diretzione de Carlos Quijano, at \u00e0pidu un'influ\u00e8ntzia manna in su pensamentu uruguaianu de tando e chi at tentu profetu de contributos comente a cussos de Mario Vargas Llosa, Mario Benedetti, Manuel Maldonado Denis e Roberto Fern\u00e1ndez Retamar. Pro duos annos at ist\u00e8rridu su cuotidianu \"\u00c9poca\" e at traballadu comente capu editore in s'istampa universit\u00e0ria. In su 1973 sos militares sunt artziados a su podere tr\u00e0mite unu corfu de istadu, e a c\u00e0usa de sa partetzipatzione sua in currentes marxistas (Tupamaros), Galeano est istadu presu e a pustis obligadu a si nche fuire. S'est istabilidu in Argentina, in ue at fundadu sa rivista culturale \"Crisis\".\nSu 1976, Jorge Rafael Videla at pigadu su podere in Argentina mediante unu corfu militare chi at donadu or\u00ecgine a una ditadura, su n\u00f9mene suo est istadu annantu a sa lista de sos cundennados pro sos iscuadrones de sa morte. Pro custa resone, s'est agatadu torra in su bis\u00f2ngiu de si nche fuire, custa borta a Catalugna, de pretzisu a Bartzellona, in ue at iscritu sa trilogia sua famada, \"Memoria del fuego\".\nEduardo Galeano at b\u00ecvidu dae su 1985 -a pustis de sa fine de sa ditadura uruguaiana- in Montevideo, sa tzitade in ue nche fiat n\u00e0schidu, e ue at sighidu a f\u00e0ghere sa literadura sua e su giornalismu suo de tonu pol\u00ecticu marcadu.\nIn s'annu 2010 l'est istadu cuntz\u00e8didu su pr\u00e8miu Internatzionale de Giornalismu Manuel V\u00e1zquez Montalb\u00e1n in sa categoria de giornalismu isportivu.\nL'ant donadu su pr\u00e8miu \"Casa de las Am\u00e9ricas\" in duas ocasiones: su 1975 cun sa parist\u00f2ria \"La canci\u00f3n de nosotros\", e in su 1978 cun \"D\u00edas y noches de amor y de guerra\", de g\u00e8nere biogr\u00e0ficu.\nGaleano est istadu cumparadu cun John Dos Passos e Gabriel Garc\u00eda M\u00e1rquez."}
{"id": "19560", "revid": "2404", "url": "https://sc.wikipedia.org/wiki?curid=19560", "title": "Cart\u00e0gine", "text": "Cart\u00e0gine (in latinu \"Carthago\" o \"Karthago;\" in \u00e0rabu: \u0642\u0631\u0637\u0627\u062c, \"Qar\u1e6d\u0101j\"; in b\u00e8rberu: \u2d3d\u2d30\u2d54\u2d5c\u2d30\u2d4a\u2d3b\u2d4f, \"Kartajen\"; in ebr\u00e0icu: \u05e7\u05e8\u05ea\u05d2\u05d5, \"Kartago\"), n\u00f9mene derivante de su fen\u00ectziu \ud802\udd12\ud802\udd00\ud802\udd13\ud802\udd15\ud802\udd07\ud802\udd00\ud802\udd03\ud802\udd00\ud802\udd14\ud802\udd15 &lt;QRT \u1e24D\u0160T&gt;, \"Qart-\u1e25ada\u0161t\", Tzitade noa, cun significadu de \"Noa Tiru\" est istada un' antiga tzitade fen\u00ectzia, una de sas prus importantes col\u00f2nias p\u00f9nicas de su Mediterr\u00e0neu e, in s'\u00e8poca de su lughidore m\u00e0ssimu, capitale de unu imp\u00e8riu minore chi incluiat territ\u00f2rios de s'atuale Ispagna orientale, C\u00f2rsiga e Sardigna sud-otzidentale, sa parte otzidentale de Sitz\u00eclia e is costas de L\u00ecbia.\nFundada in su de 9 s\u00e8culos a.C. in sas oros de su Golfu de Tunisi odiernu che iscalu cumertziale fen\u00ectziu, Cart\u00e0gine fiat cr\u00e8schida in manera lestra in populatzione e importu fintzas a si f\u00e0ghere infines indipendente de sa madrep\u00e0tria, e lompende a esertzitare influ\u00e8ntzia e controllu not\u00e0bile in su Mediterr\u00e0neu otzidentale e in su mare Tirrenu. Partende dae su de 3 s\u00e8culos a.C. si fiat posta in cuntrastu cun Roma, chi ddi perricaiat su cuntrollu in Sitz\u00eclia, su dom\u00ecniu de sos mares e chi in generale bidiat in sa tzitade p\u00f9nica una minetza pro sa sa cr\u00e8schida de s'egemonia comente fintzas de sa subrabiv\u00e8ntzia sua e totu. Custu cuntrastu fiat acabadu in unu cunflitu armadu, chi aiat bidu sas duas tzitades oponende\u00b7si\u00b7nche in tres gherras (passadas a s'ist\u00f2ria che gherras p\u00f9nicas) cun acontessimentos alternos, su prus famadu de sos cales fiat istadu s'impresa de su generale cartaginesu Ann\u00ecbale, chi passados sos Alpes aiat acaradu e derrotadu s'es\u00e8rtzitu romanu in prus furriadas, annichilende\u00b7ddu infines in Cannas e abarrende meres de It\u00e0lia meridionale pro 15 annos, chene per\u00f2 f\u00e8rrere su corpu de gr\u00e0tzia a s'avers\u00e0riu. Sos romanos aiant respostu cun sas curreras in \u00c0frica de P\u00f9bliu Corn\u00e8liu Iscipione, chi fiat resissidu infines a adobbare su generale cartaginesu in Zama.\nA s'acabu de sa de tres gherras p\u00f9nicas Cart\u00e0gine fiat istada infines conchistada e iscagiada dae sas legiones de Iscipione Emiliano; casi unu s\u00e8culu a pustis, in s'\u00e8poca de Gi\u00f9liu Tzesare, sos Romanos dd'ant torrada a pesare, e sa tzitade noa aiat sighidu a prosperare fintzas a segus de sa ruta de s'Imp\u00e8riu romanu de Otzidente, faghende\u00b7si parte in antis de su regnu v\u00e0ndalu e a fatu de s'imp\u00e8riu bizantinu.\nInfines, in su 698 p.C., Cart\u00e0gine fiat istada ocupada dae sos Omayyades, chi difatis dda aiant ispopulada lassende a su in logu suo petzi unu pres\u00ecdiu militare, ponende gai fine a s'ist\u00f2ria sua.\nSas rastas archeol\u00f2gicas suas s'agatant oe in intro de su territ\u00f2riu de sa moderna Cart\u00e0gine, tzitade tunisina posta 16 chil\u00f2metros a nord-estu de sa capitale. "}
{"id": "19561", "revid": "2404", "url": "https://sc.wikipedia.org/wiki?curid=19561", "title": "Cartaginesos", "text": ""}
{"id": "19562", "revid": "2404", "url": "https://sc.wikipedia.org/wiki?curid=19562", "title": "Mare Tirrenu", "text": "Su mare Tirrenu, (in napulitanu e italianu \"Mar Tirreno\", in corsu e sardu logudoresu \"Mare Tirrenu\", in sitzilianu e sardu campidanesu \"Mari Tirrenu\", in frantzesu \"Mer Tyrrh\u00e9nienne\"), faghet parte de su mare Mediterr\u00e0neu. Est su setore cumpr\u00e8ndidu intre sa costera peninsulare de It\u00e0lia (regiones de Toscana, L\u00e0tziu, Camp\u00e0nia e Cal\u00e0bria) e is \u00ecsulas de C\u00f2rsiga, Sardigna e Sitz\u00eclia. Arribat a profundidade m\u00e0ssima de 3.785 metros.\nSu n\u00f9mene de custa parte de sa Mediterr\u00e0neu derivat de su n\u00f9mene chi daiant sos gregos a sos etruscos, chi fiant emigrados de L\u00eddia cumandados dae su pr\u00ecntzipe \"Tirrenu\". Sos etruscos si fiant istabilidos in sa costera de s'atuale Toscana e si referiant a custu mare cun \"mare de Etr\u00faria\" o \"Tuscum mare\" e fintzas \"Mare Inferum\"."}
{"id": "19563", "revid": "7227", "url": "https://sc.wikipedia.org/wiki?curid=19563", "title": "Cr\u00e8sia manna de Santu Pedru (Terraba)", "text": "Sa cr\u00e8sia manna de Santu Pedru de Terraba, in prov\u00ecntzia de Aristanis, est sa \"cuncatedrale\" de sa di\u00f2tzesi de Ales-Terraba.\nIst\u00f2ria.\nSa cr\u00e8sia manna de Terrarba est istada incumentzada a f\u00e0ghere dae su 1821 in forma tardu-baroca in su situ de sa prus antiga catedrale rom\u00e0nica de su 1144 b\u00f2lida dae Mariano I.\nA is primos de s'Otighentu s'antiga catedrale s'agataiat in un'istadu de mala cunservatzione e duncas s'est detz\u00ecdidu de dd'isciusciare pro f\u00e0ghere logu a un'istrutura noa.\nIs traballos sunt incumentzados in su 1820 e su progetu origin\u00e0riu, realizadu in parte isceti, previdiat unu tzimb\u00f2riu a sa rugrada tra sa navada printzipale e su transetu. Intre su 1822 e su 1833 est fraigada sa navada tzentrale, sas capellas laterales e is bases de sos duos campaniles. Su primu, a manu dereta, est istadu cumpletadu in su 1850, mentras su de manu manca no est istadu mai acabadu.\nIn su 1912 est cumpletada sa navada e in su 1927 est derr\u00f9ida s'\u00e0bside rom\u00e0nica e realizadu su tamburu de su tzimb\u00f2riu. In su 1930 est istadu cumpletada sa pamentada de su presbit\u00e8riu e collocadu s'altare majore. In su 1933 sa cr\u00e8sia est cunsagrada. In su 1951 sunt istadas realizadas sas decoraduras internas cun is bator evangelistas e santu Pedru in su muru de fundu de su presbit\u00e8riu.\nIn sa catedrale sunt custoidos capitellos chi benent de Neapolis, recuperados dae s'isciusciadura de s'\u00e0bside de sa catedrale de su 1144. Sunt annotamala cunservados su fonte batesimale de su 1626, sa trona de linna de su de XVII s\u00e8culos e una rughe pretziosa ispagnola de argentu.\nSunt de su XVII fintzas is ist\u00e0tuas de linna de santu Pedru, de sa Madonna de su Ros\u00e0riu e de sa Madonna de su Rem\u00e8diu.\nIn su cabudanni de su 2016 est istadu collocadu un'\u00f2rganu mannu in sa navada de manu manca, \u00f2pera de sa dita Oberlinger de Windesheim de su 1950. S'Arte Organaria de su maistru Alessandro Girotto de Postioma (TV) s'est ocupada de su trasferimentu dae sa cr\u00e8sia Kirchegemeinde Itzenplitzstr in Schiffweiler de Hellingenwald (DE), de su rest\u00e0uru e de ddu insertare in sa c\u00e0scia art\u00ecstica tzenten\u00e0ria in dep\u00f2situ in s'azienda (ca s'\u00f2rganu no nde teniat) in su mese de cabudanni, cun sa butega de \u00f2rganu de Michele Virdis. Su cuntzertu de inchingiada est istadu tentu su 19 santandria de su maistru Andrea Pilloni. S'\u00f2rganu est istadu beneitu dae su p\u00ecscamu de Ales-Terrarba Roberto Carboni. "}
{"id": "19564", "revid": "12712", "url": "https://sc.wikipedia.org/wiki?curid=19564", "title": "Cr\u00e8sia manna de Santu Pedru (Terraba)/campidanesu", "text": "Sa cr\u00e8sia manna de Santu Pedru de Terraba, in prov\u00ecntzia de Aristanis, est sa \"cuncatedrali\" de sa di\u00f2cesi de Ales-Terraba.\nIst\u00f2ria.\nSa cr\u00e8sia manna de Terrarba est st\u00e8tia incumentzada a fai de su 1821 in forma tardu-baroca in su situ de sa prus antiga catedrali rom\u00e0nica de su 1144 b\u00f2fia dae Mariano I.\nA is primus de s'Otuxentus s'antiga catedrali s'agat\u00e0t in unu stadu de mala cunservatzioni e duncas s'est dec\u00ecdiu de dd'isciusciai po fai logu a una strutura noa.\nIs traballus funt incumentzaus in su 1820 e su progetu origin\u00e0riu, realizau in parti sceti, previdiat unu tzimb\u00f2riu a sa rugrada tra sa navada principali e su transetu. Intra su 1822 e su 1833 est fraigada sa navada centrali, is capellas lateralis e is basis de is duus campanilis. Su primu, a manu dereta, est st\u00e8tiu cumpletau in su 1850, mentras su de manu manca no est st\u00e8tiu mai acabbau.\nIn su 1912 est cumpletada sa navada e in su 1927 est isciusciada s'\u00e0bside rom\u00e0nica e realizau su tamburu de su tzimb\u00f2riu. In su 1930 est istada cumpletada sa pamentada de su presbit\u00e8riu e collocau s'altari magiori. In su 1933 sa cr\u00e8sia est cunsagrada. In su 1951 funt st\u00e8tias realizadas is decoraduras internas cun is cuatru evangelistas e santu Pedru in su muru de fundu de su presbit\u00e8riu.\nIn sa catedrali funt custoius capitellus chi benint de Neapolis, recuperaus de s'isciusciadura de s'\u00e0bside de sa catedrali de su 1144. Funt cunservaus puru su fonti batesimali de su 1626, sa trona de linna de su de XVII s\u00e8culus e una cruxi pretziosa spagnola de argentu.\nFunt de su XVII puru is st\u00e0tuas de linna de santu Pedru, de sa Madonna de su Ros\u00e0riu e de sa Madonna de s'Arrem\u00e8diu.\nIn su cabudanni de su 2016 est st\u00e8tiu collocau un'\u00f2rganu mannu in sa navada de manu manca, \u00f2pera de sa dita Oberlinger de Windesheim de su 1950. S'Arte Organaria de su maistru Alessandro Girotto de Postioma (TV) s'est ocupada de su trasferimentu de sa cr\u00e8sia Kirchegemeinde Itzenplitzstr in Schiffweiler de Hellingenwald (DE), de su rest\u00e0uru e de ddu insertai in sa c\u00e0scia art\u00ecstica centen\u00e0ria in dep\u00f2situ in s'azienda (ca s'\u00f2rganu no ndi teniat) in su mesi de cabudanni, cun sa butega de \u00f2rganu de Michele Virdis. Su cuncertu de incingiada est st\u00e8tiu tentu su 19 donniasantu de su maistru Andrea Pilloni. S'\u00f2rganu est st\u00e8tiu beneditu de su p\u00ecscamu de Ales-Terrarba Roberto Carboni. "}
{"id": "19566", "revid": "10458", "url": "https://sc.wikipedia.org/wiki?curid=19566", "title": "Candela", "text": "Sa candela (s\u00ecmbulu cd) est s'unidade base de intensidade luminosa in su Sistema Internatzionale de Unidades de Medida (SI); overas, pot\u00e8ntzia luminosa pro unidade de \u00e0ngulu s\u00f2lidu em\u00ectida dae una bena luminosa puntiforme in una diretzione piessigna. S'intensidade luminosa est an\u00e0loga a s'intensidade de irrajamentu, ma imbetzes de summare in manera simple sos contributos de ogni long\u00e0ria de unda de sa lughe in s'ispetru de sa bena, su contributu de cada long\u00e0ria de unda est ponderadu dae sa funtzione de luminosidade istandard (unu mollu de sa sensibilidade de s'ogru umanu a long\u00e0rias diversas de unda). Una candela comune de iste\u00e0rica emitet lughe cun un'intensidade luminosa de belle una candela. Si s'emissione in carchi diretzione est blocada dae una barriera opaca, s'emissione diat \u00e8ssere comente si siat tzirca una candela in sas diretziones chi non sunt inscuridas.\nDefinitzione.\nSa de 26 Cunfer\u00e8ntzia Generale de Pesos e Medidas (CGPM) at torradu a definire sa candela in su 2018. Sa definitzione noa, intrada in vigore su 20 de Maju de su 2019, est:Sa candela [...] est definida pighende su valore num\u00e8ricu fissu de s'eficatzia luminosade sa radiatzione monocromaticade frecu\u00e8ntzia 540\u00a0\u00d7\u00a01012\u00a0Hz, \"K\"cd, chi est 683 cando est espressada in unidades de lm\u00a0W\u20131, chi est uguale a , o , ue su chilogrammu, metre e segundu sunt definidos in t\u00e8rmines de \"h\", \"c\" e \u0394vCs.\nIspiegatzione.\nSa frecu\u00e8ntzia seberada est in s'ispetru vis\u00ecbile a curtzu de su birde, chi currispondet a una long\u00e0ria de unda de tzirca 555 nanometros. S'ogru umanu, cando adatadu a cunditziones de lughe forte, est prus sens\u00ecbile a curtzu de custa frecu\u00e8ntzia. A unas \u00e0teras frecu\u00e8ntzias, est netzess\u00e0ria una intensidade radiante majore pro ot\u00e8nnere sa matessi intensidade luminosa, in base a sa risposta in frecu\u00e8ntzia de s'ogru umanu. S'intensidade luminosa pro sa lughe de una long\u00e0ria particulare de unda \u03bb est data dae\nue \"I\"v(\"\u03bb\") est s'intesidade luminosa, \"I\"e(\"\u03bb\") est s'intensidade de irrajamentu e formula_2 est sa funtzione de luminosidade fot\u00f2pica. Si est presente prus de una long\u00e0ria de unda (comente est a su s\u00f2litu), si depet integrare in s'ispetru de long\u00e0rias de unda pro ot\u00e8nnere s'intensidade luminosa totale.\nUnidades fotom\u00e8tricas de lughe de su SI.\nRelatzione intre l'intensidade luminosa, su flussu luminosu e s'illuminamentu.\nSi un'origine emitit un'intensidade luminosa n\u00f2dida \"I\"v (in candelas) in unu conu bene definidu, su flussu luminosu totale \"\u03a6\"v in lumens est\nue \"A\" est s\"'\u00e0ngulu de irrajamentu\" de sa l\u00e0mpada, s'\u00e0ngulu vertice totale de su conu de emissione. Pro f\u00e0ghere unu es\u00e8mpiu, una l\u00e0mpada chi emitit 590\u00a0cd cun unu \u00e0ngulu de irrajamentu de 40\u00b0 emitit belle 224\u00a0lumens. Ab\u00e0ida MR16 pro \u00e0ngulos de emissione de unas l\u00e0mpadas comunes.\nSi sa origine emitit lughe in manera uniforme in totus sas diretziones, su flussu podet \u00e8ssere agatadu multiplichende s'intensidade de 4\u03c0: una origine uniforme de 1\u00a0candela emitit 12.6\u00a0lumens.\nCun su fine de medire s'illuminadura, sa candela no est un'unidade pratica, ca si \u00e0plicat petzi a puntos de lughe ideales, donzunu aprossimadu dae una origine minuja respetu a sa dist\u00e0ntzia de sa cale benit mesurada s'irrajamentu luminosu suo, fintzas suponende chi b\u00e8ngiat esecutada in aus\u00e8ntzia de unas \u00e0teras fontes de lughe. Su chi benit mesuradu diretamente dae un espos\u00ecmetru est sa lughe intzidente in unu sensore de \u00e0rea finida, overas s'illuminamentu in lm/m2 (lux). Nointames, si si progetat un' illuminatzione de medas benas luminosas puntiformes, comente a sas lampadinas, cun intensidades uniformes aprossimativamente omnidiretzionales, sos contributos a s'illuminamentu dae lughe incoerentes essende additivos, est istimadu in manera matem\u00e0tica comente sighit. Si r\"i\" est sa positzione de sa \"i\"-esima o\u00ecgine de intensidade uniforme \"Ii,\" e \u00e2 est su vetore unit\u00e0riu normale a s'\u00e0rea opaca elementare illuminada \"dA\" mesurada, e pro totu sas origines luminosas s'agatent in su matessi semi-tretu divididu pro su pranu de custa zona,\nIn su casu de una singola origine de puntu de lughe de intensidade \"Iv\", a una dist\u00e0ntzia \"r\" e incidente normalmente, s'ecuatzione torrat a"}
{"id": "19567", "revid": "7227", "url": "https://sc.wikipedia.org/wiki?curid=19567", "title": "Maltis", "text": ""}
{"id": "19568", "revid": "10458", "url": "https://sc.wikipedia.org/wiki?curid=19568", "title": "Spazio Ilisso", "text": "Su Spazio Ilisso - Arte Arch\u00ecvios Museu est unu tzentru de promotzione e valorizatzione culturale sardu chi \u00ecntegrat unu museu cun una mustra permanente dedicada a s'iscultura sarda de su Noighentos e cuntempor\u00e0nea, mustras tempor\u00e0neas, arch\u00ecvios digitales e eventos.\nS'agatat in su tzentru ist\u00f2ricu de N\u00f9goro.\nIst\u00f2ria.\nSu Spazio Ilisso at abertu a su p\u00f9blicu in su 14 de nadale de su 2019. Tenet sede in su cumplessu architet\u00f2nicu de s'ex Domo Papandrea, domo in istile D\u00e8co, adatada a s'impreu nou a pustis de unu rest\u00e0uru filol\u00f2gicu longu e fatu a sa minuda. Custa domo tenet una parte pro sas espositziones interna e una esterna, gr\u00e0tzias a una corte giai impreada pro bi p\u00f2nnere isculturas de artistas sardos.\nDae su nadale de su 2019 at istrangiadu una mustra fotogr\u00e0fica de Marianne Sin-Pf\u00e4ltzer, fot\u00f2grafa e disinnadora industriale tedesca de sa cale sa domo editora Ilisso, chi amministrat s'istrutura de su museu, tenet s'arch\u00ecviu fotogr\u00e0ficu, e chi at traballadu meda in Sardigna colende in N\u00f9goro fintzas sos \u00f9rtimos annos de sa bida sua. In unu de sos pianos suos e in sa corte interna istr\u00e0ngiat, dae su 7 de tr\u00eculas de su 2021, una mustra de sos iscultores sardos prus famados de de importu prus mannu.\nEspositzione.\nPermanente - \"Museu de s'iscultura de su Noighentos\".\nSa colletzione permanente, inaugurada su 7 de tr\u00eculas de su 2021, est dedicada a s'iscultura sarda de su Noighentos, e incluit \u00f2peras de Frantziscu Ciusa, Maria Lai, Salvatore Fancello, Antine Nivola, Eugenio Tavolara, Pinuccio Sciola e Gavino Tilocca.\nMustras tempor\u00e0neas.\nSas mustras tempor\u00e0neas las curat semper s'Ilisso.\nArch\u00ecvios digitales de Artes Aplicadas e Fotografia Ist\u00f2rica.\nSpazio Ilisso istrangiat sos Arch\u00ecvios digitales de Artes Aplicadas e Fotografia Ist\u00f2rica, chi collint fotografias, rullinos, filmados e document\u00e0rios in subra de sa Sardigna cun contributos de medas fot\u00f2grafos de sa Sardigna che a Marianne Sin-Pf\u00e4ltzer, Max Leopold Wagner, Raffaele Ciceri, Antoni Ballero."}
{"id": "19571", "revid": "11946", "url": "https://sc.wikipedia.org/wiki?curid=19571", "title": "Lambicadu", "text": "Unu lambicadu, est sa b\u00e8vida chi cuntenet alcol etanolu su cale est su produtu de sa lambicadura de produtos fermentados comente laores, frutos, o \u00e0teros vegetales. Custa definitzione escluet b\u00e8vidas alc\u00f2licas otentas dae pesadura sena lambicadura comente sunt, intre \u00e0teras, sa birra, su binu, e sos licores.\nIntre sas b\u00e8vidas lambicadas prus populares, sena tz\u00f9caru annantu, s'agatant su brandy, su rum, sa tequila, sa vodka, e su whisky, mentras cussa prus connota de Sardigna est s'abbardente, nada puru filu de ferru.\nIntre sas b\u00e8vidas lambicadas cun tz\u00f9caru annantu aromas est su Grand Marnier, su Frangelico, e su Schnapps in istile americanu. \nIst\u00f2ria de sas b\u00e8vidas lambicadas.\nIn \u00c0sia Tzentrale e prus de pretzisu in Mong\u00f2lia, s'ismanniaiat sa pertzentuale de alcol de sas b\u00e8vidas fermentadas cun su sistema de las congelare (durante s'ierru) ma cun su disacatu chi custu fiat poss\u00ecbile petzi in climas cun ierru meda fritu, e fintzas cun su problema chi s'ismanniaiat sos alcols t\u00f2ssicos comente su metanolu.\nMancari sos gregos e \u00e0rabos antigos connoschiant su sistema de sa lambicadura, sa prima evid\u00e8ntzia de logru de alcol pro lambicadura benit dae s'Iscola de Salerno in su de XII s\u00e8culos. In su 1437, su brandy si mentovat giai in sa contea tedesca de Katzenelnbogen. Paracels at dadu a s'alcol su n\u00f9mene modernu suo pigadu in pr\u00e8stidu dae una par\u00e0ula \u00e0raba chi sign\u00ecficat \"a \u00f9rtimu divididu\". In s'\u00e8poca medievale sas b\u00e8vidas lambicadas si cunsideraiant meighinales e sunt istadas usadas contra sa pesta niedda. A inghiriu de su 1400 est istadu iscobertu comente lambicare partinde dae laores.\nSa lambicadura moderna impreat unu protzessu chi in sust\u00e0ntzia no est cambiadu dae su de VIII s\u00e8culu per\u00f2 como s'achirint mesuras sanit\u00e0rias e m\u00e0drighes industriales e si sunt achiridos produtos econ\u00f2micos de or\u00ecgine no euroasi\u00e0tica comente su trigu moriscu e sa patata."}
{"id": "19572", "revid": "2404", "url": "https://sc.wikipedia.org/wiki?curid=19572", "title": "Ist\u00f2ria de Sardigna v\u00e0ndala", "text": "S'ist\u00f2ria de Sardigna v\u00e0ndala at tentu cumintzu in cointzid\u00e8ntzia de s'ep\u00eclogu de sa dominatzione romana in Sardigna, in sa metade de su de 5 s\u00e8culos, cando s'\u00ecsula fiat istada conchistada dae is V\u00e0ndalos, populatzione germ\u00e0nica chi si fiat istabilida in su Nord\u00e0frica. Sa Sardigna fiat abarrada v\u00e0ndala pro unos otanta annos, de su 456 a su 534.\nSa conchista.\nSa conchista de s'ex prov\u00ecntzia de Sardigna e C\u00f2rsica a banda de is V\u00e0ndalos currespondet a unu per\u00ecodu cumpr\u00e8ndidu intre su 456 e su 476 tzirca. Sa prima ocupatzione acont\u00e8ssida in su 456 p.C. fiat istada un'ocupatzione isceti partziale e dislindada probabilmente a unas cantas tzitades de costera, tantis est chi in su 466 su conte romanu Martzellinu - fortzis incoragidu dae paba Il\u00e0riu - fiat resissidu pro unu breve per\u00ecodu a pigare possessu torra de s'\u00ecsula. Nointames intre su 474 e su 482 sa Sardigna fiat torrada a r\u00f9ere suta de su dom\u00ecniu de is V\u00e0ndalos, ghiados fortzis de Gensericu o de su f\u00ecgiu Unericu.\nDurante custas campagnas de conchista, de is cales non pro \u00e0teru si disconnoschent medas minudas, Terranoa, una de is tzitades sardas prus pr\u00f2speras, fiat atacada cun viol\u00e8ntzias dae mare e su portu distr\u00f9idu.\nSu possessu de Sardigna afiantzaiat a is V\u00e0ndalos sa seguresa in is bias cumertziales mar\u00ectimas intre \u00c0frica setentrionale e su restu de su Mediterr\u00e0neu e s'\u00ecsula e totu, \"limes\" mar\u00ectimu de su regnu v\u00e0ndalu, assumiat unu rolu istrat\u00e8gicu de importu.\nAmministratzione vand\u00e0lica.\nSu sistema amministrativu vand\u00e0licu non diferiat meda de su de su per\u00ecodu romanu. Sa Sardigna fiat dir\u00ecgida dae unu guvernadore naradu \"praeses\", seberadu intre is \u00f2mines de cunfi\u00e0ntzia de sa fam\u00eclia reale v\u00e0ndala e residente in C\u00e0ralis, chi teniat siat funtziones tziviles siat militares; issu fiat assistidu dae unu pore de funtzion\u00e0rios ausili\u00e0rios intre chi is \"procuratores\" (procuradores), addetos a sa coberantza de is tributos, e is \"conductores\" (allogaderis), economos de is possedimentos reales.\nSu territ\u00f2riu isulanu fiat istadu partidu in v\u00e0rios \"cleroi\" (lotos) chi fiant istados assignados in parte a sa corona e in parte a is gherreris. Is propiet\u00e0rios de terras sardu-romanos fiant resissidos in carchi casu a cunservare is latifundos de cosa issoro in c\u00e0mbiu de sa pagamenta de tassas meda salidas.\nSa Barb\u00e0gia, territ\u00f2riu montosu in su chirru tzentru-orientale de s'\u00ccsula, fiat abarrada intames unu ducadu semi-indipendente aici comente fiat acont\u00e8ssidu in su pretzedente per\u00ecodu romanu e a pustis fintzas in sa prima parte de su bizantinu chi fiat sighidu. A s'acabu de sa dominatzione vand\u00e0lica in is montes de is Barb\u00e0gias o de su Gerrei aiant chircadu aprigu fintzas cussos grupos de Maurros fentomados dae Proc\u00f2piu de Tzesarea, imbiados a s'\u00ecsula de is V\u00e0ndalos, chi, aposentados in a primu in agru de C\u00e0ralis, si nche fiant a pustis fuidos a manu de is montes de s'internu dae in ue in per\u00ecodu bizantinu acumpriant curreras a dannu de \"Forum Traiani\" (Fordongianus). Contra de issos su generale bizantinu Salomonas aiat organizadu un'imbiu militare in s'ierru de su 537.\nSu regnu sardu de Goda.\nIn su 533, fortzis aprofetende de un'autonomia manna, Goda, guvernadore v\u00e0ndalu de Sardigna (s'\u00f9nicu de chie si connoscat su n\u00f9mene) de or\u00ecgine gota, si fiat autoproclamadu re (\"rex\") de s'\u00ccsula, coniende monedas pr\u00f2pias in brunzu, intre chi una chi afiguraiat in su deretu su bustu suo e in su revessu sa figura de su \"Sardus Pater\". E est istadu aici chi \u00ab\"in Sardigna si fiat formadu pro sa prima borta un'istatualidade, mancari limitada a is territ\u00f2rios cuntrollados dae is V\u00e0ndalos e pro pagos meses.\"\u00bb.\nJustinianu, Imperadore de Oriente, fortzis tzerriadu in agiudu de Goda, aiat detz\u00ecdidu de interv\u00e8nnere e aiat imbiadu un'es\u00e8rtzitu cumandadu dae su Generale Belis\u00e0riu, agiudadu dae su Duca Tzirillu. Su corpus de imbiu bizantinu dir\u00ecgidu dae Belis\u00e0riu fiat cumpostu dae 16.000 sordados e 600 naes e fiat m\u00f2vidu cara a \u00c0frica mentras su Duca Tzirillu cun carchi nae cun a bordu 400 \u00f2mines fiat m\u00f2vidu in unu primu tempus cara a \"C\u00e0ralis\".\nPeristantu su re de is V\u00e0ndalos Gelimeru, cun totu chi depiat acarare un'avolotu in Tripolit\u00e0nia, aiat mandadu su frade Tata cun unu cuntingente mannu de 120 naes e 5000 \u00f2mines a Sardigna pro firmare s'avolotu ghiadu dae Goda. Tata aiat pigadu meda in presse \"C\u00e0ralis\" (in ue aiat lassadu unu cuntingente minore) aiat giustitziadu su traitore Goda e fiat torradu deretu a Cart\u00e0gine, in ue in s'impertantu fiant isbarcados is bizantinos. Belis\u00e0riu aiat derrotadu, su 30 austu de su 533 Gelimeru e aiat ocupadu Cart\u00e0gine, sighidu dae su Duca Tzirillu chi no fiat prus agiuntu a Sardigna. Tata e Gelimeru, riunidos cun su chi abarraiat de s'es\u00e8rtzitu, aiant martzadu contra de is Bizantinos ma fiant istados derrotados torra in Tricamari (a 30\u00a0km de Cart\u00e0gine). Tata fiat istadu ochidu mentras Gelimeru, iscapuladu a sa cassa, si fiat r\u00e8ndidu carchi mese a pustis. Su Duca Tzirillu fiat m\u00f2vidu tando a \"C\u00e0ilaris\" in ue aiat ammustradu a is V\u00e0ndalos de su pres\u00ecdiu sa conca trinchiada de Tata, impalada in una pica, custu ingestu fiat bastadu a f\u00e0ghere renuntziare is difensores e ddos f\u00e0ghere r\u00e8ndere. \nIn su 534 in Sardigna finit tando s'\u00e8poca vand\u00e0lica e incumentzat sa bizantina.\nReligione.\nIs di\u00f2tzesis sardas de su per\u00ecodu romanu de \"C\u00e0ralis\", \"Forum Traiani\", \"Sulci\", \"Turris\" e \"Sanafer\" (fortzis \"Cornus\") fiant abarradas operativas fintzas suta de is v\u00e0ndalos.\nSa cr\u00e8sia sarda no fiat istada pessighida e no fiat custrinta a s'Arian\u00e8simu mentras fiant istados castigados cun su cunfinu in s'\u00ecsula is p\u00ecscamos cat\u00f2licos africanos in is momentos de prus tosta contraposidura intra is matessis cat\u00f2licos e is V\u00e0ndalos, de religione ariana. Custu fatu aiat tentu pro sa Sardigna cunsigh\u00e8ntzias fintzas positivas, pro ite is \u00e8sules nd'aiant arrichidu, durante sa pres\u00e8ntzia issoro, sa vida culturale e religiosa (importatzione de su monach\u00e8simu). Intre is p\u00ecscamos deportados a s'\u00ecsula de is V\u00e0ndalos cherent ammentados su p\u00ecscamu de Cart\u00e0gine Fulg\u00e8ntziu (a coa Santu Fulg\u00e8ntziu), e Felitzianu, p\u00ecscamu de Ipona, chi aiat batidu cun sese is ossos de Santu Austinu (oe cunserbadas in Pavia). Fiat istadu in custu per\u00ecodu chi duos Sardos fiant artzados a su s\u00f2liu pontif\u00ectziu: Paba Il\u00e0riu e Paba S\u00ecmmacu.\nCultura.\nArchitetura funer\u00e0ria.\nSu pass\u00e0giu issoro est documentadu dae sa pres\u00e8ntzia de unas cantas necr\u00f2polis e interros s\u00ecngulos b\u00e8nnidos a sa lughe in diversas localidades isulanas. Is testimonias prus significativas acudint de sa necr\u00f2poli de Cornus-Columbaris, cumposta dae 22 tumbas chi ant dadu una cantidade abundante de repertos de modellu ammesturadu germ\u00e0nicu-africanu. DIant partennere a s'edade vand\u00e0lica fintzas sa \u00e0rea de Santa Imb\u00e8nia a curtzu de S'Alighera, sa sepultura in localidade Ispina Santa in is intorinos de T\u00e0tari e sa tumba iscoberta in Santu Antiogu in ue fiat sepultadu un'\u00f2mine impare a su caddu suo.\nS'ist\u00f2ricu Alberto Boscolo atibiat a is V\u00e0ndalos is tumbas cun b\u00f2vida a carrada iscobertas in v\u00e0rias localidades isolanas e massimamente in su sud Sardigna. S'istudiosu ddas identificaiat comente tumbas elit\u00e0rias germ\u00e0nicas nointames segundu unos \u00e0teros istudiosos diant \u00e8ssere intames de p\u00f2nnere in cronologia in su per\u00ecodu bizantinu. De reghente est istada atzapada una de custas necropoli in \u00f2timu istadu de cunservatzione in is int\u00f2rrios de Samassi, in su montigru in ue est posta s'atuale cr\u00e8sia de Santu Geminianu. Sa necr\u00f2poli est costituida dae carchi tumba a c\u00e0mbara realizadas cun blocos de trachite iscuadrados de mann\u00e0ria not\u00e0bile cun b\u00f2vida a carrada, serrada in su tzentru cun una lastra a crae de b\u00f2vida.\nBestimentas.\nIn edade vand\u00e0lica fiant intradas unas cantas innovaduras in s'\u00ecsula pro cantu pertocat sa bestimenta comente a is arreos in metallu cales f\u00ecbulas e tz\u00ecbias e is prendas comente is l\u00f2rigas a poliedru, origin\u00e0rias de s'\u00e0rea germ\u00e0nica."}
{"id": "19574", "revid": "2404", "url": "https://sc.wikipedia.org/wiki?curid=19574", "title": "Sardigna v\u00e0ndala", "text": ""}
{"id": "19575", "revid": "7227", "url": "https://sc.wikipedia.org/wiki?curid=19575", "title": "Mole", "text": "Sa mole (s\u00ecmbulu mol) est s'unidade de medida de sa cantidade de sust\u00e0ntzia. Dae su 1971 est una de sas sete grandesas f\u00ecsicas fundamentales de su Sistema internatzionale.\nDae su 20 maju 2019, sa mole est definida comente a sa cantidade de sust\u00e0ntzia chi cuntenet esatamente 6,02214076\u00d71023 entidades fundamentales, essende custu su balore num\u00e8ricu de sa costante de Avogadro cando espressada in mol-1 (n\u00f9meru de Avogadro).\nTale definitzione est istada introduida in santandria 2018 in su cursu de sa de 26 Cunfer\u00e8ntzia generale de pesos e de medidas, sostituinde sa definitzione prus betza basada in su n\u00f9meru de \u00e0tomos cunt\u00e8nnidos in 12 grammos de carb\u00f2niu-12 (12C, est a n\u00e0rrere s'is\u00f2topu de su carb\u00f2niu cun n\u00f9meru de massa 12). Di fatis, sa ridefinitzione de sa mole est istada detz\u00ecdida pro f\u00e0ghere sas unidades de medida indipendentes intre issas (in antis sa definitzione de mole fiat ligada a sa massa) e pro ite a s'istadu atuale de sas cosas est poss\u00ecbile determinare su balore num\u00e8ricu de sa costante de Avogadro cun unu livellu de intzertesa atzet\u00e0bile.\nSu n\u00f9meru de partigheddas cuntentas in una mole est n\u00f2didu comente a n\u00f9meru de Avogadro, de su ch\u00ecmicu e f\u00ecsicu italianu Amedeo Avogadro.\nSu cuntzetu de mole est istadu introduidu dae Wilhelm Ostwald in su 1896.\nMole, cantidade ch\u00ecmica e massa molare.\nDae sa definitzione sighit chi una cantidade de sust\u00e0ntzia est pari a una mole cando cuntenet unu n\u00f9meru de partigheddas uguale a su balore num\u00e8ricu de sa costante de Avogadro. Una mole de sa sust\u00e0ntzia B cuntenet 6,02214076\u00d71023 partigheddas de B.\nIn manera normale sa sust\u00e0ntzia B est una sust\u00e0ntzia pura o una miscela bene definida (s'\u00e0era, pro esempru, cuntenet 4 mol\u00e8culas de azotu e 1 mol\u00e8cula de oss\u00ecgenu, che prima aprossimatzione). Sa \"cantidade de sa sust\u00e0ntzia B\" divenit sa \"cantidade de B\" cando sa sust\u00e0ntzia benit espressada (a es\u00e8mpiu \"sa cantidade de s'\u00e0era\" o \"sa cantidade de s'oss\u00ecgenu\").\nSa cantidade de B est su raportu intre su n\u00f9meru de sas partigheddas cunsideradas e sa costante de Avogadro: \nue:\nSa massa molare de una sust\u00e0ntzia B (MB) est dada dae su raportu intre sa massa e sa cantidade de sust\u00e0ntzia de unu corpus.\nPro es\u00e8mpiu, sa massa at\u00f2mica de su s\u00f2diu est pares a 22,99 u; una mole de s\u00f2diu est a n\u00e0rrere unu n\u00f9meru de \u00e0tomos de s\u00f2diu pares a su balore num\u00e8ricu de sa costante de Avogadro currispondet a 22,99 grammos de sust\u00e0ntzia. Sa massa molare de su s\u00f2diu est 22,99 g/molNa.\nA sa matessi manera, in su casu de s'abba (H2O), sa massa molecolare est pares a 18,016 u; una mole de custa sust\u00e0ntzia est pares a 18,016 grammos. Sa massa molare de s'abba balet 18,016 g/molH\u2082O.\nIn su casu de su metanu (CH4), cun massa molecolare de 16,04, mesa mole (e tando metade de su balore num\u00e8ricu de sa costante de Avogadro de mol\u00e8culas) currispondet a 8,02 grammos.\nEst in manera cuntzetuale isballiadu impreare su t\u00e8rmine mole pro indicare sa massa molare: mentras custa \u00f9rtima est una grandesa intensiva chi si medit in g/mol o kg/mol, in manera num\u00e8rica uguale a sa massa molecolare o at\u00f2mica, sa mole est un'unidade de medida de una grandesa estensiva mutida \"cantidade de sust\u00e0ntzia\" (o a bias pro fagher prus lestros e essende prus pagu curretos, \"n\u00f9meru de moles\"). Sa relatzione intre custas grandesas est:\nue \"n\" est sa cantidade de sust\u00e0ntzia, \"m\" est sa \"m\"assa de su campione e \"M\" est sa massa molare sua. Sa massa de su campione in su SI si medit in chilos (kg) ma a su s\u00f2litu benint impreados unos sutam\u00f9ltiplos (g). Sa massa molare imbetzes si medit in g/mol (su balore num\u00e8ricu suo cointzidet cun sa massa molecolare, chi est mesurada in u.m.a.): sa cantidade de sust\u00e0ntzia resurtat pro custu contada in moles (est pro custu chi si faeddat de \"n\u00f9meru de moles\").\nA bortas si preferit espressare su tipu de entidades elementares cunsideradas impreende sas denumenatziones oramai disusadas de \"grammuatomu\" (mole de un'elementu) e \"grammumolecola\" (mole de unu cumpostu). Su \"grammumole\" e su \"grammumolecola\" sunt istados eliminados in su 1963 dae su XIII CGPM e sostituidos dae sa \"mole de sust\u00e0ntzia\". Dae su 1972 sa mole faghet parte de su SI e su SI est divenidu, pro lege, s'\u00f9nicu sistemat ufitziale de unidade de medida in meda Paisos. Su SI est in vigore in belle totu su mundu.\nIn sos paisos anglos\u00e0ssones benint annotamala impreadas sas definitziones de \"libbramolecola\" e \"libbramole\", chi sunt pr\u00e8tzisas a sas definitziones de grammomolecola e grammomole, tranne pro su fatu chi nche si referit a sa libbra pro sa medida de sa massa.\nCarchi aplicatzione de su cuntzetu de mole.\nSu cuntzetu de mole est impreadu a s'ispissu in ch\u00ecmica, in cantu permitet de paragonare partigheddas de massa diferente. Annotamala, referinde\u00b7nche a sas moles imbetzes chi a su n\u00f9meru de entidades, nche luamus de s'impreu de n\u00f9meros \"meda mannos\".\nSa mole est impreada fintzas in sas definitziones de unas \u00e0teras unidades de medida; a es\u00e8mpiu sa c\u00e0rriga de una mole de eletrones est mutida costante de Faraday, pari a 96 485 coulomb, mentras una mole de fotones est narada einstein.\nSu cuntzetu de mole est impreadu fintzas in sas ecuatziones de istadu de sos gas ideales; s'at chi una mole de mol\u00e8culas de unu cale si siat gas ideale, in cunditziones normales (temperadura de 0\u00a0\u00b0C e pressione 101\u00a0325 Pa = 1 atm) \u00f2cupat unu vol\u00f9mene de 22,414\u00a0L pro sa lege de Avogadro. Gai est poss\u00ecbile contare su n\u00f9meru de mol\u00e8culas presentes in unu vol\u00f9mene datu de gas, e tando sa massa sua.\nEs\u00e8mpiu - contos istechiom\u00e8tricos.\nIn s'es\u00e8mpiu chi benit, sas moles sunt impreadas pro contare sa massa de CO2 em\u00ectida, cando benit brusiadu 1\u00a0g de etanu. Sa f\u00f2rmula interessada est:\nInoghe, 3,5 moles de oss\u00ecgenu reagint cun 1 mole de etanu, pro prod\u00f9ere 2 moles de CO2 e 3 moles de H2O. Si ab\u00e0idet chi sa cantidade de mol\u00e8culas non netz\u00e8ssitat de \u00e8ssere bilantziada subra ambu sos chirros de s'ecuatzione: dae 4,5 mol de gas si colat a 5\u00a0mol de gas. Custu ca pro sa cantidade de sas mol\u00e8culas de gas non contat sa massa o su n\u00f9meru de \u00e0tomos interessados, ma in manera simple su n\u00f9meru de partigheddas individuales. In su c\u00e0rculu nostru est, in antis de totus, netzess\u00e0riu contare sa cantidade de s'etanu chi est istadu brusiadu. Sa massa de una mole de sust\u00e0ntzia est definida comente a pari a sa massa at\u00f2mica sua o molecolare, multiplicada pro sa costante de Avogadro. Sa massa at\u00f2mica de s'idr\u00f2genu est pares a 1 u, mentras sa massa molare de H est pares a 1 g/molH; sa massa at\u00f2mica de su carb\u00f2niu est pares a 12 u, sa massa sua molare a 12 g/molC; tando sa massa molare de su C2H6 est: 2\u00d712 + 6\u00d71 = 30 g/molC2H6. Una mole de etanu pesat 30 g. Sa massa de s'etanu brusiadu fiat de 1 g, o 1/30 de mole. Sa massa molare de sa CO2 (cun massa at\u00f2mica de su carb\u00f2niu 12 u e de s'oss\u00ecgenu 16 u) est: 2\u00d716 u + 12 u = 44 u, tando una mole de di\u00f2ssidu de carb\u00f2niu tenet una massa de 44 g. Dae sa f\u00f2rmula ischimus chi:\nConnoschimus fintzas sa massa de s'etano e de su di\u00f2ssidu de carb\u00f2niu, tando:\nEst pretzisu multiplicare pro duos sa massa de su di\u00f2ssidu de carb\u00f2niu ca nde benint prod\u00f9idos \"duos\" moles. Dae s'\u00e0tera ala ischimus fintzas chi est istadu brusiadu petzi 1/30 de mole de etanu. Torramus:\nE a sa fine:\nSa Die de sa mole.\nSa Die de sa mole benit tzelebrada su 23 de santugaine, intre sas 6:02 e sas 18:02. Sa die e s'oras sunt istados seberados de manera chi sa data iscrita in su formadu istadunidensu (overas: 6:02 10/23) currispondat a sas primas tzifras de su n\u00f9meru de Avogadro (6,02\u00d71023)."}
{"id": "19576", "revid": "8789", "url": "https://sc.wikipedia.org/wiki?curid=19576", "title": "Raju (geometria)", "text": "In geometria cl\u00e0ssica, su raju de unu chircu o isfera est cale si siat tretu liniare chi andat dae su tzentru a sa tzircunfer\u00e8ntzia. Pro estensione, su raju de unu chircu o un'isfera est sa longit\u00f9dine de custu tretu. Su raju est sa metade de su di\u00e0metru.\nDe forma prus generale, in geometria, ingegneria e in meda \u00e0teros cuntestos, su raju de carchi ogetu (p. e. unu tzilindru, unu pol\u00ecgonu, etz) est sa dist\u00e0ntzia dae su tzentru o de s'asse de simmetria a sa prus parte esterna. In custu casu, su raju podet \u00e8ssere prus de sa metade de su di\u00e0metru.\nSa relatzione matem\u00e0tica intre su raju e sa tzircunfer\u00e8ntzia est formula_1.\nPro carculare su raju de unu chircu chi passat dae tres puntos , si podet utilizare sa f\u00f2rmula imbeniente:formula_2\nformula_3\nue formula_4 est s'\u00e0ngulu formula_5 "}
{"id": "19577", "revid": "10458", "url": "https://sc.wikipedia.org/wiki?curid=19577", "title": "Sardigna preist\u00f2rica", "text": "Sa preist\u00f2ria de sa Sardigna pro tempus longu est istada pagu istudiada e is chircadores, subra sa base de pagos datos sient\u00ecficos, istimaiant chi andaiant torra petzi a su per\u00ecodu neol\u00ecticu is primos aposentamentos umanos in s'\u00ccsulat.\nIn is \u00f9rtimos binti annos de su de 20 s\u00e8culos una s\u00e8rie de importantes iscobertas chi pertocant sa Paleontologia, sa Geomorfologia, sa Paleobot\u00e0nica, sa Paleoantropologia e s'Archeologia preist\u00f2rica, sunt creschidas in manera not\u00e0bile is connosch\u00e8ntzias chi pertocant sa Sardigna durante su per\u00ecodu Cuatern\u00e0riu.\nPer\u00ecodu pleistotz\u00e8nicu.\nIn s'iscala de is tempos geol\u00f2gicos, su Pleistotzene est su primu de is duas \u00e8pocas in ue est partidu su per\u00ecodu Cuatern\u00e0riu: issu est cunventzionalmente cumpr\u00e8ndidu intre 2,58 milliones de annos faghet e 11.700 annos faghet.\nIs prus antigos f\u00f2ssiles umanos andant torra a custu per\u00ecodu e in issos is antrop\u00f2logos reconnoschent is rastas de is Proto\u00e0ntropos (primos \u00f2mines) chi pertenent a unu grupu naradu \"Sin\u00e0ntropu\".\nDe su Pleistocene m\u00e8diu faghent parte is rastas de is Paleo\u00e0ntropos a is cales pertenet s'\u00d2mine de Neanderthal. Unos \u00e0teros \"Paleo\u00e0ntropos\" sunt istados agatados a Giava, in Palestina, in sa Rhod\u00e8sia. Is rastas de custos \"umanos\" sunt fatos andare torra a 130.000 annos faghet in una fase interglatziale. Rastas de paleo\u00e0ntropos agatados in su Monte Circeo diant andare torra a 70.000 annos faghet.\nIn s'\u00f9rtima fase de su Pleistotzene, isp\u00e8rdidos is Paleo\u00e0ntropos, fiat cump\u00e0ssidu su Homo sapiens chi si fiat ispaniadu in totu su mundu, diferentziende\u00b7si in manera notabile segundu s'ambiente de resid\u00e8ntzia.\nGeneralmente sa preist\u00f2ria est div\u00ecdida in tres per\u00ecodos: su Paleol\u00ecticu, su Mesol\u00ecticu e su Neol\u00ecticu. Su Paleol\u00ecticu est incuadrabile in manera intrea in su Pleistotzene, intames de su Mesol\u00ecticu e su Neol\u00ecticu in su Olotzene.\nSu per\u00ecodu pleistotz\u00e8nicu in Sardigna.\nUnos 20.000 annos faghet su livellu de is mares fiat 130 metros prus b\u00e0sciu e Sardigna e C\u00f2rsica fiant una sola \u00ecsula pro tempus longu, a tesu de is costas toscanas isceti pagos chil\u00f2metros. Tzirca 20 milliones de annos faghet s'\u00ccsula no esistiat gasi comente la bidemus oe ma, paris cun sa C\u00f2rsica, fiat ancarada a su blocu continentale europeu in currespond\u00e8ntzia de s'atuale Pen\u00ecsula ib\u00e8rica. Sa prataforma continentale de su Massitzu Sardu-Corsicanu a pustis aiat migradu progressivamente e in manera antior\u00e0ria fintzas sa posidura atuale.\nDatos noos chi pertocant sa morfog\u00e8nesi de su complessu sardu-corsicanu permitent de istabilire is atuales l\u00ecnias de riba cun cussas sutamarinas dende unu cuadru bastante pretzisu de is regressiones acont\u00e8ssidas in is per\u00ecodos glatziales e a cunsighidu cumpr\u00e8ndere is v\u00e0rias cunditziones clim\u00e0ticas cump\u00e0ssidas in is paes\u00e0gios isulanos.\nA sa fine de su Pleistotzene m\u00e8diu (160/150.000 annos faghet), su superiore (70/50.000 annos faghet) e unos 20.000 annos faghet sunt istados registrados is pitzus de m\u00e0ssima regressione marina cun un'abasciamentu de su mare de unos 130 metros respetu a s'atuale.\nA longu de is costas sardas est galu ladinu custu variare sighidu de su livellu de is abbas e durante is momentos regressivos de su mare Tirrenu, Sardigna e C\u00f2rsica sunt istados un'\u00ecsula \u00f9nica partzida de s'Artzip\u00e8lagu toscanu - issu e totu cunformadu comente una pen\u00ecsula - de un'istrintu bratzu de mare chi permitiat unu cuntatu visivu intre is duos oros e chi diat f\u00e0ghere f\u00e0tzile sa colonizatzione umana dae sa terramanna in su Pleistotzene m\u00e8diu e superiore.\nOr\u00ecgine de s'endemismu sardu-corsicanu.\nSas piessignas cunditziones paleogeogr\u00e0ficas costituidas durante su Pleistocene, est a n\u00e0rrere s'atraessamentu de s'istrintu intre s'artzipelagu toscanu e su cumplessu sardu-corsicanu, ant favor\u00e8ssidu un'iss\u00e8beru in is migratziones de is isp\u00e8tzies animales de sa terramanna in cantu petzi is nadadores prus capatzos de su grupu podiant rugrare su badu costituidu. Cando a pustis custas noas isp\u00e8tziess animales fiant l\u00f2mpidas s'\u00ccsula, fatores comente a s'isc\u00e0ssia de m\u00e0ndigu e de predadores in unu territ\u00f2riu bene dislindadu, ant determinadu unu adatamentu a s'ambiente lestru cun profundas mudaduras in is organismos issoro comente sa reduida de sa mann\u00e0ria (f\u00e0una nana).\nTale piessigna evolutzione - chi at a batire a unu progressivu c\u00e0mbiu faunisticu in su territ\u00f2riu isulanu - est narada dae is chircadores \"Nesogorale-Tyrrenicola\", e at a \u00e8ssere determinante pro sa colonizatzione umana a sighire, datada a sa prima parte de su Pleistocene m\u00e8diu. Is rastos de sa f\u00e0una nana \"nesogorale\" agatada durante is chircas so:\nSemper in su Pleistotzene, ma durante una fase de prus ampru abasciamentu de su livellu de su mare, cun cunsighente prus f\u00e0tzile atraessamentu intre is oros insulares e continentales, sa f\u00e0una nana \"nesogorale\" si fiat isp\u00e8rdida e fiat remplasada dae un'\u00e0teru tipu de f\u00e0una denominada dae is istudiosos \"tyrrenicola\". Custas noas isp\u00e8tzies de animales ant a mant\u00e8nnere inalterados is car\u00e0teres continentales issoro origin\u00e0rios; is agatamentos de issas so costituidos de :\nNon totu sa f\u00e0una betza si fiat sip\u00e8rdida, ma aiat subrav\u00ecvidu su \"Prolagus sardus\" chi at a andare a ocupare unu logu de primu importu in sa dieta de s'\u00f2mine pleistotz\u00e8nicu sardu.\nPaleol\u00ecticu.\nV\u00e0rios elementos de cultura materiale, costituidos casi essentzialmente de trastos e ainas in pedra de s\u00eclighe o in calcare, \u00f9tiles a sa subrabiv\u00e8ntzia de s'\u00f2mine, sunt istados atzapados in su tataresu a:\ne in su nugoresu, in sos sitos de:\nCustos agatamentos sunt atibiados a su Paleol\u00ecticu \"Inferiore\" (o Antigu), rivelende sa segura pres\u00e8ntzia umana (om\u00ecnide) 300.000 annos faghet, e a su Paleol\u00ecticu superiore, per\u00ecodu cumpr\u00e8ndidu intre is 35\u00a0000 e is 10\u00a0000 annos faghet.\nS'\u00f2mine pleistotz\u00e8nicu sardu.\nSegundu cantu aporridu dae is arche\u00f2logos s'abbitadura umana in s'\u00ecsula est istada atzertada in v\u00e0rias partes de su territ\u00f2riu suo, ma massimamente in Anglona (T\u00e0tari) in ue chircas sistem\u00e0ticas ant perm\u00ectidu de torrare a sa lughe una cantidade manna de manufatos l\u00ecticos subra s\u00eclighe locale dat\u00e0biles a su Paleol\u00ecticu inferiore.\nIn su territ\u00f2riu de sa comuna de P\u00e8ifugas, a longu de su cursu de su riu Altana, sunt istados iscobertos manufatos atibi\u00e0biles a per\u00ecodu Clactonianu arc\u00e0icu cun elementos \"proto-levalloisianos\", cumpar\u00e0biles cun elementos simigiantes atzapados in su Gargano in P\u00f9glia e in unas \u00e0teras \u00e0reas de sa Pen\u00ecsula ialiana. In piessignu is agatamentos de \"Sa Coa 'e sa Multa\" in Laerru sunt resurtados andare torra a su Pleistotzene m\u00e8diu, cun una datadura a unos 500.000 annos faghet, cunfirmende cantu giai ipotizadu dae is paleont\u00f2logos subra s'arribu de s'\u00f2mine in Sardigna durante su c\u00e0mbiu faunisticu \"nesogorale-tirr\u00e8nicu\", acont\u00e8ssidu difatis in sa prima parte de su Pleistocene m\u00e8diu.\nS'\u00f2mine de Cher\u00e8mule.\nAt dadu ispantu mannu in su 2001 s'iscoberta in sa Gruta de N\u00f9righe in sa comuna de Cher\u00e8mule in su Meilogu, de una falange de su didu de una manu umana datada a 250.000 annos faghet. Segundu su chircadore Jean Marie Cordy, chi paris cun Sergio Ginesu e Stefania Sias, de is universidade de Liegi e de T\u00e0tari ant istudiadu is repertos (prelevados cun s'autorizatzione de sa Soprintendenza de su grupu ispeleol\u00f2gicu T.A.G. de Thiesi, autore de s'esploratzione de sa gruta e de s'agatamentu de una manna cantidade de rastos f\u00f2ssiles in intro) in s'iscala evolutiva umana s'\u00f2mine de Cher\u00e8mule si diat p\u00f2nnere in un'ist\u00e0diu anteriore a su \"Homo sapiens n\u00e9anderthalensis\", e pretzisamente diat pert\u00e8nnere a unu \"Homo erectus\" sa cale datatzione si c\u00f2llocat intre is 750 e is 250.000 annos: segundu s'istudiosu s'om\u00ecnide diat \u00e8ssere una sorte de \"pre-neanderthaliano\".\nA is rastas suas est istadu dadu su n\u00f9mene de \"Nur\", in mem\u00f2ria de su m\u00ecticu primu bividore de Sardigna e in base a is ist\u00f9dios is chircadores suponent chi sa corporadura sua esseret de tamagnu m\u00e8dia, in meda allonghiada e langina.\nCusta iscoberta de importu est istada posta in cuntierra de unos \u00e0teros istudiosos comente Francesco Mallegni e Barbara Wilkens chi, pro neghe de is carater\u00ecsticas morfol\u00f2gicas, ant ipotizadu un'istesiamentu dae is om\u00ecnides identifichende custu repertu comente una falange de su pee de unu gurturju de tamagnu grussu.\nS'\u00f2mine de sa Gruta Corbeddu.\nIn su 1993 durante una campagna de isgavos in sa gruta Corbeddu in territ\u00f2riu de Ul\u00ecana est istadu iscobertu - cun tzertesa assoluta - su prus antigu f\u00f2ssile de Homo Sapiens de Sardigna, una falange chi andat torra a 22.000 annos faghet.\nSegundu is arche\u00f2logos, s'iscoberta de sa falange umana dimustrat chi s'\u00f2mine modernu abbitaiat sa Sardigna giai in su Paleol\u00ecticu superiore.\nSu per\u00ecodu Olotz\u00e8nicu.\nIn s'iscala de is tempos geol\u00f2gicos, s'Olotzene est sa segunda de is duas \u00e8pocas in ue est partidu su per\u00ecodu Cuatern\u00e0riu: issu pro cunb\u00e8nnidu partit 11.700 annos faghet pro arribare a oe in die.\nMesol\u00ecticu.\nIs testimonias de sa pres\u00e8ntzia umana in su Mesol\u00ecticu (chi andat dae sa fine de su Paleol\u00ecticu e su cumintzu de su Neol\u00ecticu in su per\u00ecodu cumpr\u00e8ndidu intre su 10.000 e su 6.000 a.C.), pertocant is agatamentos de sa gruta de Su Coloru de Laerru e de \"Su Pistocu\", in \u00c0rbus, in ue in su 2011, a pagos metros de sa riba in una marina de Costa Birde, est istadu atzapadu sa prus antiga e cumpleta carena umana mai atzapada in Sardigna in su per\u00ecodu de transitzione intre su Neol\u00ecticu e su Mesol\u00ecticu. Is arche\u00f2logos chi ant fatu s'iscoberta, dd'ant denominadu Amsicora, comente a s'eroe de s'avolotu anti-romanu de is Sardos nur\u00e0gicos de su de III s\u00e8culos a.C.\nSa zona de \"Su Pistocu\" in \u00c0rbus est istada in su passadu in prus furriadas ogetu de isvariados isgavos chi ant torradu a sa lughe importantes repertos umanos. In su 1985 sunt istados agatadas is rastas de una carena ammuntada de ocra ruja e acumpangiadu dae unu conch\u00ecgiu mannu de Corra: est istadu denominadu dae is arche\u00f2logos \"Beniamino\" e sa datadura a su radiocarb\u00f2niu sua no est istada poss\u00ecbile pro sa farta de coll\u00e0gene. In su 2007 sunt istadas atzapadas unas \u00e0teras carenas datadas a pustis dae su laborat\u00f2riu de su \"National Science Foundation\" de s'Universidade de Tucson, in Arizona, a su 8400 a.C.\nNeol\u00ecticu.\nSu per\u00ecodu chi at tramandadu unu n\u00f9meru mannu de materiales est imbetzes su chi andat de su Neol\u00ecticu (6.000-2.900 a.C.), pro m\u00e8diu de s'Edade de su R\u00e0mene (2.900-1.800 a.C.), fintzas a sa metade de s'Edade de su Brunzu.\nIs arche\u00f2logos afirmant comomai cun tzertesa chi dae su de 6 mill\u00e8nnios a.C. a in antis, ispopulatziones sardas b\u00e0rias ant b\u00ecvidu sa t\u00ecpica evolutzione de su neol\u00ecticu, caraterizada dae s'ammasedadura de is animales, dae sa n\u00e0schida de s'agricultura, dae sa n\u00e0schida de agregatziones familiares de tipu cl\u00e0nicu in sinu a grupos tribales, dae sa n\u00e0schida de biddigheddas ist\u00e0biles in ue a pagu a pagu si fiant isvilupadas is tecnologias de sa pedra lamada, de sa tzer\u00e0mica e de unos \u00e0teros manufatos, paris a su fraigu de is primas bracas in is aposentamentos de costera (1.800 - 1.300 a.C.).\nIn piessignu is agatamentos testim\u00f2niant unu isvilupu forte de sa tzer\u00e0mica e una produtzione not\u00e0bile de ossidiana, ogetu de importantes isc\u00e0mbios cun is populatziones de Frantza meridionale e de sa pen\u00ecsula italiana.\nA S'Alighera in sa \"gruta Birde\", a curtzu de Portu Conte, sunt istadas agatadas cantidades mannas de conch\u00ecgios de molluscos marinos chi andant torra a 6000 annos a.C"}
{"id": "19579", "revid": "10458", "url": "https://sc.wikipedia.org/wiki?curid=19579", "title": "Sardigna e C\u00f2rsica", "text": "Sardigna e C\u00f2rsica (in latinu: \"Sardinia et Corsica\") est istada una prov\u00ecntzia romana de edade republicana e imperiale. Sa Sardigna fiat intrada in su r\u00f2diu de influ\u00e8ntzia romana dae su 238 a.C. Sa C\u00f2rsica duos annos prus a tardu e ambas bi fiant abarradas fintzas a s'invasione de sos V\u00e0ndalos de su 456. Roma aiat ocupadu sa Sardigna in su s'iscuta de tempus intre sa prima e sa segunda gherra p\u00f9nica. Giai in sos primos annos de su cunflitu mannu, pretzisamente in su 259 a.C., s'es\u00e8rtzitu romanu aiat intentadu sa conchista de s'\u00ecsula, lompende\u00b7nche dae C\u00f2rsica, ma su c\u00f2nsule L\u00f9tziu Corn\u00e8liu Iscipione, a pustis de \u00e0ere pigadu possessu de Terranoa, si fiat d\u00e8pidu si retirare.\nIstatutu.\nSardigna (in gregu \u03a3\u03b1\u03c1\u03b4\u03ce, \"Sard\u00f2\") e C\u00f2rsica (\u039a\u03cd\u03c1\u03bd\u03bf\u03c2, \"K\u00fdrnos\"), fiant istadas annessionadas in su 238 e in su 237, sutraende\u00b7ddas a sa dominatzione p\u00f9nica. Sos relatos bonos chi intercurriant intre sas populatziones locales e sos Cartaginesos, contrapostos a unu reg\u00ecmene de conchista intradu dae sos Romanos, aiant determinadu una s\u00e8rie de avolotos (in Sardigna in sos annos 236-231 a.C., 216 a.C., 187-177 a.C., 126 a.C. e 122 a.C.; in C\u00f2rsica in sos annos 234-231 a.C., 201 a.C., 172 a.C., 163 a.C., 111 a.C.) e unu apaghiamentu incumpletu in piessignu de sas trib\u00f9s de s'internu, cun atziones sighidas, cunsideradas brigant\u00e0giu dae sos Romanos.\nSa prov\u00ecntzia intrea fiat guvernada dae unu pretore (atestadu partende dae su 227 a.C.), cun cabulogu a prim\u00ectziu in \"Nora\" e a sighire in \"C\u00e0rales\" (Casteddu), in Sardigna.\nCun probabilidade totu su territ\u00f2riu de Sardigna fiat istadu cunsideradu \"ager publicus populi Romanos\" e sutapostu a s'esatzione de una decenia, a chi si podiant agi\u00f9nghere unas \u00e0teras rechisitziones e si pensat chi a unu reg\u00ecmene pr\u00f2piu fiat istada sutaposta fintzas sa C\u00f2rsica. De unu tzertu importu fiat sa produtzione de trigu de Sardigna mentras unas \u00e0teras esportatziones fiant costituidas dae s'ortigu e de produtos de su pastoriu e de sas salinas. Sa propiedade de terras aiat mantentu in Sardigna su car\u00e0tere de latifundu, giai impostu suta de sa dominatzione p\u00f9nica.\nSa situatzione de sa prov\u00ecntzia fiat abarrada marghinale cun iscassa romanizatzione, mescamente d\u00e8pida a sa pres\u00e8ntzia de sos repartos militares, e cun una forte perman\u00e8ntzia de sa cultura locale. Una prima immigratzione cunsistente si fiat tenta in su primu s\u00e8culu a.C. a pustis de sas proscritziones de sas gherras tziviles. Durante su per\u00ecodu de sa gherra tzivile intre M\u00e0riu e Silla bi fiant deduidas in C\u00f2rsica sas col\u00f2nias de \"Mariana\" (a curtzu de Biguglia) e de \"Aleria\". A pustis de sa morte de Silla, bi fiat imb\u00e0tidu Marcu Em\u00ecliu L\u00e8pidu, chi a segus, derrotadu dae su guvernadore Gaiu Val\u00e8riu Tri\u00e0riu, fiat m\u00f2vidu a Ispagna cun unos cantos sighidores. Durante sa gherra tzivile intre Tzesare e Pompeu sa prov\u00ecntzia fiat istada abbandonada dae sos pompeianos, ma sas tzitades v\u00e0rias aiant acollidu in manera diferente a sas tropas de Tzesare e fiant istadas de cunsigh\u00e8ntzia castigadas o recumpensadas. Tzesare aiat fundadu sa col\u00f2nia de \"Turris Libisonis\" (Portu Turre, in sa costa setentrionale) e aiat atibiadu a \"Carales\" s'istadu de munitz\u00ecpiu. In manera parallela, in funtzione de s'ap\u00f2giu issoro, a diversos influentes pesson\u00e0gios locales fiat istada cuntz\u00e8dida sa tzitadin\u00e0ntzia romana. Sa romanizatzione non si fiat isp\u00e0rghida comente si siat mai de su totu in s'internu de sas duas \u00ecsulas.\nCun sa reforma augustea in su 27 a.C. sa prov\u00ecntzia fiat fata senat\u00f2ria, ma in su 6 p.C., s'apretu de bi mant\u00e8nnere unu pres\u00ecdiu armadu contra de su pers\u00ecstere de su brigant\u00e0giu aiat induidu Augustu a totu a dda faghere colare a prov\u00ecntzia imperiale. Fiat istada amministrada dae unu \"praefectus Sardiniae\" partende dae Tib\u00e8riu, e de unu \"praefectus Sardiniae et procurator Augustos\" dae Cl\u00e0udiu. Fiat passada in v\u00e0rias furriadas dae senat\u00f2ria, guvernada dae unu propretore, a imperiale, apompiada dae unu \"praefectus pro presu\" o de unu \"procurator Augustos\", segundu de sas netzessidades contingentes. Sa prov\u00ecntzia fiat istada ocupada dae carchi latifundos de propiedade imperiale e interessada dae s'isfrutu de sas minas e fiat istada s'ispissu impreada comente logu de cunfinu (pro esempru pro Seneca).\nIst\u00f2ria de sas duas \u00ecsulas romanas.\nParet ca su primu interessamentu s\u00e8riu de Roma a sa C\u00f2rsica si deduit dae unu testu de argumentu insuspet\u00e0bile: est difatis in Teofrastu, su bot\u00e0nicu gregu, chi si leget de un'imbiu romanu a C\u00f2rsica finalizadu a sa fundatzione de una tzitade. Sas 25 naes de s'imbiu fiant per\u00f2 intzapadas in un'incumbeniente inabetadu, sende chi sas velas si fiant ruinadas cun sa vegetatzione areste gigantesca, sos cales brancos creschiant e ispronghiant in sos golfos e de sas calas de s'\u00ecsula fintzas a ddas iscorriare chene rem\u00e8diu; e, pro cumpletare su bisastru, su gutzu chi carrigaiat 50 velas de c\u00e0mbiu fiat afundadu cun totu su c\u00e0rrigu. S'imbiu diat \u00e8ssere acont\u00e8ssidu a cara de su de 4 s\u00e8culos a.C., a custu per\u00ecodu difatis diversos istudiosos, intre sos cales Ettore Pais, referint su testu de su bot\u00e0nicu.\nFallidu su primu imbiu, non fiat sessada s'atentzione de s\"'Urbs\" pro su mare e sas duas \u00ecsulas. Pro custu inter\u00e8ssiu fiat l\u00f2mpida fintzas, a cara de su 348 a.C., a istipulare duos tratados cun Cartagine, ambos chi pertocant Sardigna e C\u00f2rsica; ma chi respetu a sa prima \u00ecsula sos pass\u00e0gios de sos tratados sunt belle che craros, sos patos in sa segunda sunt totu \u00e0tera cosa chi l\u00ecmpios, a su puntu ca S\u00e8rviu osservat chi \"in foederibus cautum est ut C\u00f2rsica esset m\u00e8diu inter Romanos et Carthaginienses\". Fintzas Pol\u00ecbiu, contende de sos tratados, non mentovat sa C\u00f2rsica e de custu mud\u00ecmene, paris cun su fatu ca s'\u00ecsula non figuraiat nemmancu in sas descriiduras de sos territ\u00f2rios a controllu cartaginesu, Pais e unos \u00e0teros aiant deduidu chi sa facultade de dda cuntrollare chi tempus in antis Cartagine aiat cuncordadu cun sos Etruscos, si fiat dae custos trasm\u00ectida a Roma. Nointames Pais a totu ammentat, pro contras, ca Cart\u00e0gine no aiat mai renuntziadu a m\u00ecrias in su Mediterr\u00e0neu totu, e chi teniat subra sa C\u00f2rsica unu inter\u00e8ssiu dillindadu, giai chi partende dae su 480 a.C. ne assordaiat periodicamente fidados mertzen\u00e0rios; custa ocurr\u00e8ntzia, unida a una f\u00e0tzile riflessione in s'importu istrat\u00e8gicu de un'\u00ecsula a bista, o m\u00e8gius bighina de sas ribas l\u00ecgures, toscanas e latziales, puntu tando de osservatzione e de atacu, diat p\u00e0rrere dismentire s'ip\u00f2tesi de unu disinter\u00e8ssiu de Cart\u00e0gine comente c\u00e0usa de su mud\u00ecmene de sos tratados.\nS'ocupatzione.\nSos tratados imperituros non durant mai cantu promitent e Roma fiat difatis impinnada in sa prima gherra p\u00f9nica, giai dae su 264 a.c., cando su c\u00f2nsule romanu L\u00f9tziu Corn\u00e8liu Iscipione in su 259 fiat isbarcadu in C\u00f2rsica a curtzu de s'ist\u00e0niu de Dianas, a unos 3\u00a0km de Aleria, e aiat assitiadu sa bidda; mancari s'invasore contarat subra s'efetu ispantu, \"Aleria\" at resistidu a longu e a pustis de sa capitulatzione Iscipione dd'aiat sachigiada cun incanimentu, cosa chi segundu Floru diat dif\u00f9ndere s'ispantu in sas populatziones corsicanas. In antis de si p\u00f2dere dedicare a acabare s'ocupatzione de C\u00f2rsica, Iscipione si fiat allonghiadu a Sardigna in ue sos locales fiant in avolotu contra de Roma, segundu Giovanni Zonara ca proite intzullados de su generale cartaginesu Annone; subra s'avolotu non bi sunt dudas, ma sunt istadas espressadas perplessidades in prop\u00f2situ de sa proposta fomentatzione cartaginesa, a esempru Stephen L. Dyson aiat definidu s'afirmatzione de Zonara \"a cryptic passage\".. Comente si siat, Iscipione aiat ochidu Annone e nd'aiat organizadu s'interru. A sa torrada de su c\u00f2nsole a Roma si diat tzelebrare su triunfu pro sa vit\u00f2ria subra Cartaginesos, Sardos e Corsicanos. S'annu a sighire, in su 258 a.C., G\u00e0iu Sulp\u00ectziu Pat\u00e8rcolu fiat isbarcadu in sas abbas de Sulci in Sardigna, aici ca in sos binti annos chi fiant sighidos non si fiat faeddadu prus de Romanos in Sardigna e sa paghe de su 241 a.C. aiat lassadu s'\u00ecsula suta de s'egemonia de Cart\u00e0gine, fintzas pro ite sa partzidura de su Mediterr\u00e0neu in r\u00f2dias de influ\u00e8ntzia aiat induidu sos Cartaginesos, una borta p\u00e8rdida sa Sitz\u00eclia, a iscostiare atentzione issoro cara a unas \u00e0teras zonas afachiadas a su Mediterr\u00e0neu e su cale possessu non ddos ponneret in cuncurr\u00e8ntzia cun sos Romanos. Ma in cussu matessi annu, sighende s'esempru de sos cummilitones de \u00c0frica, sos mertzen\u00e0rios istantziados dae Cartagine in Sardigna si fiant rebellados e fatos meres de su p\u00f2dere in s'\u00ecsula, acumprinde\u00b7nche onni sorte de cruelidade fintzas a cando sos Sardos, esasperados, si fiant rebellados issos a totu e ddos aiant bogados dae sa terra issoro. Sa truma de invasores samben\u00e0rios aiat agatadu aprigu tando in It\u00e0lia in ue aiat cumbidadu a sos Romanos a pigare possessu de Sardigna, de momentu chentza de defensas. Su cumbidu fiat istadu acollidu: Roma, boddende s'ocasione de sos preparativos p\u00f9nicos pro s'ocupatzione torra de Sardigna, aiat acusadu Cartagine de preparare s'invasione de su Latziu e, in su 238 a.C., aiat imbiadu sas legiones suas a Sardigna. Cart\u00e0gine, chi no fiat tando in cunditziones de printzipiare una gherra noa contra Roma, aiat pad\u00e8ssidu su reprusu.\nIn su 236 a.C., su senadu romanu aiat decraradu gherra a sos Corsicanos e aiat imbiadu un'imbiu de conchista ghiada dae Litz\u00ecniu Varu, non coerente cun su relatu de giai acont\u00e8ssida ocupatzione de s'\u00ecsula perb\u00e8nnidu dae carchi ist\u00f2ricu romanu. Su cumandante Varu, comente si siat, cussente de sas proportziones de sa flota chi ddi fiat istada assignada, aiat istudiadu de f\u00e0ghere pretz\u00e8dere s'atacu printzipale dae un'operatzione detzentrada prus pagu remenosa, de manera de indibilitare sas defensas corsicanas, e aiat fatu isbarcare in s'\u00ecsula unu corpus separadu de imbiu a su cumandu de s'ex c\u00f2nsole Marcu Cl\u00e0udiu Clinea. In antis de custa operatzione, Clinea aiat giai fatu perigulante sa reputatzione sua in fache de sos Romanos, sende chi si fiat atrevidu a andare in batalla contra s'abisu de sos \u00e0ugures e sende chi aiat comm\u00ectidu unu sacril\u00e8giu chi cunsistiat in su f\u00e0ghere (o \u00e0ere fatu) agangare unos cabones sacros; ansiosu de torrare a balangiare prest\u00ecgiu, fiat m\u00f2vidu a solu contra de s'inimigu e nde fiat istadu derrotadu. Sos Foceos dd'aiant obrigadu a siglare unu tratadu umiliadore in pagu tempus iscunfessadu dae Varu, chi dd'aiat disconnotu o segadu, segundu de sos puntos de osservatzione, e aiat atacadu cando sos avers\u00e0rios, seguros de su tratadu e non prus allertados, no si dd'abetaiant ebbia. Varu aiat bintu a discansu e aiat conchistadu territ\u00f2rios de su chirru meridionale de s'\u00ecsula; a pustis de torrare a Roma in ue aiat pedidu sa tzelebratzione de unu triunfu, chi ddi fiat istadu per\u00f2 dennegadu. Cantu a s'agangadore de cabones, \"Clinea\", Roma aiat detz\u00ecdidu de ddu lassare in manu a sos Corsicanos presumende chi ddu diant ochire pro \u00e8ssere in carchi manera contrab\u00e8nnidu (cun s'atacu ghiadu dae Varu) a su tratadu sutascritu, ma custos dd'aiant liberadu e fintzas dd'aiant torradu a mandare a Roma in salude; su Senadu non si fiat p\u00e8rdidu de \u00e0nimu e, a pustis de dd'\u00e0ere torradu a batire in tzitade, dd'aiat cundennadu a morte, induende Val\u00e8riu M\u00e0ssimu a cummentare chi \"hic quidem Senatus animadversionem meruerat\".\nSas primas rebellias.\nGasi comente sos Corsicanos, fintzas sas populatziones sardas chi in pretzed\u00e8ntzia aiant finidu cun s'atzetare sa pres\u00e8ntzia de sos Cartaginesos collaborende in parte cun issos, como non fiant pro nudda dispostas a pad\u00e8ssere su dom\u00ecniu de custa gente noa, issa fintzas b\u00e8nnida dae camba de mare cun sas armas in p\u00f9ngiu, e aiant printzipiadu luegus una resist\u00e8ntzia a s'invasore incanida in sos modos de un'ostinada e persistente gherrilla. Issos difatis fiant armados a sa ligera: impreaiant sas peddes de mugrone che coratzas naturales, paris a unu iscudu minore e a una ispada minore.\nGiai in su 236 difatis, duos annos a pustis de sa conchista a banda romana de su tzentru sardu-p\u00f9nicu de Sardigna, sos Romanos aiant giutu v\u00e0rias operatziones militares contra de sos Sardos chi refudaiant de si sutam\u00ectere. In su 235, intzullados de sos Cartaginesos chi \"agiant in manera secreta\", sos Sardos si fiant rebellados, ma s'avolotu fiat istadu istudadu in su s\u00e0mbene de M\u00e0nliu Torcuatu, chi diat \u00e0ere tzelebradu su triunfu subra sos Sardos su 10 martzu de su 234.\nIn su 233 unas \u00e0teras rebellias fiant istadas r\u00e8primidas in su sambene de su C\u00f2nsole Carv\u00ecliu M\u00e0ssimu, su cale triunfu diat \u00e8ssere istadu tzelebradu su 1\u00ba abrile de su matessi annu. In su 232 fiat istadu su c\u00f2nsule M\u00e0niu Pomp\u00f2niu a derrotare a sos Sardos e a retzire sos onores de su triunfu su 15 de martzu. Sa resist\u00e8ntzia, per\u00f2, fiat belle a tesu de s'\u00e8ssere istada istudada e prusaprestu su clima si fiat fatu buddende. Semper in su 233 a.C. sos c\u00f2nsules Marcu Em\u00ecliu L\u00e8pidu e Publ\u00ectziu Mall\u00e8olu, de torrada de un'imbiu in Sardigna in ue aiant bardanadu unas cantas biddas, fiant istados custrintos dae una traschia a pigare terra in C\u00f2rsica; sos bividores ddos aiant assartiados, aiant massacradu sos sordados e ddos aiant irrobados de s'istafa sarda. Su Senadu de Roma aiat imbiadu tando a s'\u00ecsula su c\u00f2nsule C\u00e0iu Pap\u00ecriu Masu, su cale a pustis de una s\u00e8rie de resissidas bonas in sas zonas de costera, si fiat postu currillare a sos corsicanos (pro Roma \"sos rebeldes\") in sos montes. Inoghe sos meres de domo aiant tentu a discansu sa m\u00e8gius, depende su romanu f\u00e0ghere sos contos fintzas cun s'isc\u00e0ssia de frunimentos e perdende \u00f2mines, francu chi pro sas atziones militares, fintzas pro s'ismarridura de sas tropas suas. Pap\u00ecriu fiat istadu custrintu a una r\u00e8ndida e aiat sutascritu unu \u00e0teru tratadu sas cales minudas non sunt n\u00f2didas, ma chi aiat asseguradu unu bella iscuta de paghe. A segus Roma aiat cumpletadu s'ocupatzione de sa C\u00f2rsica durante sa prima gherra p\u00f9nica, dende s'inghitzu a una fase de dominatzione chi fiat durada de sighidu pro unos sete s\u00e8culos.\nIn su 231, a sa lughe de sa situatzione de per\u00ecgulu grae, fiant imbiados pro fintzas duos es\u00e8rtzitos consulares: unu contra de sos Corsicanos, cumandadu dae Pap\u00ecriu Masone, e unu, ghiadu dae Marcu Pomp\u00f2niu Matone, contra de sos Sardos. Sos c\u00f2nsules no aiant otentu su triunfu, dados sos resurtados fallimentares cunsighidos. E a pagu fiat b\u00e0lidu a Pap\u00ecriu Masone tzelebrare de ispontu suo su triunfu, chi ddi fiat dennegadu dae su senadu, in su monte Albanu in logu de su Campidoglio e cun una corona de murta in logu de su laru.\nProv\u00ecntzia de Sardigna e C\u00f2rsica.\nIn su 226 e 225 fiat acont\u00e8ssida una \u00e0tera intzullada de sos motos, ma comomai Roma fiat intentzionada forte a s'assegurare su dom\u00ecniu de su Mare Mediterr\u00e0neu, e duncas su possessu de Sardigna e de C\u00f2rsica, chi sighiant a \u00e8ssere de importu detzisivu; gai, giai de su 227, sas duas \u00ecsulas (a su mancu sas partes cuntrolladas dae Roma) aiant otentu sa forma giur\u00ecdica e su rangu de Prov\u00ecntzia - sa segunda a pustis de Sitz\u00eclia - e bi fiat istadu imbiadu su pretore Marcu Val\u00e8riu Levinu (?) pro dda guvernare. Pro ammasedare sos \u00f9rtimos fogos, custa borta fiat istadu imbiadu s'espertu C\u00f2nsule Gaiu At\u00ecliu Regulu, cun 2 legiones, a prim\u00ectzios de maju de su 225 a.C.\nAvolotu sardu de Amps\u00eccora e annos de sa gherra de Ann\u00ecbale.\nCara a sa fine de su 216 a.C. fiat arribada a Roma una l\u00ectera de su propretore \u00c0ulu Corn\u00e8liu Mammula, su cale si chesciaiat de su fatu chi non fiant istados curresp\u00f2stos sos \"stipendia\" a sos sordados suos de ist\u00e0ntzia in s'\u00ecsula, e ca bi fiant isc\u00e0ssias graes de fruniduras de trigu. A su matessi fiat istadu respostu de d\u00e8pere prob\u00ecdere cun m\u00e8dios pr\u00f2pios, ca pro su momentu non bi fiat possibilidade peruna de satisf\u00e0ghere tales rechertas.\nIn assolutu, su prus importante avolotu de sos Sardos fiat istadu su de su 215 a.C., tzocadu a s'incras de sas vit\u00f2rias mannas de Ann\u00ecbale in It\u00e0lia. L\u00ecviu sustentat chi: \nSu pretore nou imbiadu a s'\u00ecsula, Cuintu M\u00f9tziu Isc\u00e8vola, si fiat maladiadu cun probabilidade de mal\u00e0ria dae sa descriidura chi nd'at fatu Titu L\u00ecviu. E cando si fiat b\u00e8nnidu a ischire de sa maladia sua in Roma, ddi fiant imbiados af\u00f2rtios (paris a 5.000 fantes e 400 cadderis), postos suta de su cumandu de Titu M\u00e0nliu Torcuatu.\nUn'autor\u00e8vole esponente de s'aristocratzia terriera sardu-p\u00f9nica, cudd'Ams\u00eccora (o Amps\u00eccora) chi Titu L\u00ecviu aiat definidu: \u00abqui tum auctoritate atque opibus longe primis erat\u00bb (su chi tando fiat in manera larga primu pro autoridade e pro richesas), fiat difatis resissidu non isceti a p\u00f2nnere in campu un'es\u00e8rtzitu sardu bastante cunsistente, ma fintzas a ot\u00e8nnere af\u00f2rtzios militares dae Cart\u00e0gine, imbiende\u00b7nde ambasciadores in secretu. Segundu carchi fonte paris cun Amsicora a ghiare s'avolotu s'agataiat puru \"Annone\", unu ricu tzitadinu p\u00f9nicu de Tharros. Cart\u00e0gine aiat sustentadu s'avolotu imbiende una flota forte de 15.000 armados, suta de su cumandu de Asdr\u00f9bale su Calvu. Su pranu de Ampsicora fiat su de dare batalla petzi cando totu sas fortzas dispon\u00ecbiles si diant torrare a unire. Pro sighire su reclutamentu intre sos sardos de s'internu, aiat lassadu su cumandu a su f\u00ecgiu Jostu in Cornus cun una parte de s'es\u00e8rtzitu. Sos af\u00f2rtzios de Cart\u00e0gine per\u00f2 non fiant arribados in tempus pro neghe de una traschia chi aiat disviadu sas naes a sas \u00ecsulas Baleares in ue fiant abarradas pro meda tempus pro \u00e8ssere assentadas; e sos Sardos de s'internu aiant abetadu tropu in antis de s'unire a su grupu suo. Jostu aiat atzetadu in manera imprudente sa batalla of\u00e8rida dae su cumandante M\u00e0nliu Torcuatu. S'es\u00e8rtzitu sardu fiat istadu derrotadu padessende sa p\u00e8rdida de 3.000 sordados, 800 fiant istados fatos presoneris.\nAsdr\u00f9bale su Calvu in s'intertantu fiat imb\u00e0tidu a Sardigna, fiat isbarcadu in Tharros e aiat rebusadu sos Romanos cara a C\u00e0ralis. A issos si fiat unidu Amsicora cun su restu de s'es\u00e8rtzitu sardu. S'iscontr\u00f2riu cun sos Romanos fiat acont\u00e8ssidu in sa prana de su Campidanu meridionale, intre D\u00e8ximumannu e Sestu. A pustis de una batalla sambenosa sa coalitzione sardu-p\u00f9nica fiat istada derrotada in manera tosta, fiant mortos 12.000 intre Sardos e Cartaginesos e 3.700 fiant istados fatos presoneris, intre sos cales Asdr\u00f9bale su Calvu e Annone. Jostu fiat mortu in batalla. Amsicora ab\u00e0tidu de su dolore pro sa morte de su f\u00ecgiu, non bolende finire in sas manos de sos Romanos si fiat ochidu.\nA sa fine de s'istiu de su 210 a.C., una flota cartaginesa de 40 naes, cumandada dae Am\u00eclcare fiat cump\u00e0rida a in antis de sa tzitade de Terranoa, posta in sa costa nord-esta de Sardigna e dd'aiat bisestrada; a pustis cando fiat cump\u00e0ridu su pretore M\u00e0nliu Vulsone cun s'es\u00e8rtzitu, su cumandante cartaginesu aiat acoitadu a s'istesiare fintzas a imb\u00e0tere a \"C\u00e0ralis\" (Casteddu), chi aiat sachigiadu e dae in cue fiat torradu a \u00c0frica cun un'istafa manna.\nAvolotos de su segundu s\u00e8culu.\nSu segundu s\u00e8culu a.C. fiat istadu, prus che totu in sa prima parte, unu per\u00ecodu de importantes fermentos rivolutzion\u00e0rios. In su 181 a.C. bi fiat istadu un'avolotu de sos Corsicanos, istudadu in su s\u00e0mbene dae su pretore Marcu Pin\u00e0riu Posca, chi nd'aiat ochidu unos 2000 e aiat fatu unu tzertu n\u00f9meru de iscraos. In su 173 a.C. una rebellia noa aiat fatu interv\u00e8nnere At\u00ecliu Servatu, pretore in Sardigna, chi fiat istadu derrotadu e custrintu a chircare aprigu in s'\u00e0tera \u00ecsula; At\u00ecliu aiat pedidu af\u00f2rtzios a Roma, custa aiat imbiadu C\u00e0iu Tzitz\u00e8riu chi, a pustis de \u00e0ere fatu votu a Giunone Moneda de ddi pesare unu templu in casu de sutzessu, aiat otentu torra unu sutzessu sambenosu, cun 7000 corsicanos ochidos e 1700 fatos iscraos. In su 163 a.C. a ammasedare una rebellia noa fiat istadu imbetzes Marcus Juventhius Thalna, de sos cales ingestos no est istadu tramandadu. Francu su mud\u00ecmene liter\u00e0riu subra s'imbiu, corfint duos aspetos fintzas prus singulares de su pagu chi nd'est istadu tramandadu: su primu est ca a pustis de \u00e0ere tentu nova de sa resessida su senadu romanu aiat fissadu unas pregadorias p\u00f9blicas, su segundu est chi isch\u00ecpidu issos matessi de cantu importante fiat istadu cunsiderende su sutzessu suo, Thalna nde fiat istadu tantis cumm\u00f2vidu de nde m\u00f2rrere pro fintzas. Mortu Thalna, sa rebellia fiat d\u00e8pida torrare a cumintzare luegus, afirmat Colonna, sende chi Val\u00e8riu M\u00e0ssimu, puru chentza de faeddare de unos \u00e0teros avolotos, signalat comente dae Sardigna fiat d\u00e8pidu m\u00f2vere a s'\u00ecsula corsicana fintzas Iscipione Nasica a cumpletare s'apaghiamentu; pro su chi pertocat s'atzione cumplessiva romana de reprimida de sas insurretziones, su matessi Colonna sugerit annotamala chi in perunu casu si depat \u00e8ssere tratadu de res\u00ecssidas prenas ca, a parte su primu, a niunu de sos \u00e0teros dugones fiat istadu a fatu prus cuntz\u00e8didu su triunfu.\nSa resist\u00e8ntzia de sos Sardos fiat perdurada galu in su segundu s\u00e8culu a.C. Pro istudare sa rebellia de sos Balares e de sos Ilieses de su 177/176 a.C., su Senadu aiat imbiadu su c\u00f2nsule Tib\u00e8riu Sempr\u00f2niu Gracu a su cumandu de duas legiones de 5.200 fantes cadauna, prus 300 cadderis, a sos cales si fiant assotziados unos \u00e0teros 1.200 fantes e 600 cadderis intre alliados e Latinos. In custu avolotu aiant p\u00e8rdidu sa vida 27.000 sardos (12.000 in su 177 e 15.000 in su 176); a fatu de sa derrota, a custas comunidades fiat istadu addopiadu su c\u00e0rrigu de tassas, mentras Gracu aiat otentu su triunfu. Titu L\u00ecviu documentat s'iscritzione in su templu de sa diosa Mater Matuta, in Roma, in ue sos binchidores aiant espostu una tumba tzelebrativa chi naraiat:\u00ab \"Suta de su cumandu e sos ausp\u00ectzios de su c\u00f2nsole Tib\u00e8riu Sempr\u00f2niu Gracu, sa legione e s'es\u00e8rtzitu de su p\u00f2pulu romanu sutamitiant a sa Sardigna. In custa prov\u00ecntzia sunt istados ochidos o cassados prus de 80.000 inimigos. Giutas sas cosas in sa manera prus felitze pro s'Istadu romanu, liberados sos amigos, restauradas sas rendas, issu at torradu a segus s'es\u00e8rtzitu sanu e salvu e ricu de istafas; pro sa segunda borta est intradu in Roma triunfende. In ammentu de custos acontessimentos at dedicadu custa t\u00e0ula a Giove.\"\u00bb Sa Sardigna in \u00e8poca romana teniat a penas su de chimbe unu de sos bividores atuales (300.000 contra 1.600.000 atuales) e sa Barb\u00e0gia (prossimai sa prov\u00ecntzia de N\u00f9goro) podiat t\u00e8nnere tando a penas 55\u00a0000 bividores (su de chimbe unu de sos atuales 280 mila). Chi s'ep\u00ecgrafe contaiat su berus, sos Romanos aiant ochidu sa metade de is bividores, in prus totus mascros e adultos.Sos avolotos de sos Sardos non si fiant concruidos, ma fiat tocadu de abetare a sos annos 163 e 162 a.C. pro nde b\u00ecdere torra (13-14 annos a pustis de s'istr\u00e0lia acumprida dae Sempr\u00f2niu Gracu). Non s'ischit meda subra custos avolotos ca sunt andados p\u00e8rdidos sos testos de Titu L\u00ecviu chi sighint su 167. S'ischit per\u00f2 de unas \u00e0teras fontes chi sas rebellias causadas dae s'esagerada pressione fiscale de sos pret\u00f2rios romanos aiant sighidu e sos es\u00e8rtzitos e sos generales romanos chi si fiant sighidos a pare in su c\u00f2mpitu de ammasedare custa terra aiant impreadu semper sa pr\u00f2pia istrategia: eliminare su majore n\u00f9meru de Sardos poss\u00ecbile.\nIntre sos \u00f9rtimos avolotos de unu carchi importu andant tzitados cussos de su 126 e de su 122: custu \u00f9rtimu aiat perm\u00ectidu a L\u00f9tziu Aur\u00e8liu de tzelebrare s'8 de nadale su pen\u00f9rtimu triunfu romanu subra sos Sardos. S'onore per\u00f2 de s'\u00f9rtimu fiat istadu dadu dae su Senadu a su c\u00f2nsule Marcu Tzetz\u00ecliu Metellu chi in su 111 a.C., a pustis de 127 annos de lutas, aiat derrotadu s'\u00f9rtima resist\u00e8ntzia de sos Sardos unidos (cuddos de sas costas e de s'internu). Dae custu momentu, sos Sardos de sas zonas de costera e de sas pranuras de s'\u00ccsula aiant acabadu de si rebellare e cun su passare de su tempus si fiant romanizados. Aiant sighidu imbetzes sas rebellias sas trib\u00f9s de s'internu inditadas a sighire, chi aiant costrintu sas guarnigiones romanas a campagnas militares isteniadas.\nIn custas \u00e8pocas, unu mannu n\u00f9meru de Sardos chi fiant istados fatos presoneris fiant istados b\u00e8ndidos comente iscraos in sos mercados de Roma, a su puntu chi si fiat fata proverbiale sa frase de L\u00ecviu: \"sardos venales\" (sardos baratos).\nM\u00e0riu aiat fundadu in C\u00f2rsica sa tzitade de Mariana (\"Colonia Mariana a Caio Mario deducta\"), posta a curtzu de s'atuale comuna de Lucciana cara a sa foghe de su Golo, in su 105 a.C. De custu momentu fiat incumentzada sa colonizatzione a berus e in s'\u00ecsula fiant froridas villas r\u00f9sticas e suburbanas, biddas e aposentamentos de onni tipu, incl\u00f9idas sas termas de Orezza e Guagno.\nGherras Sotziales.\nDurante sas gherras tziviles romanas sa Sardigna fiat istada a prim\u00ectziu ispinta cara a sa fatzione mariana de su guvernadore suo Cuintu Ant\u00f2niu e pagu a pustis induida a s'afilare in su campu opostu dae s'arribu de su rapresentante de Silla. In su 81 a.C. fiant istados sos legion\u00e0rios de Silla a agatare in C\u00f2rsica su logu de aposentamentu, custa borta a curtzu de Aleria.\nMortu Silla, su pretore C\u00e0iu Val\u00e8riu Tri\u00e0riu aiat mantentu sa Sardigna fidele a su partidu senat\u00f2riu ghiadu dae Pompeu (s'\u00ecsula aiat pagadu a custu \u00f9rtimu unu tributu enorme in atz\u00e0rgiu pro sas armas de s'es\u00e8rtzitu suo in su 47 a.C.), fintzas a cando C\u00e0rales (Casteddu) non si fiat afilada cun Tz\u00e8sare, imitada pagu a pustis de totu su restu de s'\u00ecsula. Fiat istadu bogadu su logutenente de Pompeu, Marcu Cota, e fiat istadu acollidu in manera favor\u00e0bile su de Tz\u00e8sare, Cuintu Val\u00e8riu Orca. Sos pompejanos non si fiant dados pro bintos e aiant incumentzadu una s\u00e8rie de atziones de gherra cun sa punna a sa conchista torra de sas tzitades de costera. Sulci si fiat r\u00e8ndida mentras C\u00e0rales aiat resistidu: pro custu motivu, Tz\u00e8sare aiat castigadu a sa prima e aiat premiadu a sa segunda. Sa situatzione si fiat torrada a furriare in su 44 a.C., cando sa Sardigna, assignada a Otavianu, fiat istada imbetzes ocupada dae Sestu Pompeu chi dd'aiat tenta comente pretziosa base pro sa gherra sua contra de sos tzesarianos fintzas a su 38 a.C., cando, traighidu dae su logutenente suo, fiat istadu definitivamente remplasadu dae Otavianu in su possessu de s'\u00ecsula.\nCun cudda data in fines aiat tentu t\u00e8rmine pro sa Sardigna su per\u00ecodu de sos cunflitos violentos e de sos suvertimentos pol\u00ecticos bruscos, cun sas cunsigh\u00e8ntzias econ\u00f2micas issoro funestas, duradu prossimai dughentos annos.\nIn su 44 a.C. Diodoru S\u00ecculu aiat bisitadu sa C\u00f2rsica e aiat annoditzadu chi sos corsicanos osservaiant intre issos e issos r\u00e8gulas de giust\u00ectzia e de umanidade chi aiat pretziadu prus ev\u00f2lvidas de sas de unos \u00e0teros p\u00f2pulos b\u00e0rbaros; nd'aiat istimadu su n\u00f9meru in unos 30.000 e at ref\u00e8ridu chi issos fiant acostumados a su pastoriu e ca marcaiant sas cheddas lassadas l\u00ecberas paschende. Sa traditzione de sa propiedade comuna de sas terras \"comunales\" no diat \u00e8ssere irradighinada de su totu chi no in sa segunda metade de su su de 19 s\u00e8culos.\nPrimos duos s\u00e8culos de s'Imp\u00e8riu.\nSu 13 de ghenn\u00e0rgiu de su 27 a.C. sas prov\u00ecntzias de sa Imp\u00e8riu romanu fiant istadas partzidas intre prov\u00ecntzias fidadas a s'Imperadore Augustu, guvernadas dae presos de rangu senat\u00f2riu, e prov\u00ecntzias fidadas a su senadu, intre chi Sardigna e C\u00f2rsica, guvernadas dae proc\u00f2nsules de rangu senat\u00f2riu . Fintzas in sas prov\u00ecntzias senat\u00f2rias s'Imperadore teniat rapresentantes suos de rangu ecuestre narados procuradores (procuratores).\nA curtzu de Aleria e Mariana s'aiant aprontadu bases segund\u00e0rias de sa flota imperiale de Miseno. Sos marineris corsicanos arrolados a curtzu de sos portos de s'\u00ecsula fiant istados intre sos primos a ot\u00e8nnere sa tzitadin\u00e0ntzia romana (in suta de Vespasianu, in su 75). Paris a su chi acontessiat in unas \u00e0teras prov\u00ecntzias, sos Romanos aiant balangiadu su respetu e sa collaboratzione de sos cabos locales (cumintzende dae sos Venatzinos, trib\u00f9s de su Capucorsu), reconnoschende funtziones issoro de guvernu locale e annanghende richesa cun sa missa a profetu de sas terras isfrut\u00e0biles in sos montigros e a longu de sas costas.\nIn su 6 p.C. sos Sardos si fiant rebellados, no isceti in s'internu ma fintzas in sas pranuras, e aiant manifestadu su malacuntentu unende\u00b7si a sos piratas de su Tirrenu. Sa viol\u00e8ntzia de custu avolotu aiat custrintu Augustu a bogare sos senadores de su cumandu de Sardigna e a nde pigare issu matessi su controllu deretu. Fiat istadu imbiadu unu distacamentu de legion\u00e0rios, cumandados dae unu prolegatu (in logu de unu legatu) de rangu ecuestre o de unu prefetu, a afortiare sa pres\u00e8ntzia militare in s'\u00ecsula chi in antis fiat fidada petzi a unas coortes ausili\u00e0rias. S'avolotu fiat istadu gai violentu chi unos ist\u00f2ricos ant ipotizadu chi Sardigna e C\u00f2rsica fiant istadas div\u00ecdidas e fidadas a duos guvernadores de paris gradu indipendentes su unu de s'\u00e0teru; est difatis atestada s'esist\u00e8ntzia de unu \"praefectus corsicae\". Prus acreditada est per\u00f2 s'ip\u00f2tesi chi bolet chi custu prefetu de C\u00f2rsica fiat unu subordinadu a su guvernadore de Sardigna.\nIsvet\u00f2niu nos narat chi Augustu aiat bisitadu totu sas prov\u00ecntzias foras de Sardigna e \u00c0frica ca sas cunditziones de su mare non si ddu aiant perm\u00ectidu, mentras cando su mare non si ddu impediat non b'aiat abbis\u00f2ngiu chi partiat: custu faghet cumpr\u00e8ndere chi s'avolotu puru essende violentu non fiat duradu meda. Difatis in su 19 Tib\u00e8riu aiat sostituidu su distacamentu de legion\u00e0rios cun 4000 libertos (o f\u00ecgios de libertos) ebreos. Sa situatzione fiat torradu tranchilla e Cl\u00e0udiu aiat torradu a dare su cumandu a su senadu.\nNerone aiat mandadu in es\u00ecliu a Sardigna Anitzetu, ex pretzetore de s'imperadore e ex prefetu de sa flota de Miseno. Anitzetu, suta intzulladura de Nerone aiat ochidu sa mama, Agripina e carchi annu a pustis, pro apranare su caminu a Popea \"aiat cunfessadu\" una relatzione cun Cl\u00e0udia Ot\u00e0via mugere leg\u00ectima de Nerone e pitzoca de ispricada virtude. \nCun probabilidade pro evitare fuidas de notitzias o ricatos Anitzetu fiat istadu imbiadu a Sardigna in ue aiat b\u00ecvidu intre sos \u00e0sios a su seguru fintzas de eventuales sic\u00e0rios de s'imperadore. S\u00e8neca, su tutore de Nerone, aiat passadu deghe annos in es\u00ecliu in C\u00f2rsica partende dae su 41.\nIn su 73 Vespasianu, aiat pigadu a su senadu su controllu de sa Sardigna - fortzis un'\u00e0tera borta in fermentu - e dd'aiat fidadu a unu procuradore. S'imperadore Traianu intre su 115 e su 117 aiat torradu a istruturare e aiat afortigadu su tzentru de \"Aquae Hypsitanae\" chi aiat ass\u00f9midu in onore suo n\u00f9mene de \"Forum Traiani\".\nSu segundu s\u00e8culu fiat istadu unu momentu de isvilupu e de prosperidade fintzas pro sa Sardigna: totu sos bividores, fintzas sos de Barb\u00e0ria, s'ammustraiant cuntentos de sa pol\u00ectica romana (a su nessi segundu s'istoriografia ufitziale) e in pagu tempus totu s'\u00ecsula diat \u00e0ere faeddadu latinu (sa limba de sos Cartaginesos est atestada fintzas a su printzipadu de Marcu Aur\u00e8liu). In custu per\u00ecodu non bi fiant istadas rebellias e sos Romanos aiant tentu sa possibilidade de torrare a fraigare e megiorare sa retza istradale p\u00f9nica ispinghende\u00b7dda fintzas a s'internu, aiant fraigadu termas, anfiteatros, pontes, acuedutos, col\u00f2nias e monumentos.\nSa richesa de Sardigna fiat d\u00e8pida a un'isfrutu agr\u00ecculu e miner\u00e0riu chentza de pretzedentes: s'\u00ecsula difatis esportaiat prumu, ferru, atz\u00e0rgiu e prata gr\u00e0tzias a sas minas suas, e trigu pro 250.000 persones. Ma cun totu custu, sa Sardigna fiat semper cunsiderada, e non petzi suta de sos Romanos, che una terra istesiada e de ajudu petzi pro isulare presoneris e inimigos de s'imp\u00e8riu. Intre sas v\u00e0rias persones chi fiant l\u00f2mpidas a Sardigna dae su mare bi fiant numerosos criminales, rivolutzion\u00e0rios ma fintzas cristianos meda intre chi fintzas pabas Callistu (174) e paba Pontzianu (235) e su famadu pre\u00ecderu Ip\u00f2litu.\nSos guvernadores, in custa fase, pariant difatis unos moderadores manageriales, cun esperi\u00e8ntzia in su frunimentu e in su trasportu de su trigu, prus chi \u00f2mines de armas. Ischimus oe in die cun tzertesa ca, in su 170, sa Sardigna fiat suta de su cuntrollu senatoriale. Chi Ip\u00f2litu est pretzisu in sa terminologia sua, su guvernadore de sa prov\u00ecntzia fiat naradu \"procurator\". Custos guvernadores (procuradores) aiant gestidu su territ\u00f2riu in modu paghiosu fintzas a su 211, ma a pustis, comente de su restu in totu s'imp\u00e8riu, aiat torradu a cumintzare su malecuntentu de sa populatzione, chi aiat custrintu sos guvernadores a repr\u00ecmere sos avolotos cun s'impreu de sa fortza, in sos casos prus graes.\n\u00d9rtimos tres s\u00e8culos de s'Imp\u00e8riu.\nIn su 226 sa situatzione fiat cambiada respetu a sa de su s\u00e8culu in antis; sos guvernadores fiant agiomai totus militares e carchi unu, comente a T\u00ectziu Litz\u00ecniu Hierocle e P\u00f9bliu Sall\u00f9stiu Sempr\u00f2niu, fiant fintzas \u00f2mines cun esperi\u00e8ntzias de gherra. Su malecuntentu fiat andadu creschende ca sas tassas fiant artas, su latifundu si difundiat e sos massajos fiant semper prus ligados a sa terra. Su fatu chi in su 212 gr\u00e0tzias a Caracalla sos Sardos e sos Corsicanos, comente totu sos bividores de s'Imp\u00e8riu, aiant otentu sa tzitadin\u00e0ntzia romana, fiat passadu in segundu pranu ca custu onore fiat in cuncretu ligadu a tassas agiuntas.\nInre su 245 e su 248, durante su regnu de Filipu s'\u00c0rabu, fiat istada printzipiada s'istruturatzione e sistemazione torra de s'imprantu vi\u00e0riu de sa prov\u00ecntzia chi fiat cumintzada cun P\u00f9bliu \u00c8liu Valente e aiat sighidu fintzas durante su regnu curtzu de Emilianu.\nAmmentemus, annotamala, de numerosos m\u00e0rtires de su per\u00ecodu. Santu Simpl\u00ectziu, Santu Gaine, Santu Sadurru, Santu Luss\u00f9rgiu e Santu \u00c8fis in Sardigna mentras Santa Devota (m\u00e0rtire a cara de su 202, persighida de Set\u00ecmiu Severu, o a su 304, persighida de Diocletzianu) est, paris a santa Gi\u00f9lia, una de sas primas santas corsicanas de chi si siat tenta nova. Segundu sa legenda, sa nae chi nde carraiat sa letera cara a \u00c0frica fiat istada ghetada dae una traschia in sa costera de monaco. Pro custu diat \u00e8ssere istada fata patrona de su Printzipadu de M\u00f2nacu e de sa fam\u00eclia Grimaldi. Santa Gi\u00f9lia (m\u00e0rtire durante sa persighida de D\u00e8tziu de su 250, o sa de Diocletzianu), est sa patrona de C\u00f2rsica e de Brescia, tzitade in ue istant sos ossos a pustis de chi bi fiat istada fata batire dae Ansa, mugere de su re longobardu Desid\u00e8riu in su 762. Santa Giulia est patrona fintzas de Livorno, in ue sas rastas de sa santa diant \u00e0ere fatu tapa acudende dae C\u00f2rsica. A custas m\u00e0rtires si nd'agiunghet un'intrea nera, intre sos cales santu Parteu, chi est istadu fortzis su primu p\u00ecscamu de C\u00f2rsica. Su primu p\u00ecscamu corsicanu de cale si t\u00e8ngiat notizia tzerta est Catonus Corsicanus, chi aiat partetzipadu, gasi comente su p\u00ecscamu de C\u00e0ralis Cuintin\u00e0siu, a su Cuntz\u00ecliu de Arles istabilidu dae Costantinu I in su 314.\nIn su 286 Diocletzianu aiat unidu sa prov\u00ecntzia a sa Dioecesis Italiciana. A pustis de sa partzidura de sa di\u00f2tzesi atuada dae Costantinu, fiat istada cumpr\u00e8ndida in s'It\u00e0lia Suburbic\u00e0ria.\nSardigna e C\u00f2rsica fiant abarradas suta Roma pro totu su de 4 s\u00e8culos e sos primos deghes de annos de su de 5 (in su imp\u00e8riu romanu de Otzidente), fintzas a cando in su 456 sos V\u00e0ndalos, torrende dae sa pen\u00ecsula, in ue aiant sachigiadu a Roma, \"en passant\" ddas aiant conchistadas e ddas aiant annessionadas a su regnu issoro. Ma aiant bintu isceti in sas costas, ca sos Sardos de s'internu, comomai abistos, luegus si fiant rebellados a sos V\u00e0ndalos impedende\u00b7ddi de intrare in sa zona issoro. Aleria, in C\u00f2rsica, fiat istada sachigiada e, abbandonada, fiat finida in ruina, su matessi destinu fiat tocadu a Terranoa.\nSa parte romanizada de Sardigna, gr\u00e0tzias a unu tzertu Goda, chi fiat unu guvernadore v\u00e0ndalu de s'\u00ecsula de or\u00ecgine g\u00f2tica, a pustis de s'\u00e8ssere rebelladu a su p\u00f2dere tzentrale in su 533 aiat res\u00ecstidu pro unu tzerta iscuta de tempus a sos V\u00e0ndalos assumende su t\u00ectulu de \"Rex\".\nDefensa e es\u00e8rtzitu.\nSos Sardos sunt intrados fintzas a f\u00e0ghere parte de s'es\u00e8rtzitu romanu dende su modestu contributu issoro in totue si bi agataiant tropas; difatis, pro cantu pertocat sos legion\u00e0rios, no essende un'\u00ecsula meda pobulada, e sende chi sos tzitadinos no aiant tentu sa tzitadin\u00e0ntzia (otenta a pustis de sa reforma de Caracalla), su n\u00f9meru est istadu semper b\u00e0sciu meda e intraiant in sas istad\u00ecsticas petzi in s'\u00e8poca a fatu de Adrianu.\nPro cantu pertocat a sos ausiliares, sos Sardos aiant frunidu (comente \u00ecsula Sardigna) 3 coortes, mentras comente prov\u00ecntzia (Sardigna e C\u00f2rsica) 6 coortes, 3 pro cada \u00ecsula cun unu n\u00f9meru majore de Sardos subra sos Cursos.\nSa \"Cohors I Sardorum\" fiat cun probabilidade istantziada in Casteddu in sos primos tres s\u00e8culos p.C., mentras sa \"Cohors II Sardorum\" fundada in tempus de Adrianu, fiat istantziada in Sur Djuab, unos 100\u00a0km a sud de Algeri.\nSu rescatu de sa Sardigna fiat acont\u00e8ssidu cun sa flota; difatis sos Sardos fiant sa prima fonte de reclutamentu otzidentale de sa flota de Miseno. Cunsiderende imbetzes totu s'imp\u00e8riu, s'\u00ecsula fiat fata sa de bator fontes de reclutamentu de sa matessi flota, superada feti de sas prov\u00ecntzias de Egitu, de \u00c0sia e de sa Tr\u00e0tzia chi teniant una populatzione meda de prus manna.\nGeografia pol\u00ectica e econ\u00f2mica.\nIstrabone, chi at iscritu durante su printzipadu de Augustu e Tib\u00e8riu, descriiat sa C\u00f2rsica comente un' \u00ecsula pagu meda populada, cun unu territ\u00f2riu pedrosu e pro s'in prus impratic\u00e0bile. Sos bividores suos resurtaiant ancora unos selv\u00e0gios chi biviant de irrobat\u00f2rios. \nIstrabone descriet sa Sardigna comente unu territ\u00f2riu pedrosu e no galu de su totu apaghiadu. Issa possedit unu territ\u00f2riu internu meda f\u00e8rtile de onni produtu, in piessignu de trigu, Cun totu cantu custu, gasi comente in sos cunfrontos de sas populatziones corsicanas, fintzas de cussas sardas sas fontes romanas (a difer\u00e8ntzia de sos mites gregos) no aporrint generalmente una opinione bona.\nSu pass\u00e0giu de sos Romanos at lassadu numerosas rastas in sa geografia de Sardigna pro s'importante \u00f2bera de mapadura de su territ\u00f2riu, de chi s'ant tentu sas primas s\u00e8rias catalogatziones, e craru in sa toponom\u00e0stica, de sa cale parte no est istada galu remplasada mancari su tempus coladu. Sas Bucas de Bonif\u00e0tziu, chi partzint Sardigna dae C\u00f2rsica, fiant unu tretu de mare meda t\u00ecmidu dae sos romanos pro more de sas currentadas chi podiant f\u00e0ghere afundare sas naes issoro e fiant naradas \"Fretum Gallicum\". S'\u00ecsula de s'Asinara, famada pro sa presone serrada petzi pagos annos a oe, fiat narada \"Herculis\" mentras sas \u00ecsulas de Santu Pedru e de Santu Antiogu fiant naradas a s'una e s'atera \"Accipitrum\" sa prima e \"Plumbaria\" sa segunda; Cabu Teulada, s'atza meridionale de s'\u00ecsula fiat naradu \"Chersonesum Promontorium\" mentras Punta Falcone, s'opostu setentrionale de Cabu Teulada, fiat narada \"Gorditanum Promontorium\"; s'atuale riu Tirsu fiat naradu \"Thyrsus\".\nTzentros provintziales majores e trib\u00f9s aut\u00f2ctonas.\nA primu Istrabone e a pustis, a manu de su 150, su ge\u00f2grafu Cl\u00e0udiu Tolomeu, in s'\u00f2pera sua cartogr\u00e0fica, aiat ap\u00f2rridu una descritzione masaprestu coidadosa de sa C\u00f2rsica preromana, elenchende: 8 rios printzipales, intre sos cales su \"Govola\"-Golo e su \"Rhotamus\"-Tavignano; 32 tzentros abitados e portos, intre sos cales \"Blesino\", \"Centurinon\" (Centuri), \"Charax\", \"Canelate\" (Punta di Cannelle), \"Clunion\" (Meria), \"Enicomiae\", \"Marianon\" (Bonif\u00e0tziu), \"Portus Syracusanus\" (Porto Vecchio), \"Alista\" (Santa Lughia de Porto Vecchio), \"Philonios\" (Favone), \"Mariana\", \"Vapanes\" e \"Aleria\"; 12 trib\u00f9s aut\u00f2ctonas (in gregu, latinu e posidura issoro): Kerouinoi (Cervinos, Balagna); Tarabenoi (Tarabenos, Cinarca); Titianoi (Titianos, Valinco); Belatonoi (Belatones, Sartenesu); Ouanakinoi (Venacinos, Capu C\u00f9rridu); Kilebensioi (Cilebenses, Nebbio); Likninoi (Licininos, Niolo); Opinoi (Opinos, Castagniccia, Bozio); Simbroi (Sumbros, Venaco); Koumanesoi (Cumaneses, Fiumorbo); Soubasanoi (Subasanos, Carbini e Levie); Makrinoi (Macrinos, Casinca).\nPl\u00ecniu nos informat ca \"In ie (Sardigna), sos prus famados (sunt): intre sos p\u00f2pulos, sos Ilieses, sos Balares e sos Corsicanos\"; sunt annotamala mentovados in prus furriadas unos \u00e0teros p\u00f2pulos minores comente a sos \"Paratos\", sos \"Sossinatos\" e sos \"Aconitos\", chi segundu sos ist\u00f2ricos romanos biviant in sas grutas e irrobaiant sos produtos de sos \u00e0teros Sardos chi traballaiant sa terra e chi cun sas naes issoro s'ispinghiant finas a sas costas de s'Etr\u00f9ria pro dd'irrobare.\nCun totu custu cheret t\u00e8ntu a mente chi sos logos abitados dae custos p\u00f2pulos minores ant bidu medas s\u00e8culos in antis de s'arribu de sos Romanos su frorire de sa tziviltade Nur\u00e0gica, comente a in totu su restu de Sardigna, s'aparente grusseria de tales p\u00f2pulos fiat cun probabilidade d\u00e8pida a sas p\u00e8rdidas mannas pad\u00e8ssidas contra de sos Cartaginesos e mescamente contra de sos Romanos, chi aiant batidu a su cunfinu de sas populatziones rebellas in sos montes internos, criende una partzidura intre sos Sardos bividores de tzitades e de biddas in sas pranuras e in sas costas e sos Sardos de montes chi in manna parte si fiant \"imbarbaridos\" e si fiant dados a su banditismu.\nSemper sos Romanos, in sos s\u00e8culos cando aiant dominadu sa Sardigna, aiant fundadu unas cantas tzitades noas comente Turris Libisonis (oe Portu Turre) e aiant fatu isvilupare medas tzentros abitados mescamente in sas costas, comente \"Carales\", \u00d2lbia, Fanum Carisii (oe Orosei), Nora e Tharros, ma fintzas in s'internu, comente a Forum Traiani (oe Fordongianus), Forum Augusti (oe A\u00f9stis), Valentia (oe Nuragus), Col\u00f2nia Julia Uselis (oe Useddus), e infines fiant artziadas tzitades medas a su rangu de munitz\u00ecpiu.\nA\u00f9stis.\n\"Forum Augusti\", oe narada A\u00f9stis, populada probabilmente dae sa trib\u00f9 de sos \"Nurenses\" o de sos \"Tzelsitanos\" chi in su segundu s\u00e8culu p.C. fiant a su cumandu de s'Es\u00e8rtzitu Imperiale Romanu, fiat n\u00e0schida che istatzu in \u00e8poca de Augustu longu s'istrada chi dae \"C\u00e0laris\" (Casteddu) portaiat a \"\u00d2lbia\" (Terranoa) passende pro \"Forum Traiani\" (Fordongianus). Fiat una istatzione militare contra de sas curreras de sos barbaritzinos. \nBithia.\nBithia fiat una tzitade posta in s'estremu sud de Sardigna, in sa localidade de Chia (Domus de Maria). Est poss\u00ecbile chi fiat istadu tzentru nur\u00e0gicu e a fatu fen\u00ectziu (a partire de su de 8 s\u00e8culos a.C.), sa tzitade fiat istada tando p\u00f9nica e a pustis romana, pro \u00e8ssere abbandonada a sos cumintzos de su de 7 s\u00e8culos p.C., cando sa populatzione si fiat retirada in sos territ\u00f2rios internos fuende\u00b7nche dae sas bardanas de sos piratas.\nBonolva.\nSu generale sab\u00e0udu Alberto La Marmora, in esploratzione a curtzu de Santu Simeone de Bonolva, aiat identificadu una fortilesa romana chi fiat istada ismentigada pro totu custu tempus. Sa cobertura inditat in realidade chi si trataiat de una fortilesa p\u00f9nica, chi fiat istada ocupada dae sos romanos. Nudda per\u00f2 dimustrat una pres\u00e8ntzia militare in custu logu pro sos primos s\u00e8culos de s'Imp\u00e8riu romanu.\nBosa.\nFintzas Bosa s'agataiat subra unu aposentamentu fen\u00ectziu-p\u00f9nicu. In edade romana sa tzitade paret chi aiat mantentu a prim\u00ectziu s'ordinamentu p\u00f9nicu, a pustis fiat fata, fortzis in sa prima edade imperiale, unu munitz\u00ecpiu cun unu \u00f2rdine pr\u00f2piu de decuriones e unu coll\u00e8giu de cuatu\u00f2rviros. S'intrada de su cultu imperiale est documentada dae un'ep\u00ecgrafe in m\u00e0rmaru chi ammentat sa d\u00e8dica, intre su 138 e su 141, a banda de unu magistratu o satzerdote locale, Quintus Rutilius, de bator istatueddas in prata, chi afigurant Antoninu Piu, Faustina, Marcu Aur\u00e8liu e L\u00f9tziu Veru.\nC\u00e0lares.\nCasteddu (\"Carales\" o \"Karalis\") fiat sa tzitade prus importante de Sardigna. Su fatu chi dae in ie partiant belle che bator caminos chi rugraiant s'\u00ecsula intrea de sud a norte, sa tzircust\u00e0ntzia chi su portu fiat unu tzentru istrat\u00e8gicu de importu pro sas bias cumertziales de su Mediterr\u00e0neu otzidentale (chi annotamala acasagiaiat unu distacamentu de sa flota de Miseno e fiat su portu dae in ue partiat su trigu pro su frunimentu de Roma) e chi sa populatzione sua fiat de unos 20.000 bividores, faghiat Carales una de sas prus importantes tzitades mar\u00ectimas de sa zona otzidentale de s'Imp\u00e8riu romanu.\nSa zona abitada s'isvilupaiat in sa costa pro unos 300 \u00e8taros, su tzentru de custa tzitade fiat su foru, in ue s'agataiant f\u00e0bricos numerosos comente sa c\u00f9ria munitzipale, s'artzivu provintziale, sa sede de su guvernadore, sa bas\u00eclica, su templu de Giove Capitulinu. Sa tzitade fiat istada interessada dae una s\u00e8rie de interventos edil\u00ectzios de p\u00f9blica utilidade comente sa realizatzione de una retza cumplessa de bassas e s'impamentadura de istradas e pratzas, su fraigu de un'acuedutu (in su 140 p.C.) chi cun probabilidade manna pigaiat s'abba de sa bena de Biddamatraxa e, pro m\u00e8diu de Sil\u00eccua, Deximumannu, Ass\u00e8mini, Su Masu, arribaiat a sa tzitade colende pro su bighinadu de Stampaxi.\nIn su primu s\u00e8culu p.C. sa tzitade fiat istada dotada de elegantes pass\u00ecgios ammuntados dae p\u00f2rticos mentras in su segundu s\u00e8culu p.C. fiat istadu fraigadu s'anfiteatru, galu impreadu pro sos ispet\u00e0culos in die de oe, semi-isgavadu in sa roca, chi podiat acasagiare fintzas a 10.000 persones. Su t\u00ectulu de \"municipium\" fiat istadu otentu petzi a s'acabu de su primu s\u00e8culu a.C.; fiat unu t\u00ectulu importante pro ite ddi permitiat de \u00e8ssere una tzitade aut\u00f2noma cun tzitadin\u00e0ntzia romana.\nPro cantu pertocat sas difer\u00e8ntzias intre sos v\u00e0rios bighinados, sos sennoriles istaiant in su territ\u00f2riu a norte de Santu T\u00e8nneru e in s'\u00e0rea de Santu Lutz\u00ecferu; in ie s'agataiant sas termas, sos templos, unos cantos teatros e numerosas ricas domos; sos bighinados mercantiles s'agataiant in sa zona de sa Marina e sos bighinados populares a curtzu de su portu, intre s'odierna Via Roma e su Cursu Vittorio Emanuele.\nCl\u00e0udiu Claudianu, in su de 4 s\u00e8culos, aiat descritu gai sa tzitade de C\u00e0ralis:\nCalanzanus.\nIn s'atuale Calanzanus est identificadu s'oppidum de \"Calangiani\" o \"Calonianus\", fentomadu in sa Geographia de Fara. Foras de sas diversas rastas d'istrada romana a Terranoa e T\u00ecbula, sunt istadas agatadas ruinas de s'oppidum in sos int\u00f2rrios de Monte Biancu e de sa localidade Santa Margarita, unu bustu de Demetra a Monte de Deu e un'\u00e0nfora in s'internu de su nuraghe Agnu. Annotamala, su top\u00f2nimu diat derivare de sa divinidade Janus, su cale cultu fiat meda dif\u00f9ndidu in Sardigna.\nCornus.\nCornus fiat fundada in s'\u00f9rtimu cuartu de su de 6 s\u00e8culos a.C.. Sas rastas suas s'agatant in territ\u00f2riu de sa comuna de C\u00f9llieri, in prov\u00ecntzia de Aristanis, pagu a tesu de sa marina de S'Architu. Sa tzitade est fentomada (Kornos) dae su ge\u00f2grafu Cl\u00e0udiu Tolomeu in s'Itiner\u00e0riu Antoninu (Cornos) a metade caminu intre Bosa e Tharros. Titu L\u00ecviu nde faeddat comente de sa capitale de sos nur\u00e0gicos a sos tempos de s'avolotu antiromanu de Amps\u00eccora in su 215 a.C., in s'\u00e0mbitu de su cale fiat istada conchistada dae Titu M\u00e0nliu Torcuatu. Fiat istada fata munitz\u00ecpiu in \u00e8poca fl\u00e0via o traianea e fiat istada col\u00f2nia in su de 3 s\u00e8culos..\nIn sa tzitade si depiat agatare, in su montigru de Corchinas, un' \u00e0rea p\u00f9blica, fortzis su foru, dae sa cale benent unas cantas iscritziones onor\u00e0rias. Sunt vis\u00ecbiles annotamala rastas de un'imprantu termale in \u00f2pera listada, cun probabilidade restauradu in suta de Gratzianu, Valentinianu e Teod\u00f2siu (379-383).\nCuartu.\nSu t\u00e8rmine Cuartu, a sos tempos de sos romanos, istaiat a inditare sa dist\u00e0ntzia in m\u00ecllios chi istesiaiat s'antiga bidda cuartesa dae Casteddu. Difatis fiat a tesu 4 m\u00ecllios romanos dae C\u00e0rales. Fiat istada dae semper unu logu bramidu, bidas sas possibilidades chi oferiat, gr\u00e0tzias a un'economia agr\u00eccula ist\u00e0bile e frutosa integrada a sa pisca e a sa cassa.\nFanum Carisii.\nS'\u00abItiner\u00e0riu Antoninu\u00bb compiladu suta de s'imperadore romanu Caracalla (211-217 p.C), a metade de sa bia romana chi sighiat sa costera orientale de Sardigna, presentat una \"mansio\" o istatzu a chi si ddi narat \"Fanum Carisii\" Sa mansio s'agataiat longu sa bia \"\"a portu Tibulas Caralis\". La Marmora dda localizaiat in sos int\u00f2rrios de sa cr\u00e8sia de Santa Maria de Mare in sa marina de Orosei, ipotesi chi podet \u00e8ssere galu cumpartz\u00ecbile, fintzas chi non dae totu sos istudiosos. Est istada proposta fintzas una collocatzione in sos territ\u00f2rios de sas comunas de Irgoli o Gartedd\u00ec. Su top\u00f2nimu de Fanum Carisii est ogetu de cuntierras issu e totu: si podet interpretare comente \u2018templu de Car\u00ecsius\u2019, cun riferimentu a carchi divinidade locale.\nFordongianus.\nFordongianus, \"Forum Traiani\", s'agatat oe in prov\u00ecntzia de Aristanis e est importante in manera piessigna pro sa positzione geogr\u00e0fica sua chi dda bidet incrieddada intre sos montes de sa Badde de su Tirsu, naturale bia de penetratzione de sa pranura a s'intruterra e puntu de cuntatu intre sos duos diversos mundos. Giai dae sa fundatzione sua fiat istada unu tzentru nodidu pro sas termas suas, chi isfrutaiant una fonte naturale de abba caente e meigosa.\nIn ie s'agatat un'iscritzione chi testim\u00f2niat comente s'atividade de sas gentes de Barb\u00e0ria fiat galu biva in su primu s\u00e8culu p.C. ca fiant istados custos a dedicare un'iscritzione a un'imperadore, cun probabilidade Tib\u00e8riu, atzapada in Forum Traiani.\nComente giai atzinnadu in pretzed\u00e8ntzia, intre sas motivatziones origin\u00e0rias de sa bidda, si ponet sa pres\u00e8ntzia de una fonte de abba naturalmente caente e meigosa. Isfrutende sa fonte fiat fraigadu, pr\u00f2piu a curtzu de su riu, un'ampru f\u00e0bricu termale (chi costituit oe su n\u00f9cleu de s'atuale \u00e0rea archeol\u00f2gica) caraterizadu dae una pischina manna, in or\u00ecgine ammuntada, in ue arribant sas abbas caentes temperadas cun un'annantu de abba frita. S'aspetu meigosu de sas termas est sutaliniadu dae s'agatamentu de duas ist\u00e0tuas de su deus Bes, divinidade ligada a sos cultos salut\u00ecferos, e s'importu issoro est postu in evid\u00e8ntzia de sa reghente iscoberta de un'isp\u00e0tziu sacru minore dedicadu a sas ninfas, divinidades de sas abbas.\nIn un'\u00e0rea a costadu de s'atuale tzentru abitadu est istadu atzapadu s'anfiteatru, a curtzu de sa necropoli tardu-antiga in sa cale est istada fraigada in su de 11 s\u00e8culos sa cr\u00e8sia de Santu Luss\u00f9rgiu.\nMamujada.\nMamujada fiat cun probabilidade un'istatzu militare romanu in s'\u00ecsula, difatis diversos istudiosos modernos sunt portados a f\u00e0ghere derivare su n\u00f9mene suo dae \"mansio manubiata\" (istatzione vigilada, bardada). \u00c0tera proa in favore de custa ip\u00f2tesi est su n\u00f9mene de su bighinadu prus antigu de sa tzitade \"su Qastru\"\" (de su lat. \"castrum\", campu afortigadu, acampamentu militare).\nMamujada difatis s'agatat in una zona tzentrale e duncas istrat\u00e8gica de sa Barb\u00e0gia, e pretzisamente in su tzentru de su chircu de sas sighentes biddas: Org\u00f2solo, Fonne, Gavoi, Lodine, Ollolai, Ortzai, Sarule e Orane, e duncas custa posidura istrat\u00e8gica sua non podiat no \u00e8ssere isfrutada dae sas tropas romanas in sas atziones issoro de bardiamentu e de repressione.\nMacumere.\nFundada intre 6 e su su de 5 s\u00e8culos a.C. dae sos P\u00f9nicos, Macopsissa costituiat un'importante tzentru pro su controllu de su territ\u00f2riu. S'importu suo fiat cr\u00e8schidu durante su per\u00ecodu romanu, faghende\u00b7si un'importante isorbimentu intre C\u00e0lares e Turris Libisonis. Macumere fiat un'importante nou de sa retza vi\u00e0ria criada dae sos Romanos in s'\u00ccsula.\nMeana.\nFintzas Meana, bidda de sa Barb\u00e0gia, fiat cun probabilidade unu pres\u00ecdiu romanu ca proite su n\u00f9mene suo diat p\u00f2dere derivare de \"mansio mediana\" (istatzione mediana o interm\u00e8dia) una intre sas prus importantes art\u00e8rias istradales romanas in s'\u00ecsula sa chi dae C\u00e0rales portaiat a Terranoa. Meana s'agatat a metade caminu pretzisu de cussu longu tretu e fintzas a metade caminu intre sa costa orientale e s'otzidentale de Sardigna.\nMetalla.\nMetalla fiat unu tzentru miner\u00e0riu de Sulcis in su sud-ovest de Sardigna, fidadu a unu \"procurator metallorum\" in ue fiant destinados sos cristianos e sos iscraos cundennados a sos traballos fortzados. Fentomada in sas fontes antigas, depiat acasagiare unu f\u00e0bricu termale cun pamentadas mosaicadas e unu rel\u00f2giu p\u00f9blicu. Bi passaiat s'\u00f9rtimu tretu de sa bia \"a Tibulas Sulcis\" fintzas a Sulci. In sas fontes diat \u00e8ssere de reconn\u00f2schere in sa \"Sartiparias\" de s'An\u00f2nimu Ravennate e sa \"Sardiparias\" de Guidone, e cun su \"Sardopatoris\" Fanum de Tolomeu.\nNeapolis.\nNeapolis s'agataiat in sa costa otzidentale, a s'estremidade meridionale de su golfu de Aristanis, in s'atuale localidade de Santa Maria de Nabui, territ\u00f2riu de sa comuna de G\u00f9spini, prov\u00ecntzia de su Sud Sardigna. S'or\u00ecgine de su t\u00e8rmine Nabui cuns\u00ecderat su n\u00f9mene sardu una derivatzione dereta dae s'antigu n\u00f9mene gregu (Neapolis &gt; Nabui); Su top\u00f2nimu \"neapolis\" diat \u00e8ssere issu e totu unu carcu gregu de su n\u00f9mene p\u00f9nicu \"tzitade noa\" overas \"Cart\u00e0gine\".\nSa tzitade, documentada giai dae su neol\u00ecticu, fiat istada suta de controllu fen\u00ectziu-p\u00f9nicu e a pustis romanu. Est descrita dae Pl\u00ecniu comente una de sas prus importantes tzitades de Sardigna, e su n\u00f9mene suo cumparet fintzas in Tolomeu e in sos Itiner\u00e0rios. Su fatu chi in sa tzitade siant istados atzapadas monedas de su 27 a.C. evid\u00e8ntziat su prest\u00ecgiu suo fintzas a su per\u00ecodu pre-bizantinu. \nSas ruinas de Neapolis sunt galu vis\u00ecbiles a sa foghe de su riu Pabillonis, in su puntu in ue sa currente format un'estu\u00e0riu o sa laguna de s'Ist\u00e0niu de Marcedd\u00ec, e sunt presentes rastas significativos de f\u00e0bricos antigos comente sas vest\u00ecgias de un' istrada romana e de un'acuedutu.\nNora.\nS'abitadu p\u00f9nicu pertzedente no aiat cunditzionadu in manera piessigna s'ass\u00e8tiu urbanu de \u00e8poca romana.\nSos Romanos aiant fatu difatis interventos mannos pro su fraigu de istradas, f\u00e0bricos e \u00e0reas p\u00f9blicas comente su teatru e su foru, derruende sos pretzedentes f\u00e0bricos, in unu pranu de forte torrada a nou de s'urban\u00ecstica. Sos Romanos aiant modificadu a puntu tale sa tzitade cun probabilidade pro ite Nora fiat istada sa prima sede de su guvernadore de sa prov\u00ecntzia.\nNumerosas fiant sas villas e sas domos de sos n\u00f2biles e de sa plebe; de sos f\u00e0bricos no abarrat meda ca fiant pesados cun una base in pedra e sos muros in matones cruos. A difer\u00e8ntzia de sas domos e de sas villas sas istruturas p\u00f9blicas fiant fraigadas cun tzimentu e torrados a bestire de l\u00e0diris o blocos mannos de pedra. Sas \u00f2beras prus importantes de sa tzitade fiant: su teatru, fraigaidu in edade augustea, e sas termas a mare, fraigadas intre sa fine de su segundu e sos cumintzos de su su de 3 s\u00e8culos p.C.\nN\u00f9goro.\nSunt pagas medas sas notizias subra sa tzitade de N\u00f9goro in \u00e8poca romana. Segundu carchi unu pr\u00f2piu a su cumintzu de sa dominatzione romana sa tzitade fiat istada fundada cun s'unione de v\u00e0rios grupos nur\u00e0gicos, a comintzu prus che totu ligados contra de s'inimigu, a pustis ispintos a s'unione dae sa possibilidade de s'arrichire cun su cumm\u00e8rtziu de sos produtos locales.\nSunt istados duos sos primos n\u00f9cleos tzitadinos, difatis sos primos duos grupos si fiant istabilidos in partes diferentes: unu grupu si fiat istantziadu in su monte Ortobene, s'\u00e0teru in su bighinadu de \"S\u00e8una\", s'\u00e0teru in su bighinadu de \"Santu Predu\". A segus sos duos grupos si fiant torrados a unire dende or\u00ecgine a sa bera e pr\u00f2pia tzitade. Importante est fintzas su fatu chi in N\u00f9goro in sa zona prus rica de su puntu de bista agr\u00ecculu, francu Badu e'Carros, bi esseret unu pres\u00ecdiu militare. Custa zona difatis si narat \"Corte\", e ammentat meda sa Coorte, chi in su per\u00ecodu romanu fiat unu grupu de sordados.\nSa tzitade at tentu unu importu istrat\u00e8gicu mannu ca fiat posta pr\u00f2piu in su tzentru de sa Barbagia, sos cales bividores pro s\u00e8culos si fiant rebellados a sos Romanos in antis de \u00e8ssere romanizados in parte. N\u00f9goro s'agatat difatis longu s'antigu caminu printzipale (asse norte-sud) de sa \"a Olbia-Karales pro Mediterr\u00e0nea\", in s'isnodu cun sa \"bia Transversae\" (sa trasversale mediana) chi rugraiat sa Sardigna longu un'asse est-ovest (cun bator istatziones nodales in sas rugradas cun sas 4 \"principales\": \"Cornus - Macopsissa - N\u00f9goro - Durgali/Orosei\"). Sa \"Trasversale mediana\" fiat impreada fintzas pro su trasportu de su trigu dae sa badde de su Tirso cara a sa costa de Durgali e Orosei, pro s'imbarcu de su produtu destinadu a su portu de \u00d2stia. Semper in N\u00f9goro acabaiat fintzas unu caminu bighinale pro s'odierna Benetuti.\nNure.\nNure fiat una tzitade de \u00e8poca romana posta in sa Nurra, in sos int\u00f2rrios de su lagu de Baratz e de Portu Ferru.\nOlbia.\n\"\u00d2lbia\" o segundu sa denominatzione sarda moderna Terranoa aiat ocupadu in edade romana sos matessis logos de sa tzitade p\u00f9nica fintzas a sos l\u00ecmites de s'edade imperiale. Difatis non paret chi durante sa rep\u00f9blica si siant averguados sustantziales mudadas in s'ass\u00e8tiu urban\u00ecsticu chi aiat sighidu a mant\u00e8nnere, intatu, su primitivu imprantu ortogonale de sos fundadores cartaginesos. A pustis sa tzitade si fiat arrichida de \u00f2beras p\u00f9blicas: fiant impamentadas sas istradas, fiant fraigados duos imprantos termales e un'acuedutu, sos cales restos sunt totora vis\u00ecbiles a norte de sa tzitade, e fiant torradas a annoare unas cantas istruturas templare.\nUna fantzedda de Nerone de n\u00f9mene Autas aiat fatu pesare in Terranoa unu templu a Tz\u00e8rere, e gr\u00e0tzias a s'imperadore aiat tentu latifundos in s'agru e fiat istada fintzas mere de un'ofitzina chi fraigaiat l\u00e0diris.\nSu portu, in cuntatu cun sos printzipales iscalos de su Mediterr\u00e0neu, fiat istadu de prim\u00e0riu importu in s'\u00e0mbitu de sa Sardigna setentrionale ca dae in ie partiant a manu de Roma bona parte de sos produtos, mescamente de laore, de su norte de s'\u00ecsula chi si poniant a pare in sa tzitade gr\u00e0tzias a tres bias mannas. Pro custu motivu in su 56 a.C., si fiat firmadu in sa tzitade Cuintu, frade de Marcu T\u00f9lliu Tzitzerone, chi compidaiat sos cumm\u00e8rtzios pro \u00f2rdine de Pompeu.\nSa necr\u00f2poli, chi si fiat ist\u00e8rrida uniforme foras de sa tzinta urbana a otzidente de sa tzitade, aiat r\u00e8ndidu ricos asciug\u00e0rios funer\u00e0rios. In piessignu, in s'\u00e0rea de su montigru oe ocupadu dae sa cr\u00e8sia de Santu Simpl\u00ectziu (santu in ie martirizadu, segundu sa traditzione locale, durante sas persighidas de Diocletzianu), s'usu pro sos interros fiat acont\u00e8ssidu fintzas a edade medievale e si bi ant atzapadu pretziosas orefitzerias, sarc\u00f2fagos istoriados e iscritziones.\nA cara de sa metade de su de 5 s\u00e8culos Terranoa fiat istada sachigiada dae sos V\u00e0ndalos comente dimustrant sos istraordin\u00e0rios agatamentos acont\u00e8ssidos in su 1999 in s'\u00e0rea de su portu betzu. Sunt istados difatis agatados 24 relitos de naes romanas e medievales e dae custu isgavu est istadu poss\u00ecbile atzertare s'atacu de sos V\u00e0ndalos e sa derrota de sa tzitade fintzas chi s'abitadu no fiat istadu abbandonadu e fiat torradu a frorire in edade medievale.\nOscheri.\nUna imbr\u00e8stia o unu matone agatadu in Oscheri leat s'iscritzione COHR P S pro \"coh(o)r(tis) p(rimae)\" o \"p(raetoriae) S(ardorum)\", ma non est imposs\u00ecbile chi b\u00e8ngiat dae Sennora Nostra de Castru ca no est connotu bene su modu comente est istadu iscobertu custu matone. De su restu su logu non tenet nudda chi fatzat pensare a una pres\u00e8ntzia militare romana.\nOthoca.\nOthoca fiat fundada in territ\u00f2riu de Santa Justa (prov\u00ecntzia de Aristanis) dae sos Fen\u00ectzios in su de 8 s\u00e8culos a.C., mancari b'ant testimonias de s'edade de su brunzu cun sos nuraghes in die de oe ispar\u00e8ssidos in su territ\u00f2riu. S'isterriat in unu pranigheddu projetadu in s'ist\u00e0niu chi a cussus tempus si depiat presentare che unu golfu navig\u00e0bile funduru, segundu cantu bessidu a pitzu dae sos isgavos giutos in sos annos '90 de su noighentos in su montigru de sa catedrale de Santa Justa, in ue s'agataiat s'abitadu. Durante s'edade romana, comente testimoniadu dae su \"Itinerarium Antonini\" (3 sec. p.C.), Othoca si fiat d\u00e8pidu isvilupare in raportu a su car\u00e0tere suo de nou de tr\u00e0ficos: in su territ\u00f2riu suo si rugraiat sas duas art\u00e8rias istradales \"a Tibulas Sulcis\" e \"a Turre Karalis\". Bi fiant istados fraigados duos pontes, e de unu de sos cales, originariamente a chimbe arcadas, abarrat un'arcu tzentrale e duas arcadeddas minores a Sud de sa bidda, in su riu Palmas (Su pontixeddu). S'urban\u00ecstica de sa tzitade romana no est n\u00f2dida, ma s'ipotizat s'esist\u00e8ntzia de f\u00e0bricos romanos cun prospetos caraterizados dae colunnas e p\u00f2rticos. A segus de sa ruta de s'imp\u00e8riu, Othoca fiat a pagu a pagu abbandonada e in s'Edade M\u00e8dia sa populatzione fiat m\u00f2vida a r\u00f2diu de sa bas\u00eclica de s'atuale Santa Justa.\nPortu Turre.\nPodet \u00e8ssere chi su sustantivu cun chi fiat identificada sa tzitade, in \u00e8poca romana, fiat Turris Libysonis. Custu su si deduit gr\u00e0tzias a Pl\u00ecniu su Betzu, su cale, in sa sua Naturalis Historia(in su primu s\u00e8culu p.C.) tzitat \"Col\u00f2nia autem una que vocatur a turrem libisonis\", literalmente; \"mentras b'at (in Sardigna) una sola col\u00f2nia romana, a curtzu de sa turre de libisu\". Tale iscriidura faghet pensare a unu riferimentu artifitziale, cun probabilidade una turre nur\u00e0gica (Nuraghe). Est imbetzes gr\u00e0tzias a s'an\u00f2nimu Ravennate ca si deduit s'istatus de sa bidda, chi sustenet; \"Turris Librisonis col\u00f2nia Iulia\", dae chi s'annoditzat s'agetivu \"Iulia\", d\u00e8pidu probabilmente a Gi\u00f9liu Tz\u00e8sare, d\u00e0bile fundadore de sa col\u00f2nia, durante su bi\u00e0giu de torrada dae \u00c0frica o a Otavianu delegadore de unu tale, Marcu L\u00f9riu, chi diat p\u00f2dere \u00e0ere fundadu sa col\u00f2nia a manu de su 42\\40 a.C.\nA parte custu s'importu de su tzentru, in s'\u00ecsula, fiat mannu, de ddu p\u00f2nnere a cumpar\u00e0ntzia petzi a su de Carales. S'importu pol\u00ecticu est dedu\u00ecbile de sa \"Passio Sanctorum Martyrum Gavini Proti et Jianuarii\", in su cale si narat de sa pres\u00e8ntzia de una resid\u00e8ntzia de su guvernadore de sa prov\u00ecntzia romana, tale B\u00e0rbaru.\nS'importu econ\u00f2micu imbetzes est craru dae sas ruinas chi abarrant, termas imponentes e una m\u00e0llia urbana impressionante, su tzentru pro \u00e0teru fiat in comunicatzione dereta cun Roma, tantis est beru ca in s'\u00d2stia antiga, s'agatat unu mos\u00e0icu chi leat \"Naviculares Turritanos\", faghende riferimentu a sos cummertziantes de Turris. Difatis sas esportatziones de laores fiant not\u00e0biles, gr\u00e0tzias a sa pranura manna de sa Nurra, in ac\u00e0piu deretu cun sa col\u00f2nia mediante su \"ponte romanu\" (fraigu prus imponente de su g\u00e8nere suo in s'intrea prov\u00ecntzia), a subra de su riu Riu Mannu, chi intre sas \u00e0teras cosas fiat impreadu comente bia alternativa pro sos tr\u00e0ficos cun s'internu de s'\u00ecsula, s'ipotizat sa pres\u00e8ntzia de unu portu fluviale, foras a su mar\u00ectimu. Ma foras pro sas esportatziones de laore, fiant massitzas fintzas cussas miner\u00e0rias, e salinas, chi beniant dae sos logos a curtzu. Cosa piessigna fiat sa pres\u00e8ntzia de su cultu de \u00ccside.\nUnas \u00e0teras proas ist\u00f2ricas sunt d\u00e8pidas a Tzitzerone in una l\u00ectera sua ddi narat \"Montigru\" ma, bistos sos agatamentos archeol\u00f2gicos agatados, podemus afirmare cun seguridade chi Turris Libisonis no fiat istada pro Roma petzi unu montigru. No est unu casu chi sa tzitade aiat sighidu a es\u00ecstere in sos s\u00e8culos a sighire mantenende inalteradu s'importu istrat\u00e8gicu suo a su tzentru de su mediterr\u00e0neu.\nDe inter\u00e8ssiu importante no architet\u00f2nicu no est istadu petzi su ponte romanu e sas termas mosaicadas meda ma fintzas sas istradas: in carchi tretu s'atuale Istrada istatale 131 C\u00e0rolu Felitze resurtat acostagiada dae s'istrada romana antiga, chi sighiat su matessi percursu intre sos duos polos de s'\u00ecsula.\nSulci.\nIn \u00e8poca romana Sulci, chi currespondet a s'\u00e0tuale Santu Antiogu, aiat sighidu a frorire fintzas a si f\u00e0ghere, ponende a mente su ge\u00f2grafu gregu Istrabone, sa tzitade prus frorida de sa Sardigna romana paris cun C\u00e0ralis. S'isfrutu de sos lutones miner\u00e0rios de s'Iglesiente, in ue paret s'agataiat sa bidda de Metalla, no agataiat p\u00e0sidu, e cun issu s'intensu tr\u00e0ficu in su portu sulcitanu: de inoghe s'apellativu de s'antiga Sulci \"Insula plumbea\". Sa tzitade aiat d\u00e8pidu disp\u00f2nnere de risursas finantzi\u00e0rias mannas chi in s'\u00e8poca de sa gherra tzivile intre Tz\u00e8sare e Pompeu (primu sec. a.C.) aiat p\u00f2didu pagare una multa de unos 10 milliones de sest\u00e8rtzios chi ddi fiant inf\u00e8rridos a banda de Tz\u00e8sare, ac\u00f9didu in s'intertantu in s'antipompeiana C\u00e0ralis.\nSulci si fiat torrada a sanare in belle pagu tempus de s'istr\u00f9nchiu pad\u00e8ssidu, forte fintzas de sa richesa de suportu suo e duncas de s'economia sua, fintzas a cando, a manu de su primu sec. p.C., suta de Cl\u00e0udiu, fiat istada a torrada a abilitare in su pranu pol\u00ecticu e artziada a su rangu de Municipium.\nSegundu Bellieni, sa tzitade intre tarda Rep\u00f9blica e prima fase imperiale depiat \u00e8ssere pobulada dae unas 10.000 persones, tzifra efetivamente plaus\u00ecbile chi si tenet contu de sa populatzione m\u00e8dia in sos tzentros italianos de edade augustea contada dae Beloch.\nS'antigu tzentru romanu beniat a s'agatare, comente a si podet deduire a discansu galu oe dende atentzione a su disponimentu de sos asses vi\u00e0rios majores e minores, in s'\u00e0rea chi cumprendet sas atuales bias Garibaldi, XX Cabudanni, Mazzini, Lionora de Arbaree, Cavour, in localidade narada \"Su Narboni\". In ie, e pretzisamente a sa rugrada intre sas atuales bia XX Cabudanni e Lionora de Arbaree (presumidamente in s'\u00e0rea in ue istaiat su foru, no \u00e0ncora localizadu), s'agatat unu mausoleu nodidu che Sa Presonedda o Sa Tribuna dat\u00e0bile a su primu sec. a.C., grussu modu canteapare de su ponte romanu, postu in currespond\u00e8ntzia de s'istmu, e a su templu de \u00ccside e Ser\u00e0pide sas cales ruinas oe non s'agatant prus.\nT\u00e0tari.\nCun totu chi sa tzitade de T\u00e0tari siat istada fundada in per\u00ecodu Medievale, su territ\u00f2riu suo cunserbat testimonias ricas de \u00e8poca romana, partende dae \u00f2peras infrastruturales de annotu comente a sos rastos de s'istrada chi ligaiat Casteddu a Portu Turre e sas ruinas de s'acuedutu romanu chi serbiat a sa col\u00f2nia romana de Turris.\nS'\u00e0rea rica de frora e benas, fiat unu logu agrad\u00e8ssidu dae sas fam\u00eclias patr\u00ectzias de sa col\u00f2nia de Portu Turre a costadu, pro chi oe sunt presentes in su territ\u00f2riu sas ruinas de unas cantas resid\u00e8ntzias de \u00e8poca romana, sa prus famada de sas cales posta in sos suterr\u00e0neos de sa catedrale de Santu Nigola, medas edif\u00ectzios medievales fiant istados pesados torrende a impreare materiales batidos dae domos romanas, sas colunnas presentes in sa pratza de su santu\u00e0riu de Santu Pedru de Silki, acudint de unu templu romanu iscontzadu chi istaiat in sa zona.\nTharros.\nSas ruinas de s'antiga tzitade de Tharros, fundada in su de 8 s\u00e8culos a.C. s'agatant in sa pen\u00ecsula de su Sinnis, territ\u00f2riu de sa comuna de Crabas. Su top\u00f2nimu, de or\u00ecgine protosarda, est istadu postu a paris cun una raighina mediterr\u00e0nea \"*tarr-\". N\u00e0schida comente aposentamentu nur\u00e0gichu, fiat a pustis fen\u00ectzia e cartaginesa. Conchistada dae Roma in su 238 a.C., a s'incras de sa prima gherra p\u00f9nica, pagos deghes de annos a pustis (215 a.C.) fiat istada unu de sos epitzentros de s'avolotu anti-romanu ghiadu dae Amps\u00eccora. In edade republicana fiat istadu aviadu unu protzessu de annoadura chi si fiat fatu prus intensu in edade imperiale. S\"'urbs\" fiat trasformada segundu ischemas ortogonales, cun istradas \u2018regulares\u2019, impamentadas e canalizadas pro su deflussu de un'articuladu sistema de bassas. In tempus de su lughidore m\u00e0ssimu (3 p.C.) fiant fraigados tres imprantos termales, a costadu de su mare. Sa tzitade aiat otentu s'istatus de municipium de tzitadinos romanos.. \nT\u00ecbula.\nT\u00ecbula (gregu: \u03a4\u03b9\u03b2\u03bf\u03c5\u03bb\u03b1, Ptol.), fut situada a s'estremidade setentrionale de s'\u00ecsula, chi paret \u00e8ssere istada su traditzionale puntu de isbarcu pro sos biagiadores benende dae C\u00f2rsica; in s'Itiner\u00e0riu antoninu fiat presente comente puntu de part\u00e8ntzia de diversas istradas romanas. S'efetiva positzione de sa tzitade est argumentu dib\u00e0tidu. Sa positzione assignada de Cl\u00e0udiu Tolomeu dda diat p\u00f2nnere a curtzu Casteddu Sardu, ma custas dist\u00e0ntzias non sunt cumpat\u00ecbiles cun sos inditos de sos \"itiner\u00e0rios\". Sa positzione chi ddi fiat assignada de La Marmora, e fata pr\u00f2pia de William Smith, diat \u00e8ssere su portu o sa baja minore narada portu de Lungoni.\nSarcapos.\nSarcapos (o Sarcopos) fiat una tzitade de or\u00ecgine fen\u00ectziu-p\u00f9nica posta in sa regione de su S\u00e0rrabus (chi dae issa retzit n\u00f9mene). Est mentovada in s'Itiner\u00e0riu antoninu de su de 3 s\u00e8culos. Oe si tendet a dda localizare in territ\u00f2riu de Biddeputzi, a curtzu de su montrigu de \"Cuccuru Santa Maria\", in localidade \"Eringiana\", pagu a tesu de sa foghe de su Flumendosa. De issa abarrant unas cantas rastas comente sas ruinas de unu f\u00e0bricu chi si presumit fiat unu templu e una necr\u00f2poli chi at r\u00e8ndidu prus de 170 sepulturas p\u00f9nicas e romanas. Fiat su tzentru de suportu de sos itiner\u00e0rios cara a s'Etr\u00f9ria, \u00f9nicu portu fluviale de sa costa orientale sarda.\nUseddus.\nUseddus aiat gosadu de mannu lughidore mescamente in su per\u00ecodu romanu. Fiat istadu in su segundu s\u00e8culu a.C. chi fiat fundada s'antiga \"Col\u00f2nia Iulia Uselis\" su cale tzentru s'agataiat cun meda probabilidade subra de su montigru de Donigala (Santa Reparata) no a tesu de cuddu atuale.\nFiat fundada mescamente comente a baluardu militare pro cuntrastare sas curreras sighidas de sos mai ammasedados barbaritzinos de s'internu de s'\u00ecsula. Aiat p\u00f2didu isfrutare de su lughidore de Roma chi dd'aiat artziada a primu a Municipium e a pustis dd'aiat el\u00e8ghida Col\u00f2nia Julia Augusta suta de s'Imperadore Tz\u00e8sare Augustu, in onore de sa f\u00ecgia Gi\u00f9lia e eleghende in paris tempus sos bividores suos a \"cives\".\nCuintu Tzitzerone, frade de Marcu T\u00f9lliu, bi fiat istadu Pretore. Cust'\u00f9rtimu istadu giur\u00ecdicu est atzertadu in sa Geografia de Tolomeu e in una t\u00e0ula pretziosa meda de brunzu de s'annu 158 p.C., comente si deduit dae su n\u00f9mene de sos c\u00f2nsules, chi cuntenet unu decretu de ospitalidade e clientela, chi pertocat s'antiga Useddus.\nSa tzitade si depiat ist\u00e8rrere pro unos sete \u00e8taros e sas terras fertiles suas fiant assignadas a sos veteranos de sas gherras. In custu per\u00ecodu Uselis isfrutende sa posidura geogr\u00e0fica favor\u00e0bile aiat pad\u00e8ssidu un'importante evolutzione econ\u00f2mica e militare faghende\u00b7si tzentru nevr\u00e0lgicu de una faina econ\u00f2mica intensa in sa rughera de s'importante retza de bias chi dda poniat in ac\u00e0piu a sud cun Aquae Neapolitanae (termas de S\u00e0rdara), a norte cun Forum Traiani e una de tres bias dda uniat a Neapolis, a curtzu de sa costa otzidentale.\nIn su territ\u00f2riu suo sunt galu presentes duos pontes romanos, de sos cales unu in \u00f2timu istadu de cunservatzione, longos tretos de s'importante bia de cullegamentu e rastas de sos muros poderosos chi dd'achintaiant.\nValentia.\nVal\u00e8ntia est istada localizada pro more de sa continuidade toponom\u00e0stica e de sas rastas archeol\u00f2gicas not\u00e0biles in su situ chi pigat n\u00f9mene de \"Alenza,\" atuale territ\u00f2riu de sa comuna de Nuragus. N\u00e0schida comente istatzione militare, est fentomada dae Pl\u00ecniu su Betzu in su Naturalis Historia e dae Tolomeu in s'Itiner\u00e0riu comente \u201c\"Statio de Valentia\"\u201d, chi istaiat longu sa bia \"a Karalibus Olbiae\". Su logu\u00a0fiat\u00a0istadu populadu de sighidu fintzas\u00a0a \u00e8poca\u00a0 vand\u00e0lica,\u00a0cara a\u00a0sa metade\u00a0de su de 5\u00a0 s\u00e8culos p.C.,\u00a0 per\u00ecodu\u00a0cando s'ipotizat\u00a0s'iscagiamentu de su tzentru\u00a0e\u00a0s'abbandonu\u00a0de sa zona\u00a0a banda\u00a0de sos\u00a0bividores suos.\nRisursas econ\u00f2micas provintziales.\nCumm\u00e8rtziu.\nSa Sardigna si fiat integrada in su sistema econ\u00f2micu e cumertziale de s'Imp\u00e8riu mescamente pro cantu pertocat su cumm\u00e8rtziu de su trigu, de su sale, de su linn\u00e0mene e de sos metallos gr\u00e0tzias a \u00f2timos portos comente \u00d2lbia (Terranoa), T\u00ecbula, Turris Libisonis (Portu Turre), Cornus, Tharros, Sulci (Santu Antiogu) e C\u00e0rales (Casteddu).\nS'importu de custos portos est testimoniadu dae duos mos\u00e0icos agatados in \u00d2stia cun su mentovu de sos \"navicularii Turritanos e Calaritani\", mercantes mar\u00ectimos de Portu Turre e Casteddu. Mescamente in edade imperiale sa Sardigna si fiat fata una tapa obrigat\u00f2ria pro sos bi\u00e0gios dae sa pen\u00ecsula a s'\u00c0frica e a sas Mauret\u00e0nias.\nMessaria.\nSa messaria fiat dif\u00f9ndida in s'\u00ecsula massimamente in sas \u00e0reas de pranura e in piessignu in sa pranura de su Campidanu in sa parte meridionale de Sardigna. Su trigu fiat prod\u00f9idu in cantidades tales chi sa chi s'esportatzione a sola bastaiat a nudriare 250.000 persones. Pro custu motivu sa Sardigna, durante sa rep\u00f9blica, aiat ass\u00f9midu su t\u00ectulu de \"ist\u00e0ulu de Roma\".\nSi naraiat ca pro cunt\u00e8nnere sa cantidade de trigu pigadu dae sos Romanos in Sardigna non bastaiat totu sos ist\u00e0ulos de s'Urbe, e ca nd'aiant d\u00e8pidu fraigare unos noos pro c\u00e0pere totu. Su coltivu de laore fiat isvilupadu massimamente in sa parte setentrionale, mentras su de s'olia e de sa vide fiat dif\u00f9ndida in totu s'\u00ecsula.\nPesadiu.\nSu pesadiu pro esportatzione fiat una faina econ\u00f2mica ispaniada in totu Sardigna. Intre porcos, bacas e arbeghes (in piessignu sos mugrones) petzi sos primos fiant b\u00e8ndidos in bonas cantidades a su restu de s'imp\u00e8riu. Sas arbeghes fiant importantes pro sa lana e sos casos chi sos sardos \"pedditos\" de s'internu bendiant a Roma; difatis su pastoriu fiat una pr\u00e0tica meda dif\u00f9ndida in sa parte tzentrale de Sardigna. Ischimus cun tzertesa chi sos p\u00f2pulos de s'internu, gr\u00e0tzias a custa pr\u00e0tica, fiant istados capatzos de s'arrichire cunvertende su pastoriu de faina de sussist\u00e8ntzia a faina de esportatzione.\nBogadura miner\u00e0ria.\nImportante fiat fintzas sa bogadura miner\u00e0ria, dif\u00f9ndida in totu Sardigna. Prata e prumu fiant bogados in sas minas de Sulcis in cantidades tales de f\u00e0ghere basciare su costu de custos metallos in totu s'imp\u00e8riu; fiat bogadu fintzas su ferru e su r\u00e0mene, cust'\u00f9rtimu dae sas setziduras a manu de Gadoni. Pro sa bogadura non fiant impreados petzi iscraos de gherra ma fintzas pesson\u00e0gios inc\u00f2modos in su campu de sa pol\u00ectica o pro sa religione de issos professada.\nSa pedra e su granitu fiant imbetzes bogados in s'internu e longu sas costeras. Sa pedra chi sos isolanos aiant semper impreadu pro su fraigu de sos nuraghes e de sos templos megal\u00ecticos de cosa issoro fiat como destinada a arrichire sos f\u00e0bricos de sos ricos Romanos.\nGalu oe, in sas \u00ecsulas de sa Marmorata e in sas marinas de Lungoni, in su chirru nord-orientale de s'\u00ecsula, no est dif\u00ectzile de intzapare in blocos \"segados\" cun regularidade o puru in tacas de colunnas, fuidas a sos numerosos c\u00e0rrigos fatos dae sos Romanos durante totu su per\u00ecodu de sa dominatzione issoro, duradu unos setighentos annos. No fiat f\u00e0tzile difatis imbarcare in sas naves de c\u00e0rrigu sos blocos de pedra in sos tretos de mare chi istaiant a in antis de sos ispuntones pedrosos. Sas currentadas e sas cunditziones atmosf\u00e8ricas provocaiant fatu\u00b7fatu de naufr\u00e0gios o custringhiant sos marineris a si liberare de sos c\u00e0rrigos graes pro evitare chi sas bracas afundarent.\nPrintzipales bias de comunicatzione.\nCando sos Romanos aiant incumentzadu sa conchista de Sardigna bi aiant agatadu giai una retza de istradas p\u00f9nica; custas per\u00f2 colligaiant intre issos isceti unos cantos tzentros de costera, lassende discoidada in manera cumprida sa parte de intro; in ierru fiant impratic\u00e0biles pro neghe de sas propiduras e sos Romanos fiant istados tando custrintos a nde fraigare unas noas chi si subraponiant a sa pretzedentes petzi in parte.\nSos Romanos aiant fraigadu 4 art\u00e8rias istradales mannas: 2 a longu de sas costas e 2 internas. Sas \"viae principales\" fiant sas gai naradas bias antoninianas, totus cun diretzione norte-sud. Ammentende\u00b7ddas in \u00f2rdine dae est a ovest: sa litor\u00e0nea otzidentale (\"a Tibulas-Karales\"), dae \"Carales\" (Casteddu) a \"Turris Libisonis\" (Portu Turre); s'interna otzidentale (\"a Turre-Karales\"); l'interna orientale (\"a Olbia-Karales pro Mediterr\u00e0nea\"); sa litor\u00e0nea orientale (\"a Tibulas-Karales\"), dae \"C\u00e0rales\" a Terranoa.\nA custa ossadura longitudinale si congiunghiant siat sas \"Viae Transversae\" comente sa Cornus-Macopsissa-N\u00f9goro-Orosei e medas \u00e0teras bias prus modestas (bighinales) chi colligaiant sos tzentros minores de s'internu intre issos e issos e cun sas prus mannas tzitades costeras. Custu sistema de comunicatzione fiat meda efitzente e aiat criadu sas cunditziones favor\u00e0biles a sa penetratzione culturale romana intre sas populatziones locales.\nSa retza de istradas, a comintzu fraigada pro motivos militares, fiat istada mantenta e fatu\u00b7fatu torrada a restaurare pro motivos econ\u00f2micos; gr\u00e0tzias a custa, difatis, sos Sardos de s'internu bendiant sos produtos issoro a sos cummertziantes romanos chi providiant a pustis a ddos imbiare a sos prus mannos portos de su mediterr\u00e0neu otzidentale. Sa retza istradale romana fiat istada gasi eficatze e fraigada in zonas istrat\u00e8gicas chi unas cantas bias sunt impreadas galu oe; nd'est un'esempru s'istatale C\u00e0rolu Felitze.\nIn \u00e8poca Antonina si fiant perfetzionadas sas bias de comunicatziones internas de sa C\u00f2rsica (bia Aleria-Aiacium e, in sa costa Esta, Aleria-Mantinum - a pustis Bastia - a Norte e Aleria-Marianum - a pustis Bonif\u00e0tziu - a Sud): s'\u00ecsula fiat casi de su totu latinizada, franca carchi \"enclave\" de monte.\nReligione.\nSos Romanos, comente est n\u00f2didu, permitiant una tzerta libertade de cultu; custu aiat perm\u00ectidu a sas populatziones internas de sighire a praticare sas religiones preist\u00f2ricas issoro de ispiratzione natural\u00ecstica, e a cussas de sas costas sa religione p\u00f9nica cun totu sos deus suos (Tanit, Demetra e Sid, torradu a batijiare Sardus Pater dae sos Romanos, veneradu in su Templu de Antas); ma cun su colare de su tempus aiant agatadu isp\u00e0tziu fintzas sos cultos de Giove e Giunone a pustis remplasados dae su Cristian\u00e8simu.\nIschimus chi carchi divinidade, comente unu dim\u00f2niu feu ma ben\u00e8ficu rapresentadu comente su Deus Bes (divinidade egitziana assimilada in su pantheon cartaginesu), fiant istados assotziados a unos cantos Deus Romanos (in custu casu a Escul\u00e0piu, divinidade saludare romana).\nIn edade romana fiat dif\u00f9ndidu in C\u00e0rales, Sulci e Turris Libisonis su Cultu de \u00ccside, costantemente assotziadu a una abundante pres\u00e8ntzia mercantile.\nLimba e romanizatzione.\nSa Sardigna, giai fortemente punitzizada, fiat istada interessada dae unu protzessu de latinizatzione, ma sas zonas internas fiant abarradas a longu ostiles a sos dominadores noos, comente de su restu ddu fiant istados in passadu in sos cunfrontos de sos cartaginesos. S'\u00f2bera de romanizatzione, fidada a su latinu, fiat istada cumpletada cun s'intrada de sas divinidades, de sos satzerd\u00f2tzios, e de sos cultos tipicamente romanos. Sas \u00e0reas de prus in prus a forte romanizadas fiant istadas sas costeras dedicadas a sa coltura de su laore (\"Rom\u00e0nia\"), mentras in s'internu montosu fiat abarrada forte sa raighina de sa cultura ind\u00ecgena (\"Barb\u00e0ria\").\nSa limba de sas gentes sardas, gai, aiat pad\u00e8ssidu profundas mud\u00e0ntzias cun s'intrada de su latinu chi, mescamente in sas zonas internas, fiat penetradu a bellu ma, a sa fine, si fiat irraighinadu a puntu tale chi su sardu est sa a chi prus aderit; in particulare, si pensat chi in sa zona tzentru-setentrionale sa variedade faeddada ddi siat sa prus pr\u00f2ssima pro pron\u00f9ntzia. Cun totu custu, b'est de n\u00e0rrere ca su latinu non si fiat dif\u00f9ndidu luegus: est galu presente un'iscriidura chi andat torra a su regnu de Marcu Aur\u00e8liu (fine de su segundu s\u00e8culu) in p\u00f9nicu e, chi custa fiat sa situatzione cando s'iscriiat, est poss\u00ecbile chi in s'\u00e0mbitu familiare sa limba de sos Cartaginesos fiat ancora bastante dif\u00f9ndida. Interessante est su fatu chi, a bortas, s'agatent unas tzer\u00e0micas chi ponent su n\u00f9mene de su mere in latinu iscritu cun car\u00e0teres p\u00f9nicos.\nParet atzertadu ca sa C\u00f2rsica fiat istada fintzas issa romanizada e colonizada dae sos Romanos mescamente pro m\u00e8diu de sas ispartziduras de terras a veteranos aproliende dae s'It\u00e0lia meridionale - o dae sordados b\u00e8nnidos de sos matessis p\u00ecgios sotziales e \u00e8tnicos, a sos cales fiant istados in manera simigiante assignadas terras mescamente in Sitz\u00eclia - su chi diat agiudare a ispricare unas cantas afinidades lingu\u00ecsticas averguadas galu oe intre corsicanu meridionale e dialetos s\u00ecculo-calabresos. Segundu unas \u00e0teras ip\u00f2tesis, prus reghentes, sos influssos lingu\u00ecsticos diant p\u00f2dere \u00e8ssere d\u00e8pidos a migratziones prus tardas, chi andant torra a s'arribu de pr\u00f2fugos dae s'\u00c0frica intre su de 7 e su su de 8 s\u00e8culos. Sa matessi undada de migratziones diat \u00e8ssere l\u00f2mpida fintzas a Sitz\u00eclia e Cal\u00e0bria."}
{"id": "19580", "revid": "2404", "url": "https://sc.wikipedia.org/wiki?curid=19580", "title": "Sardigna e C\u00f2rsiga", "text": ""}
{"id": "19581", "revid": "2404", "url": "https://sc.wikipedia.org/wiki?curid=19581", "title": "Sardigna romana", "text": ""}
{"id": "19582", "revid": "10458", "url": "https://sc.wikipedia.org/wiki?curid=19582", "title": "Kelvin", "text": "Su kelvin (s\u00ecmbulu K, a bias indicadu isballiende cun \u00b0K) est un'unidade de medida de sa temperadura chi apartenet a sas sete unidades base de su Sistema Internatzionale de Unidades de Medida.\nDefinitzione.\nIn su 2018, sa de 26 CGPM at modificadu sa definitzione de s'unidade de medida de sa temperadura reduinde\u00b7la a sas unidades de medida mec\u00e0nicas de su Sistema Internatzionale (segundu, metru, chilu), isfrutende su teorema de ecuipartidura de s'energia de sa mec\u00e0nica istat\u00ecstica. Unu kelvin est sa difer\u00e8ntzia de temperadura termodin\u00e0mica chi currispondet a una difer\u00e8ntzia de energia t\u00e8rmica pari a kB J, ue kB est su balore de sa costante de Boltzmann in Joule/kelvin. Su balore de sa costante, chi fintzas a como non fiat galu istadu mesuradu cun pretzisione sufitziente e variaiat ancora in manera l\u00e8bia de una cunfer\u00e8ntzia a s'\u00e0tera, est in fines considerabile in manera bastante ist\u00e0bile: sa costante de Boltzmann como pro definitzione currispondet a 1,380649 \u00d7 10\u221223 J/K.\nIst\u00f2ria.\nSa (re-)definitzione de su kelvin chi s'usaiat prima de cussa, fiat istada adotada in su 1954 dae sa de 10 \"Cunfer\u00e8ntzia Generale de Pesos e Medidas\", e fiat \"1/273,16 de sa temperadura assoluta de su puntu triplu de s'abba\".\nPro \"temperadura assoluta\" si intendet sa difer\u00e8ntzia intre sa temperadura indicada (in custu casu cussa de su puntu triplu de s'abba: 0,01\u00a0\u00b0C) e cussa de su zero assolutu (-273,15\u00a0\u00b0C). Su zero de s'iscala Kelvin est difatis su zero assolutu: est un'iscala de temperadura assoluta, comente a s'iscala rankine.\nPro cumpr\u00e8ndere su livellu de pretzisione rechertu in sa definitzione de un'unidade de medida, su Comitadu Internatzionale de Pesos e Medidas at agiuntu, in su meeting de su 2005, sa sighente pretzisada a sa definitzione de kelvin indicada subra: \"Custa definitzione si referit a abba chi tenet una cumpositzione isotopica definida in manera cabale de sos sighentes raportos de sust\u00e0ntzias: 0,00015576 moles de 2H pro mole de 1H, 0,0003799 moles de 17O pro mole de 16O, e 0,0020052 moles de 18O pro mole de 16O\". Custu ca variatziones in sas contzentratziones (m\u00ecnimas, comente si bidet dae sa pretzisada) de is\u00f2topos de s'idr\u00f2genu (H) e de s'oss\u00ecgenu (O) in s'abba cumportant variatziones in sa temperadura de su puntu triplu suo chi non si podent aguantare oe in sa definitzione de custa unidade de temperadura.\nCusta unidade de medida pigat su n\u00f9mene de su f\u00ecsicu e ingegneri irlandesu William Thomson, nominadu barone cun su n\u00f9mene de Lord Kelvin. Issu at propostu pro primu custa definitzione in su 1868, partinde dae su cunsideru termodin\u00e0micu chi esistet una temperadura m\u00ecnima assoluta, su zero assolutu. Pro pratichesa est istada per\u00f2 mantenta invariada, respetu a s'iscala Celsius chi esistiat giai, sa dimensione de un'unidade (\u0394 1 K \u2261 \u0394 1\u00a0\u00b0C): gai sas difer\u00e8ntzias de temperadura in sas iscalas Celsius e Kelvin sunt uguales in manera num\u00e8rica.\nMentras s'iscala Celsius est pr\u00e0tica dae su puntu de bista umanu, in cantu si basat in sa temperadura de isorvimentu de s'astra e de buddidura de s'abba (chi sunt temperaduras de sas cales s'at esperientzia cuotidiana), cussa Kelvin est prus rigorosa (pigat autu in manera crara de sa pres\u00e8ntzia de unu m\u00ecnimu assolutu de temperadura) e si prestat a \u00e8ssere impreada comente a unidade de medida riprodutz\u00ecbile. Difatis sa temperadura de su puntu triplu de s'abba est una cantidade auto-cunsistente, chi non recheret unas \u00e0teras definitziones (o guasi, si bidat in bassu), mentras sa temperadura de fundidura e de buddidura recherent de ispetzificare sas cunditziones normales (ispetzialmente de pressione) ue su protzessu de fundidura e buddidura acontesset.\nS'iscala Kelvin, tenende pro zero su zero assolutu est narada a bias \"iscala assoluta\" (difatis non b'at temperadura prus bassa de -273,15 grados Celsius). S'iscala de temperadura Celsius e su gradu Celsius sunt comente si siat atzetados, ma comente a unidade derivada, e sunt definidos respetu a su kelvin.\nIn sa de tr\u00e8ighi Cunfer\u00e8ntzias Generales de Pesos e Medidas s'est detz\u00ecdidu de abbandonare su t\u00e8rmine \"gradu\" pro si referire a s'iscala Kelvin e duncas su s\u00ecmbulu \u00b0, chi imbetzes abarrat pro sas iscalas Fahrenheit (\u00b0F) e Celsius (\u00b0C).\nUnas \u00e0teras iscalas de temperadura sunt: Newton (ca. 1700), R\u00f8mer (1701), Fahrenheit (1724), R\u00e9aumur (1732), Delisle o de Lisle (1738), Celsius (1742), Rankine (1859) e Leyden (belle 1894?).\nCunversione intre sas iscalas de temperaduras.\nA difer\u00e8ntzia de sa majore ala de sas cunversiones intre diversas unidades de medida de sas grandesas f\u00ecsicas, pro sas cales est sufitziente multiplicare o dividire pro unu tzertu fatore, sas cunversiones intre diversas iscalas de temperadura podent interessare unu t\u00e8rmine chi andat summadu o sutr\u00e0idu ultres a unu fatore multiplicativu; custu derivat dae su fatu chi sas diferentes iscalas de temperaduras definint unu \"zero\" diferente. Annotamala su sistema de misuratzione \"Kelvin\" faghet riferimentu a unu \"zero\" particulare, chi est su zero assolutu, e currispondet a sa prus bassa temperadura chi in manera te\u00f2rica fatzat a ot\u00e8nnere in cale si siat sistema macroscopicu. Custu faghet chi sa temperadura mesurada in \"kelvin\" siat narada temperadura assoluta, e semper pro su matessi motivu non s'anteponet a su s\u00ecmbulu de su kelvin (K) su s\u00ecmbulu de gradu (\u00b0), chi imbetzes benit antepostu a sos s\u00ecmbulos de sas iscalas Celsius (\u00b0C) e Fahrenheit (\u00b0F).\nMancari s'iscala Celsius e s'iscala Kelvin t\u00e8ngiant riferimentos diferentes, sos balores de sos discansos de temperadura (est a n\u00e0rrere sas difer\u00e8ntzias de temperadura) mesurados cun sas duas iscalas cointzident. Custu bolet n\u00e0rrere chi, mentras una temperadura T de 25,00\u00a0\u00b0C currispondet a 298,15 K, una difer\u00e8ntzia de temperadura \"\u0394T\" de 25,00\u00a0\u00b0C currispondet in manera cabale a 25,00 K.\nEs\u00e8mpios.\nSu puntu de fundidura de s'astra currispondet a una temperadura de 0\u00a0\u00b0C. Pro cunvertire custu balore in kelvin, bis\u00f2ngiat summare a custu balore 273,15, e tando:\nSa difer\u00e8ntzia de temperadura de 0\u00a0\u00b0C currispondet imbetzes a unu protzessu isotermicu (est a n\u00e0rrere a temperadura costante), e in kelvin currispondet a una difer\u00e8ntzia de temperadura de 0 K.\nPro cunvertire in grados Celsius una temperadura espressada in kelvin bis\u00f2ngiat imbetzes sutr\u00e0ere su balore de 273,15. Pro esempru, una temperadura de 6\u00a0000,00 K currispondet a:\nSi bidet tando chi su balore de sa temperadura espressada in kelvin est semper majore de su balore de sa matessi temperadura espressada in grados Celsius.\nIn analogia a s'es\u00e8mpiu pretzedente, sa temperadura de 6\u00a0000,00\u00a0\u00b0C est uguale a 6\u00a0273,15 K.\nDae custos es\u00e8mpios resurtat craru chi bis\u00f2ngiat dare cara durante sa cunversione a su fatu chi sa cantidade chi bolimus cunvertire siat una temperadura (pro esempru sa temperadura corporea a unu datu istante o sa temperadura de unu determinadu puntu de un aposentu in unu determinadu momentu) opuru una difer\u00e8ntzia de temperadura (pro esempru s'escursione t\u00e8rmica in unu determinadu logu tra die e note o sa difer\u00e8ntzia de temperadura tra duos muros opostos de un aposentu).\nSende chi su balore unit\u00e0riu de kelvin e grados Celsius est su matessi, bis\u00f2ngiat fintzas t\u00e8nnere presente su n\u00f9meru de tzifras significativas de su chi si cheret cunvertire. Difatis si si decrarat, a es\u00e8mpiu, chi sa temperadura de colore (de sa fotosfera) de s'isteddu Saiph est de belle 26\u00a0000 K, petzi sas primas duas tzifras sunt significativas e est tando giustu afirmare chi tale temperadura est pares a 26\u00a0000\u00a0\u00b0C."}
{"id": "19585", "revid": "7227", "url": "https://sc.wikipedia.org/wiki?curid=19585", "title": "Mastru de Otieri", "text": "Su Mastru de Otieri (Otieri, su de XVI s\u00e8culos \u2013 Otieri, su de XVI s\u00e8culos), identificadu dae unos cantos istudiosos in Andrea Sanna, fintzas chi s'identidade pretzisa sua galu non si connoschet, est istadu unu pintore sardu, a cabu de s'iscola de una currente manierista n\u00e0schida e isvilupada in su nord de sa Sardigna durante sa prima metade de su de XVI s\u00e8culos, chi in sa pintura sua ammustrat influ\u00e8ntzias ispagnolas e fiammingas.\nBiografia.\nEst su pintore de sa pala in prus cantzos de sa \"Nostra Sennora de Loreto\" cunservadu in sa catedrale de s'Immacolada in Otieri, partzidu in sete iscumpartos, e de su tziclu pit\u00f2ricu de sa cr\u00e8sia de Santa Elene in Benetuti."}
{"id": "19587", "revid": "1375", "url": "https://sc.wikipedia.org/wiki?curid=19587", "title": "Giovanni Lilliu", "text": ""}
{"id": "19595", "revid": "2404", "url": "https://sc.wikipedia.org/wiki?curid=19595", "title": "Pigota", "text": "Sa pigota est istada una maladia infetiva causada dae duas variantes de su virus Variola, sa \"Variola maior\" e sa \"Variola minore\". Sa maladia est fintzas connota cun is t\u00e8rmines latinos variola o variola vera (dae su latinu tardu \"vari\u014fla\", derivadu dae \"varius\", a significare v\u00e0riu, pintiriadu), mentras su t\u00e8rmine inglesu \"smallpox\" est istadu coniadu in su Regnu Unidu in su de 15 s\u00e8culos pro dda dist\u00ecnghere de sa s\u00ecfilis, denominada \"great pox\". \u00c0teros n\u00f9menes in sardu sunt: \"elogu\", \"vailogu\", \"ermizolu\", \"murmungiolu\".\nSu virus de sa pigota si localizat a livellu de sa tzirculatzione minore de sa cutis, de su canterju e de s'arguena. A livellu cut\u00e0neu si manifestat cun un'erutzione m\u00e0culo-papulare e, a pustis, cun ves\u00ecculas abbumbadas prenas de l\u00ecchidu. Sa \"Variola maior\" est c\u00e0usa de manifestatziones cl\u00ecnicas prus relevantes e est caraterizada dae una letalidade de su 30-35%. Is cumplicatziones a longu t\u00e8rmine incluent tzicatritzes carater\u00ecsticas, mescamente a sa fache, in su 65\u201385% de is chi resissint a subrab\u00ecvere; si podent annotamala manifestare, mancari cun preval\u00e8ntzia istim\u00e0bile a su 2-5% de is casos, tzurpesa, comente cunsigh\u00e8ntzia de \u00f9ltzeras corneales e imbenientes \u00e8sitos tzicatritziales, e deformidades de is membros, pro c\u00e0usa de epis\u00f2dios de artrite e osteomielite. Sa \"Variola minore\" c\u00e0usat una forma de maladia prus l\u00e8bia, n\u00f2dida fintzas che alastrim, chi podet betire a sa morte in su 1% de is casos.\nSi cunsiderat chi sa pigota siat tzocada in sa populatzione umana in su segundu mill\u00e8nniu a.C. tzirca e sa prima proa f\u00ecsica faghet a f\u00e0ghere artziare torra a su isfogu a pabeddas rilevadas in sa m\u00f9mmia de su faraone Ramses V. S'est istimadu chi sa maladia apat ochidu unos 400.000 europeos cada annu durante su de 18 s\u00e8culos e siat istadu respons\u00e0bile de su tres unu de totu is casos de tzurpesa. De totu is persones infetadas sunt mortu unos 20-60% de is adultos e su 80% de is pipios. Si cunsiderat chi sa pigota siat istada sa c\u00e0usa de 300-500 milliones de mortes durante su de 20 s\u00e8culos. Petzi in su 1967, segundu is datos de s'Organizatzione mundiale de sa salude, 15 milliones de persones ant cuntr\u00e0idu sa maladia e de custos 2 milliones sunt mortos. A pustis de una campagna massitza de vatzinatzione tirada a in antis dae su de 19 s\u00e8culos e giuta cun un'imponente isfortzu giuntu intre su 1958 e su 1977, su OMS at decraradu in su 1979 sa maladia irraigada, a pustis de chi s'\u00f9rtimu casu de pigota cuntr\u00e0idu in natura, causadu dae \"Variola minore\", fiat istadu diagnosticadu in Som\u00e0lia su 26 santugaine 1977. S'est tratadu de s'\u00f9nica maladia irradigada in s'ist\u00f2ria de s'umanidade fintzas a su 2011, cando sa peste bovina at pad\u00e8ssidu su matessi destinu."}
{"id": "19598", "revid": "2404", "url": "https://sc.wikipedia.org/wiki?curid=19598", "title": "Tisich\u00e8ntzia", "text": "Sa tisich\u00e8ntzia o fintzas tuberculosi (in sigla TBC, dae \"Tuberculosis\"), est una maladia infetiva causada dae v\u00e0rios tzipu de micobat\u00e8rios, in piessignu de su \"Mycobacterium tuberculosis\", fintzas naradu \"Batzillu de Koch\".\nCunsiderada gia dae sa metade de su de 20 s\u00e8culos una maladia grae, invalidante e a sa longa mortale candu non prontu diagnosticada e curada, dev\u00e8nnida oe in is paisos otzidentales prus f\u00e0tzile de diagnosticare e curare, sa tisich\u00e8ntzia atacat pro s'in prus is purmones (tisich\u00e8ntzia purmonare), ma podet corfire fintzas unas \u00e0teras partes de su corpus (tisich\u00e8ntzia extraprumonare). Si trasmitet pro bia a\u00e8rea pro m\u00e8diu de istiddieddos de salia em\u00ectidas cun su tusse sicu. Sa majoria de is infetziones chi corfint is \u00e8sseres umanos resurtat \u00e8ssere asintom\u00e0ticas, est a n\u00e0rrere si tenet un'infetzione latente. Su de deghe unu de is infetziones latentes a segus progredit in maladia ativa, chi, chi non tratada, ochit prus de su 50% de is persones infetadas.\nIs s\u00ecntomos cl\u00e0ssicos sunt unu t\u00f9ssiu cr\u00f2nicu cun ispudu rigadu de s\u00e0mbene, calentura a raru arta, sudoramentu a de note e p\u00e8rdida de pesu. S'infetzione de unos \u00e0teros \u00f2rganos pr\u00f2vocat un'ampra variedade de s\u00ecntomos. Sa di\u00e0gnosi si basat subra s'es\u00e0mene radiol\u00f2gicu (comunemente una radiografia de su toratze), una proa cut\u00e0nea a sa tubercolina, es\u00e0menes de su s\u00e0mbene e s'es\u00e0mene microsc\u00f2picu e coltura microbiol\u00f2gica de is fl\u00f9idos corp\u00f2reos. Su tratamentu est dif\u00ectzile e rechedet s'assuntzione de antibi\u00f2ticos m\u00f9ltiplos pro longu tempus. Sa resist\u00e8ntzia a is antibi\u00f2ticos est unu problema chi creschet in su tratamentu de sa maladia. Sa preventzione si basat subra programmas de \"screening\" e de vatzinatzione cun su batzillu de Calmette-Gu\u00e9rin.\nSi cunsiderat chi su tres unu de sa populatzione mundiale siat istadu infetadu cun \"M. tuberculosis\", e infetziones noas acontessent a unu ritmu de agiomai unu a su segundu. In su 2007 bi fiant unos 13,7 milliones de casos cr\u00f2nicos ativos e in su 2010 8,8 milliones de noos casos e 1,45 milliones de mortes, mescamente in sos paisos in bia de isvilupu. Su n\u00f9meru assolutu de casos de tisich\u00e8ntzia est in abasciamentu dae su 2006 e su n\u00f9meru de is casos noos dae su 2002. Annotamala, is populatziones de sos paisos in bia de isvilupu cuntraent sa tisich\u00e8ntzia prus a discansu, ca tenent a s'ispissu unu sistema immunit\u00e0riu prus cumprom\u00ectidu pro neghe de is artos tassos de AIDS. Sa partzidura de sa tisich\u00e8ntzia no est uniforme in totu su mundu, unu 80% de sa populatzione residente in medas paisos asi\u00e0ticos e africanos resurtat positiva in is proas de sa tubercolina, mentras isceti su 5-10% de sa populatzione de is Istados Unidos nd'est mal\u00e0ida."}
{"id": "19599", "revid": "2404", "url": "https://sc.wikipedia.org/wiki?curid=19599", "title": "Lepra", "text": "Sa lepra o maladia de Hansen est una maladia infetiva e dif\u00ectzile a contagiare causada dae su batzillu de Hansen\" \"(\"Mycobacterium Leprae\", 1874). Est una maladia cr\u00f2nica cun interessamentu cut\u00e0neu, nervosu e viscerale, e sa disseminatzione dipendet dae s'istadu immunit\u00e0riu de su mal\u00e0idu. Sa OMS dda incluet in sa lista de is maladias tropicales discoidadas.\nEpidemiologia.\nS'istima de su n\u00f9meru de is casos de lepra atualmente in su mundu est dif\u00ectzile. Segundu su OMS in is annos 1980 fiant unos 12 milliones e in is annos 1990 diant \u00e8ssere basciados meda, fintzas a 2,5 milliones tzirca, fintzas a is 249.000 noos casos atzertados annuales in su 2008. In su 2000, s'OMS at definidu comente \u00e0reas de endemia pro sa lepra 91 natziones. Is majores preval\u00e8ntzias si tenent in \u00ccndia, \u00c0frica subsahariana e Sud Am\u00e8rica. Sa lepra est annotamala presente in su Sud Est Asi\u00e0ticu, in is Filipinas, in Mala\u00ecsia, in su Sud de sa Tzina e in is \u00ccsulas de su Patz\u00ecficu. In It\u00e0lia sunt istados presentes fintzas a unu passadu reghente unos fogos end\u00e8micos meda limitados, ma atualmente sa majoria de is casos italianos est de importatzione. Tzirca su de tres unu de is mal\u00e0idos lebbrosos est in\u00e0bile a c\u00e0usa de is \u00e8sitos invalidantes de sa maladia. Paret chi is indiv\u00ecduos prus suscet\u00ecbiles a sa lepra siant is cauc\u00e0sicos, sighidos dae asi\u00e0ticos, indianos e africanos. In is \u00e0reas end\u00e8micas su 20%-30% de is casos de maladia sunt pedi\u00e0tricos, ma fintzas chi non tratados non totus cronitzizant. In \u00c0sia is formas lepromatosas assummant a su 50% de is casos e petzi su 10% in \u00c0frica."}
{"id": "19602", "revid": "2404", "url": "https://sc.wikipedia.org/wiki?curid=19602", "title": "Pigota burda", "text": "Sa pigota burda est una maladia esantem\u00e0tica meda contagiosa e epid\u00e8mica causada dae un'infetzione prim\u00e0ria cun su Virus varicella-zoster (VZV o Herpesvirus umanu 3), unu virus a DNA chi partenet a sa fam\u00eclia \"Herpesviridae\", sutafam\u00eclia \"Alphaherpesvirinae\", g\u00e8nere \"Varicellovirus\". Sa cunditzione incumentzat a su s\u00f2litu cun isfogu cut\u00e0neu vesiculare, printzipalmente ist\u00e8rridu a su corpus e a sa conca o fintzas a is estremidades. Is ves\u00ecculas sanant a pustis chentza de lassare tzicatritzes. A s'es\u00e0mene, s'osservadore agatat in g\u00e8nere lesiones in v\u00e0rios ist\u00e0dios de sanadura.\nSa pigota burda est una maladia chi si difundet a discansu pro bia a\u00e8rea peri de corfos de t\u00f9ssiu o ist\u00f9rridos de indiv\u00ecduos mal\u00e0idos o peri cuntatu deretu cun is sumiduras de su rash. Una persone cun sa pigota burda est infetiva unu o duas dies in antis chi ap\u00e0rgiat s'erutzione de bumbullas sicas chentza de abba o unos \u00e0teros l\u00ecchidos in intro. Abarrat contagiosa fintzas a cando totu is lesiaduras s'ammuntant dae una corgiolas (tzirca ses dies). Is lesiaduras corgioladas non sunt contagiosas.\nCusta maladia, nodida giai dae s'antighidade, est istada netamente distinghida dae sa pigota isceti a prim\u00ectzios de su de 19 s\u00e8culos.\nSa pigota est istada osservada fintzas in unos \u00e0teros primates, incluende a is simpantz\u00e8s e is gorillas.\nEpidemiologia e tzinnos ist\u00f2ricos.\nSa pigota burda prim\u00e0ria est una maladia end\u00e8mica in totu is paisos de su mundu, si presentat cada 2 o 3 annos cun epid\u00e8mias minores e tenet una preval\u00e8ntzia ist\u00e0bile de generatzione a generatzione.\nIn is paisos a clima temperadu si trata de una de sas cl\u00e0ssicas maladias de s'inf\u00e0ntzia: sa pigota burda resurtat in su 90% de is casos una maladia de is pipios intre is 5 e is 10 annos de edade, cun sa majoria de is casos chi s'av\u00e8rguant durante s'ierru e su beranu, meda cun probabilidade pro neghe de is cuntatos de a costadu chi acontessent a iscola. Comente sa pigota rosa, est rara in is pipios in edade preiscolare. In is tr\u00f2picos, sa pigota burda corfit a s'ispissu is persones antzianas e podet causare una cunditzione prus grae. In is adultos is s\u00ecngias in sa pedde resurtant prus iscuras e is tzicatritzes aparessent prus ladinas in cumpar\u00e0ntzia cun is pipios.\nS\u00ecngias e s\u00ecntomos.\nIs primos s\u00ecntomos (prodr\u00f2micos) in is adolescentes e in is adultos sunt: n\u00e0usea, p\u00e8rdida de apetitu, dolores musculares e dolore de conca. Custos sunt sighidos dae su carater\u00ecsticu isfogu, dae malistare generalizadu e de calentura. In is pipios sa maladia no est a su s\u00f2litu pretz\u00e8dida dae s\u00ecntomos prodr\u00f2micos e sa prima s\u00ecngia est s'esprussione cut\u00e0nea, chi incumentzat comente a pintinieddos rujos p\u00ec[ticos in su toratze e in s'ad\u00f2mene, a fatu interessende a sa conca, sa cara e is membros fintzas a sa mucosa orale e a su pilloncu.\nIn sa fase de is ves\u00ecculas, un'iscraf\u00ecngiu intensu est a su s\u00f2litu presente. Is ampuddas si podent presentare fintzas in is pramos de is manos, in is prantas de is pees e in is membranas mucosas, e \u00f9ltzeras dolorosas superfitziales podent ap\u00e0rrere in buca, in sa parte superiore de su g\u00f9turu e in sa zona genitale. Sa persone infetada est in g\u00e8nere infetiva de una a duas dies in antis de sa cump\u00e0ssida de s'esprussione cut\u00e0nea e abarrat infetiva fintzas a bator o chimbe dies a pustis. Is adultos podent t\u00e8nnere un'esprissione cut\u00e0nea prus ispaniada e una calentura prus persistente. Presentant, annotamala, prus probabilidade de isvilupare cumplic\u00e0ntzias, comente sa purmonite dae varicella virus. Est proadu chi s'iscraf\u00ecngiu chi s'atibit cun s'esantema varicellosu est d\u00e8pidu a sa prima e prus branda sollitzitatzione de su virus in is terminatziones nerviosas.\nA pustis de 7\u00f710 dies s'esantema e is s\u00ecntomos arretrogradant e sas lesiaduras pustulosas sunt istadas remplasadas dae corgiolas."}
{"id": "19603", "revid": "7227", "url": "https://sc.wikipedia.org/wiki?curid=19603", "title": "Sardigna de Lacon", "text": "Sardigna de Lacon (XI s\u00e8culu p.C - XI o XII s\u00e8culu p.C) est istada una n\u00f2bile e badessa sarda de su Rennu de Arbaree, amministradora e respons\u00e0bile de sa fraigadura de sa cr\u00e8sia de Santu Perdu de Zuri, in Ilartzi, pro contu de su gi\u00f9ighe Marianu IV. \nBiografia.\nNon s'ischit meda, in dies de oe, de sa bida de custa custa f\u00e8mina, e difatis non connoschimus nemmancu sas dies de n\u00e0schida e de morte suas. Dae su sambenadu, per\u00f2, podimus cumpr\u00e8ndere chi fiat de fam\u00eclia de nobiltade arta, probabilmente fintzas reale, ca dae sa dinastia de sos de Lacon sunt b\u00e8nnidos sos chi ant guvernadu totu sos giuigados sardos pro s\u00e8culos.\nTotu sas informatziones chi tenimus in subra de issa benint dae s'ep\u00ecgrafe de su 1291 chi podimus agatare in sa fatzada de sa cr\u00e8sia rom\u00e0nica de Santu Perdu de Zuri (pron\u00f9ntzia: Tzuri) in Ilartzi, chi narat:\nIn custu testu b'est iscritu chi Sardigna de Lacon fiat \"operaja\" de sa f\u00e0brica, ma su significu de \"operaja\" tando non fiat su matessi de oe. Sos operajos, in sas f\u00e0bricas de architetura de s'edade de mesu, fiant amministradores e organizadores de totu sas \u00f2peras. Sardigna de Lacon rapresentaiat su gi\u00f9ighe amministrende su dinare e sos traballos, e fiat sa persone \"de fid\u00f9tzia\" de Marianu IV chi teniat s'onore, e s'\u00f2nere, de f\u00e0ghere in manera chi totu aeret andadu in antis chene problemas. Pagaiat sos istip\u00e8ndios e sos frunidores, isseberaiat chie mutire pro sos traballos e chie nono e medas \u00e0teras cosas. Su de \u00e8ssere operaja, in sos tempos de s'edade de mesu, fiat una cosa rara pro una f\u00e8mina, e custu ponet sa figura de Sardigna de Lacon in una positzione de etzetzionalidade. S'import\u00e0ntzia sua podet dare chi siat vis\u00ecbile fintzas in s'architrave decoradu de sa cr\u00e8sia, ca b'est chie pensat chi sa figura in su tzentru de su bassurilievu, inghenugrada cara a Santu Perdu, siat issa. Custu diat \u00e8ssere unu sinnu mannu de s'import\u00e0ntzia de s'amministradora, ca cussu fiat su logu chi beniat, de s\u00f2litu, riservadu a sos cummitentes de sas \u00f2peras."}
{"id": "19604", "revid": "7227", "url": "https://sc.wikipedia.org/wiki?curid=19604", "title": "Marianna Bussalai", "text": "Marianna Bussalai (Orane, 1904-1947), connota fintzas comente Mariannedda de sos bator moros, est istada un'intelletuale, iscritora e poetissa sarda, indipendentista e ativista de su Partidu Sardu de Atzione.\nBiografia.\nMarianna Bussalai est n\u00e0schida in Orane in su 1904, sa prima de sas duas f\u00ecgias de Sarvadore Bussalai, chi si fiat cojuende pro sa de duas bortas, e de Antonietta Angioy. Sa mama li fiat morta in su 1909, e issa e sa sorre, Inn\u00e0tzia, fiant istadas afidadas a sa tzia Gratziedda Angioy. Su babu, difatis, aiat d\u00e8pidu tramudare a N\u00f9goro, pro traballare a sas postas, e a pustis a Portu Turre, in ue aiat addobiadu a Peppinedda Quesada, cun sa cale si fiat cojuadu e fiat abarradu.\nMarianna aiat p\u00f2didu f\u00e0ghere sas iscolas elementares ebbia, ca sa salude sua fiat div\u00e8nnida mala a beru dae cando fiat minore e custu non li permitiat de tzucare cada die a N\u00f9goro. Non s'ischit galu cun seguresa ite problemas teniat, ma Inn\u00e0tzia, sa sorre, naraiat chi fiat r\u00f9ida a terra in manera mala, una die, e dae tanto aiat tentu una tzumba in petorras chi non li permitiat de respirare bene. Aiat chircadu de si sanare impreende una meighina, sa Sirolina, ma no aiat tentu sutzessu. In prus, b'at chie narat chi teniat fintzas su Morbu de Pott. Totu custas maladias li causaiant dolores articulares, frebas reum\u00e0ticas e, prus che totus, una debilesa chi limitaiat totu sas atividades suas, oblighende\u00b7la a abarrare in domo.\nFintzas cun totu cussos problemas, abarrende in domoe, fatu-fatu, a letu, aiat istudiadu de autoditata, leghende testos medas de autores sardos che a Montanaru, Bustianu Satta e Giuanne Maria Angioy, italianos che a Dante Alighieri, Alessandro Manzoni, Vincenzo Monti e Ippolito Pindemonte e \u00e0teros medas de \u00e0teras limbas, dae sos fil\u00f2sofos a sos pensadores pol\u00ecticos, dae sos ist\u00f2ricos frantzesos a sos romanzieris russos de s\u2019otighentos.\nCussa domo, cun architraves e cantariles de istile pisanu, fiat istada sa resid\u00e8ntzia estiva de sos p\u00ecscamos de Otzana finas a su XVI s\u00e8culu, cando sa fam\u00eclia Angioy de sa mama sua (sa matessi fam\u00eclia de Giuanne Maria Angioy) l'aiat comporada e trasformada in sa domo de fam\u00eclia. Pro Marianna Bussalai, domo sua fiat div\u00e8nnida unu logu de arresonos, de add\u00f2bios segretos e de l\u00e8ghidura e iscritura. Micheli Columbu, chistionende de cussu logu, at iscritu:\nIn paris cun sas amigas corales suas, Mariangela Maccioni e Graziella Sechi Giacobbe, chi issa matessi at definidu \"amigas durches e er\u00f2icas\", at connotu e tentu cuntatos pro tempus meda cun Montanaru, Bustianu Satta, Luisu Oggiano, Perdu Mastino, Dino Giacobbe, Em\u00ecliu Lussu, sos frades Melis e medas \u00e0teros intelletuales de s'\u00e8poca sua. Medas de sas l\u00ecteras de custos cuntatos, prus che totu intre cussas imbiadas a Montanaru e retzidas dae issu, si sunt cunservadas.\nDurante su per\u00ecodu de su fascismu at agiudadu Em\u00ecliu Lussu, cuende\u00b7lu dae sa politzia fascista in domo sua, in intro de una trapa, e a pustis at fatu atividade antifascista in paris cun sa sorre Inn\u00e0tzia, divenende sa ghia de s'antifascismu oranesu. Pustis de sa gherra per\u00f2, s'idea de Lussu, chi non fiat indipendentista, de f\u00e0ghere intrare su Partidu Sardu de Atzione in su Partidu de Atzione italianu, fusione chi a pustis est fallida, at causadu dibatas intre issu e issa, ca imbetzes Marianna Bussalai indipendentista lu fiat e est mant\u00e8nnidu sas ideas suas pro totu sa vida sua.\nEst morta in su 1947, de coro pulmonare, pro more de s'affadigamentu card\u00ecacu causadu dae sas dificultades respirat\u00f2rias, in su mentres chi fiat retzitende sos versos de su vangelu.\nSu pensamentu pol\u00ecticu.\nMarianna Bussalai fiat una sardista cumbinta, chi riteniat chi s'indipend\u00e8ntzia de unu p\u00f2pulu siat su primu de sos diritos suos. Custa est sa resone de sa dibata chi aiat tentu cun Em\u00ecliu Lussu, a su cale aiat rispostu cun unu \"nono\" forte e craru cando issu s'aiat furriadu a su Partidu de Atzione italianu, chirchende de b'annullare su Partidu Sardu in intro. Issa matessi at cusidu a manu, in su 1921, sa prima bandera de su Psd'Az, chi est div\u00e8nnida su primu s\u00ecmbulu ufitziale suo. In sa matessi manera est semper istada contra a cale si siat tentativu de assimilazione e de annullamentu de sa chistione sarda in \u00e0teras, che a es\u00e8mpiu cussa \"meridionalista\" o \u00e0teras \"internatzionalistas\". In prus a s'indipendentismu e a s'antifascismu, su pensamentu de Marianna Bussalai est istadu basadu in subra de sos valores de su sotzialismu e de religiosidade sua, ligada a sa cristianidade evang\u00e8lica (cosa chi est istada sa c\u00e0usa de cuntierras fortes intre issas e su su vitzep\u00e0rracu de sa bidda sua). Custu l'at giuta a criticare sas visiones material\u00ecsticas e edon\u00ecstica de su mundu ligadas fintzas, fatu-fatu, a s'ala pol\u00ectica sua.\nPro sa matessi resone at criticadu sa visione \"economitz\u00ecstica\" de su marxismu, cunsiderende issa comente fundamentales sos valores ispirituales de s'\u00f2mine e bidende s'annullamentu de sas ineguagli\u00e0ntzias non comente s'\u00f9nicu fine, ma comente unu m\u00e8diu pro un'idea m\u00e8gius de sotziedade, chi per\u00f2 non podiat ignorare sos valores ispirituales.\nIn sust\u00e0ntzia, da su chi at iscritu si podet b\u00ecdere comente su pensamentu suo non fiat fundadu in unu respinghimentu de Marx, ma in s'idea de integrare sa batalla pro su benessere materiale in una bisione de su mundu in ue su de sas ideas de isp\u00ecritu de sacrif\u00ectziu, de dovere e de retit\u00f9dine, chi in issa si ligant in manera forte a sa religiosidade sua.\n\u00d2peras.\nMarianna Bussalai at iscritu, in sardu e in italianu, art\u00ecculos de giornale e poesias, cantos e mutetos medas, e \u00e0teras cosas galu si sunt agatadas in sos di\u00e0rios suos. Intre custas, sas bortaduras de sas poesias de Montanaru, chi issa cheriat f\u00e0ghere conn\u00f2schere a sos italianos, sas riflessiones suas in subra de chistione pol\u00ecticas e de poesias, e fintzas su testu de unu discursu fatu dae issa in unu cungressu sardista. At collaboradu pro annos cun sas rivistas \"Lumen\", \"Cordelia\" e \"Il Solco\", impreende fintzas sos pseud\u00f2nimos de \"Fiammella di Gonari\" e \"Hutalab\u00ec\". In sas poesias suas si podet b\u00ecdere una vena sarc\u00e0stica forte meda, resa crara fintzas dae sos gios chi faghiat cun su sambenadu de Mussolini o dae s'idea sua de mutire \"Farinacci\", che a su RAS fascista, unu poleddu de Orane."}
{"id": "19608", "revid": "10458", "url": "https://sc.wikipedia.org/wiki?curid=19608", "title": "Irene Coghene", "text": "Irene Coghene (s'Alighera, 1982) est un'ativista culturale pro sa limba e sa cultura aligheresas.\nLaureada in Deretu pro s'Universidade de T\u00e0tari in su 2008. Oe traballat in un'azienda immobiliare de sa fam\u00eclia sua ma est istada coinvolta in s'Uf\u00ectziu Lingu\u00ecsticu de sa Domo comunale de s'Alighera. In s'interi, est coordinadora territoriale in s'Alighera de sa Plataforma per la Llengua, cun su cale at organizadu su rec\u00f9peru de sa festa traditzionale de \"Les estrenes\" cada 6 de ghenn\u00e0rgiu. Acapiada a is movimentos scout dae minoredda, at fundadu su Tzentru Escursionista de s'Alighera, de su cale oe est secret\u00e0ria. At prom\u00f2vidu puru sa Passejada per la Llengua, un'ad\u00f2biu annuale in su territ\u00f2riu de s'Alighera pro nde collire sa toponimia. At segugiadu in s'Alighera s'Aplec Excursionista dels Pa\u00efsos Catalans. At collaboradu fintzas cun sa Fundaci\u00f3 Ateneu Alguer\u00e8s pro m\u00e8diu de s'organizatzione de cunfer\u00e8ntzias e de cuntzertos cun m\u00f9sicos de sos Paisos Catalanos.\nIn su 2014 at retzidu unu de sos de sa . In su 2018 est istada seberada che a presidente de sa Consulta C\u00edvica per les Pol\u00edtiques Ling\u00fc\u00edstiques del Catal\u00e0 de l\u2019Alguer, chi adobiat sos ass\u00f2tzios tzitadinos implicados in su rec\u00f9peru de s'aligheresu."}
{"id": "19609", "revid": "7227", "url": "https://sc.wikipedia.org/wiki?curid=19609", "title": "CRC posse", "text": ""}
{"id": "19610", "revid": "7227", "url": "https://sc.wikipedia.org/wiki?curid=19610", "title": "Alessandra Carboni", "text": "Alessandra Carboni (Cala Seda, 30 de austu de su 1974) est una maista de iscola e iscritora de Cala Seda in l\u00ecgure tabarchinu e in italianu.\nPublicatziones.\nCarboni, Alessandra (2017). \"Racconti, fiabe e leggende di Calasetta\". Ilmiolibro. ISBN: 978-8892327443.\nCarboni, Alessandra (2014). \"A fesc-ta de san Giuanne\". Ilmiolibro. ISBN: 978-8891077783."}
{"id": "19611", "revid": "7227", "url": "https://sc.wikipedia.org/wiki?curid=19611", "title": "Giorgia Loi", "text": "Giorgia Loi est una cantadora sarda. At fatu parte de is trumas musicales Tanca Ruja e Andhira. Dae su 2008 faghet parte de Dr. Drer &amp; CRC posse, cun sos cales at publicadu tres CD e at bintu su SUNS f\u00e8stival de sa cantzone in limba minorit\u00e0ria (Udine, cabudanni 2009) e su LIET F\u00e8stival Europeu de M\u00f9sica in is Limbas Minorit\u00e0rias (santugaine 2009)."}
{"id": "19612", "revid": "7227", "url": "https://sc.wikipedia.org/wiki?curid=19612", "title": "Pasqua Selis-Zau", "text": "Connota fintzas comente Paska, Paschedda o Paskedda Zau, est intrada in s'Ist\u00f2ria de Sardigna pro \u00e0ere ghiadu in su 1868 sa rebellia de Su Connotu, chi pigat su n\u00f9mene dae su cumbidu \"Torramus a su connotu\", contra a sa detzisione de su cuss\u00ecgiu comunale de b\u00e8ndere is terrinos de su dem\u00e0niu, fintzas a cussu momentu de impreu p\u00f9blicu, pro pagare sa costrutzione de sa ferrovia.\nBiografia.\nPasqua Selis-Zau est n\u00e0schida in N\u00f9goro dae Sebastiano Selis e Elena Mele. Su 10 de su mese de led\u00e0mine 1828 s'est cojuada cun Salvatore Valerio Guiso e dae issu at tentu 10 f\u00ecgios. A pustis de sa morte de su pobiddu in su 1856, at b\u00ecvidu in poberesa fintzas a su 1882, cando est morta in localidade Sa conza de N\u00f9goro.\nSu Connotu.\nIs Savoja aiant incumentzadu in su 1820 sa privatizatzione de is terrinos comunales, cun su \"Editto delle chiudende\" pro pagare s'arribu in Sardigna de sa ferrovia. In Barb\u00e0gia e Ogiastra sa gente si fiat bortada contra a custa lege, ca s'impreu de is terrinos abertos fiat pro medas fam\u00ecllias s'\u00f9nica manera de balangiare pro b\u00ecvere. \nSu mangianu de su 26 abrile de su 1868, in N\u00f9goro a s'essida dae sa missa, Paschedda Zau in paris cun sa f\u00ecgia Tonia aiat incumentzadu a tzarrare is f\u00e8minas de sa bidda chi comente issa sufriant su f\u00e0mene pro neghe de una carestia e no podiant contare subra is resursas de is terrinos de su dem\u00e0niu chi fiant istados serrados pro ddos b\u00e8ndere, e ddas aiat impuntzadas a si rebellare. A sa b\u00e8rchida \"Torramus a su connotu\", chi at dadu su n\u00f9mene a sa rebellia, sa truma at iscutuladu sa ghenna de sa sea de sa comuna, Domo Martoni, leadu is armas de sa Gu\u00e0rdia Natzionale e postu fogu a is documentos de s'istadu tzivile e de is progetos de sa lotizatzione de is terrinos.\nSa rebellia est acabada cun s'arrestu de 69 rebelles dae is Carabineris, ma s'interventu de su deputadu Giorgio Asproni ddis at fatu ot\u00e8nnere s'amnistia.\nD\u00e8dica.\nSa tzitade de N\u00f9goro at dedicadu una pratza a sa mem\u00f2ria de Pasca Selis Zau, in antis de Domo Martoni."}
{"id": "19613", "revid": "12712", "url": "https://sc.wikipedia.org/wiki?curid=19613", "title": "Paskedda Zau", "text": ""}
{"id": "19614", "revid": "12712", "url": "https://sc.wikipedia.org/wiki?curid=19614", "title": "Paschedda Zau", "text": ""}
{"id": "19615", "revid": "12712", "url": "https://sc.wikipedia.org/wiki?curid=19615", "title": "Pasca Zau", "text": ""}
{"id": "19616", "revid": "7227", "url": "https://sc.wikipedia.org/wiki?curid=19616", "title": "Adel\u00e0sia Cocco", "text": "Adel\u00e0sia Cocco Floris (T\u00e0tari, 1885 -- N\u00f9goro, 1983) est istada una m\u00e8iga sarda, sa segunda f\u00e8mina sarda laureada in meighina e sa prima f\u00e8mina m\u00e8iga giuta de s'istadu italianu in su 1914. Est istada fintzas sa prima f\u00e8mina in Sardigna a pigare sa patente in su 1919.\nBiografia.\nAdel\u00e0sia, chi tenet unu n\u00f9mene chi ammentat a Adel\u00e0sia de Torres, fiat sa f\u00ecgia de Sarvadore Cocco Solinas, poeta-narradore e giornalista (chi at collaboradu cun su \"Sassari\" e sa \"Rivista delle tradizioni popolari italiane\"), amigu de Gr\u00e0tzia Deledda e de Angelo De Gubernatis. Interessada a sa professione m\u00e8iga dae cando fiat minore, in su 1907 s'est iscrita a sa Facultade de Meighina de s'Universidade de Pisa, \u00f9nica f\u00e8mina in cue. In su 1910 est torrada a T\u00e0tari ue s'est laureada in su 1913 cun sa tesi intitulada \"P\u00f2dere autolitico de su\" \"soru de s\u00e0mbene\" \"che a contributu a sas reatziones\" \"immunit\u00e0rias\" (in italianu \"Potere autolitico del siero di sangue come contributo alle reazioni immunitarie)\", cun sa ghia de su professore Luisi Zoia, diretore de s'Istitutu de patologia e cl\u00ecnica m\u00e8dica de s'Universidade de T\u00e0tari. Est istada sa segunda f\u00e8mina de s'\u00ecsula a si laureare in meighina; in antis de issa, Paola Satta si fiat laureada in Casteddu, in su 1902. \nEst istada sa dutora chi at sighidu a At\u00ecliu Deffenu e un'amiga de su poeta Bustianu Satta e de su pintore Antoni Ballero.\nCarriera.\nSa par\u00e0ulas de su professore suo Gughetti \nl'ant impuntzada a f\u00e0ghere dimanda pro div\u00e8nnere m\u00e8iga giuta in Barb\u00e0gia in su 1914. Nointames su prefetu de N\u00f9goro aeret refudadu de firmare su decretu de n\u00f2mina, sos cussigeris cumonales l'ant assinnadu unu traballu in su rione betzu de Seuna, in ue sa dutora gi\u00f2vana at conchistadu s'aficu de sos mal\u00e0idos suos. Abarrende in zona, in su 1915 sa faina sua s'est ismanniada incluende su bidditzolu de Lollove. Inoghe, su at sighidu sos 400 abitantes de su bidditzolu de monte, chi in antis fiant istados sighidos dae su m\u00e8dicu Andrea Romagna, ochidu in un'imposta. iscortada dae un'assessore a cuaddu, est su m\u00e8dicu cundutu chi passat in camineras pruinosas sanende corpus e s'ispiritu e portande aconnortu e presentzia in una terra pobera meda, in ue ci fiant bandidos meda.\nChsitionende de s'esperi\u00e8ntzia, issa at iscritu:\nIn su 1919, est istada fintzas sa prima f\u00e8mina a pigare una patente automobil\u00ecstica in Sardigna.\nBenit acusada de cumpiaghentzia cando rediget su tzertificadu m\u00e8igu pro s\u2019amiga Mariangela Maccioni, insegnante nugoresa e oposidora coragiosa de su fascismu, in ue atestat chi sa mastra est mal\u00e0ida e \"non podet pigare parte a tzerim\u00f2nias chi tengiant car\u00e0tere emotivu\".\nAt acumpridu una faina de annestru sanit\u00e0riu sighida in calidade de Ufitziale sanit\u00e0riu in N\u00f9goro (numenada in su 1928) e de diretora de s'Istitutu provintziale de Igiene e Profilassi (numenada in su 1935).\nEst morta in N\u00f9goro in su 1983, a s'edade de 98 annos.\nIntitulatziones.\nA Adel\u00e0sia Cocco ant intituladu una carrera in N\u00f9goro, a curtzu a sa Catedrale de Santa Maria de sa Nie, intre carrera Matteotti e carrera Antonio Mereu."}
{"id": "19617", "revid": "7227", "url": "https://sc.wikipedia.org/wiki?curid=19617", "title": "Biata de Arbaree", "text": "Biata de Bas Serra o de Arbaree - in frantzesu \"B\u00e9atrice d'Arbor\u00e9e -\" (Molins de Rei, 1343 tzirca \u2013 Narbona, 1377) fiat printzesa de Arbaree, f\u00ecgia segunda de su gi\u00f9ighe Marianu IV, sorre de Ugone III e de sa famosa Elionora, viscontissa mugere de Narbona in cantu cojuada a Aymeri VI.\nBiografia.\nIn su 1336 Timbora de Rocabert\u00ec (1318-1364), chi parteniat a unu de is prus influentes ereos de Catalugna, aiat connotu, in sa corte de Alfonsu IV de Aragona, su \"donnikellu\" de deghessete annos Marianu de Arbaree (1319-1375), f\u00ecgiu de Ugone II e benidore gi\u00f9ighe. Su t\u00ectulu de \"donnikellu\", tocaiat a is f\u00ecgios e a is parentes istrintos de su soberanu arboresu. Marianu s'agataiat in Bartzellona cun su prop\u00f2situ de cunsighire un'annestru de pr\u00ecntzipe, paris a su frade minore Giuanne. Is duos gi\u00f2vanos si fint cojuados cun s'agradessimentu de su re nou aragonesu Pedru IV su Tzerimoniosu chi aiat cunferidu a s'isposu su rangu de conte de Costera (\"Ghociani\")e de Marmidda. Sa pariga aiat istabilidu sa prima resid\u00e8ntzia in su palatzu tzitadinu, mancari preferiat si trat\u00e8nnere in su Castellciur\u00f2 in su burgu a curtzu de Molins de Rei. Sa contissa de su Ghociani (comomai est ist\u00f2ricamente atzertadu) aiat tentu bator f\u00ecgios in su casteddu de Molins: Ugone (1337-1383), Biata, una pipia morta primidia e Elionora (1347 tzirca-1403 tzirca).\nPro medas annos is ist\u00f2ricos ant imaginadu Elionora comente sa f\u00ecgia segunda de Marianu e Timbora, pro ite fiat istada issa a sutz\u00e8dere cun su f\u00ecgiu a su frade assassinadu Ugone III in su 1383. In una l\u00ectera, cunservada in is Artzivos Reales de Bartzellona, imbiada dae Aymeri VI de Narbona, biudu de Biata, a su re Pedru IV, s'afirmat, imbetzes, chi fiat custa \u00f9rtima sa segunda f\u00ecgia (portaiat fintzas su n\u00f9mene de s'antepassada materna) e duncas su tronu de Arbaree tocaiat de deretu a s'erederi issoro Gulliermu. Fiat avesu, aici puru, in is fam\u00eclias regnantes, chi is cojuas si tzelebrarent segundu s'\u00f2rdine de edade: Elionora si fiat cojuada a pustis de annos medas respetu a sa sorre, ma teniat s'avant\u00e0giu de s'agatare in Sardigna e fiat resissida a conchistare su giuigadu.\nSa fam\u00eclia de Marianu si fiat tramudada a su giuigadu in su palatzu de Aristanis, sede de su frade Pedru III e de sa mugere Costantza de Saluzzo. Aiant isseberadu, per\u00f2, a resi\u00e8ntzia privilegiada su casteddu de su Ghociani, tzentru de sa contea de chi fiant titulares. Marianu si fiat fatu retr\u00e0ere in su pol\u00ecpticu galu oe collocadu in sa cr\u00e8sia de Santu Nigola in Otzana. Timbora, su 6 nadale, die dedicada a su santu, acumpangiaiat is f\u00ecgios a sa festa e a mirare su retratu de su babbu (s'\u00f9nicu chi esistit), faghende annoditzare a Biata (brunda cun sos ogros birdes) s'assim\u00ecgiu cun isse, mentras Ugone e Elionora aiant eredadu dae issa, catalana, sos colores iscuros.\nMortu chene f\u00ecgios, in su 1347, su gi\u00f9ighe Pedru III, ddi fiat sutz\u00e8didu Marianu IV chi aiat ac\u00f9didu a Aristanis cun sa mugere e is tres rempuddos. Sa giuighissa, f\u00e8mina moderna pro s'\u00e8poca, aiat disigiadu pro Biata e Elionora unu percursu culturale simigiante a cuddu de su frade issoro. In su 1360 Ugone at cojuadu sa f\u00ecgia majore de su prefetu de Roma Giovanni de Vico chi fiat morta in su 1369, a pustis de ddi dare Beneita, eredera presuntiva a su tronu. In su 1361 fiat istipuladu su cuntratu de coju intre Biata de deghiotu annos e su visconte Aymeri VI de Narbona (1328-1388) de trintatres annos, ammir\u00e0lliu de Frantza (Timbora diat \u00e0ere pref\u00e8ridu su catalanu conte de Amp\u00f9rias). Aymeri fiat giai biudu de Biata de Sully e de Yolanda de Ginevra: Biata aiat dadu a sa lughe belle che sete f\u00ecgios, intre is cales su sutzessore Gulliermu. Su visconte fiat un'\u00f2timu partidu, combatente baliosu e amigu de su re de Frantza Giuanne II. S'ispos\u00f2riu fiat tzelebradu in su 1362 e Biata fiat partida camba a sas costas de Provenza cun fastu mannu e una rica doda. S'istemma suo, in virtude de sa coja, uniat s'\u00e0rbure birde irradighinadu de su giuigadu de Arbaree cun su ruju de is Narbona-Lara.\nSa gi\u00f2vana Biata aiat b\u00ecvidu pro bat\u00f2rdighi annos in su casteddu viscontile de Narbona, intreghende\u00b7si mescamente a sa cura de is f\u00ecgios medas e a fainas ben\u00e8ficas. A c\u00e0usa de s'istesiamentu aiat tentu pagos cuntatos cun sa fam\u00eclia de or\u00ecgine e fiat morta, a s'edade de 34 annos, in su 1377. Fiat interrada in sa cripta de s'abbadia de Sainte-Marie de Fontfroide. Su maridu, torra biudu, aiat isseberadu sa de bator mugeres in sa n\u00f2bile Guillierma de Villademanes.\nSa viscontissa (de sa cale si tenent iscassas novas subra sa vida in Narbona), su 8 l\u00e0mpadas 1377, aiat fatu redatare unu testamentu longu, testimonia de is richesas batidas a fatu dae s'Arbaree: s'erederi universale fiat su primu f\u00ecgiu, ma aiat lassadu a su maridu 1000 francos, summas bundantes a carchi monast\u00e8riu, a is \u00e0teros ses f\u00ecgios e a sa tzerachia chentinas de francos e frorinos de oro, prendas, pellitzas, una corona e unu capeddu de oro, benes pretziosos de frunimentu, ogetos pregiados in oro e prata, pedras pretziosas.\nSu nebode de Biata, Gullielmu III de Narbona (1383 tzirca-1424, II comente gi\u00f9ighe) - su babbu suo Gulliermu II fiat mortu in su 1397 - aiat tentu sa sorte de \u00e8ssere cunsideradu s'\u00f9rtimu gi\u00f9ighe de Arborea (1407-1420) essende su parente prus pr\u00f2ssimu de Marianu V, erederi de sa giuighissa Elionora. Sa sua, nointames, fiat istada una bera e pr\u00f2pia aventura (ammentada petzi de is monedas chi aiat fatu coniare) concruida su 17 austu 1420 cun s'alienatzione de is deretos suos in su territ\u00f2riu sardu a su re de Aragona Alfonsu V su Mann\u00e0nimu chi aiat causadu s'isperdimentu definitivu de su giudicadu arbaresu.\nGulliermu, chene f\u00ecgios e \u00f9rtimu de iscratza dereta dae Marianu IV, at a m\u00f2rrere in su 1424 e at a \u00e8ssere interradu in s'abbadia de Sainte-Marie de Fontfroide acanta de is tumbas de is ajajos Aymeri VI e Biata.\nSu giuigadu de Arbaree si fiat reduidu in su minore marchesadu de Aristanis, su cale de bator sennores Lenardu de Alagon y Luna (1470-1478), pronebode in l\u00ecnia feminina de su gi\u00f9ighe Ugone II, derrotadu in sa batalla de Macumere, aiat d\u00e8pidu tz\u00e8dere su f\u00e8udu a su re Giuanne II de Aragona.\nIs benidores de su marchesu Lenardu - aiat tentu ses f\u00ecgios - sunt totora unos rapresentadores erederis, in bia feminina, de sa fam\u00eclia giuigale de Arbaree."}
{"id": "19618", "revid": "2932", "url": "https://sc.wikipedia.org/wiki?curid=19618", "title": "Beatrice de Arborea", "text": ""}
{"id": "19619", "revid": "2404", "url": "https://sc.wikipedia.org/wiki?curid=19619", "title": "Biata de Arborea", "text": ""}
{"id": "19622", "revid": "7227", "url": "https://sc.wikipedia.org/wiki?curid=19622", "title": "Anna Bassu", "text": "Anna Bassu (N\u00f9goro, 1989) est una ingenniera sarda, sa prima f\u00e8mina in Sardigna e in It\u00e0lia respons\u00e0bile de un'unidade territoriale pro sa gestione de bator impiantos idroel\u00e8tricos de su grupu Enel Green Power.\nBiografia.\nOrigin\u00e0ria de Ul\u00ecana, in su 2014 s'est laureada in ingennieria energ\u00e8tica e nucleare in su Polit\u00e8cnicu de Torinu (votu 110/110), cun esperi\u00e8ntzia de chirca acad\u00e8mica e unu Master internatzionale (n\u00e0schidu dae sa collaboratzione intre Enel Green Power e s'Iscola Superiore Sant\u2019Anna de Pisa). In su 2014 cumintzat a traballare in s'Enel pro s'ocupare de seguresa e ambiente in S\u00f2ndriu. In su 2016 s'Enel la tr\u00e0mudat a Sardigna, en in martzu 2017 divenit respons\u00e0bile de Plants Unit, unidade de bator impiantos idroel\u00e8tricos in su lagu Coghinas (Oscheri, T\u00e0tari), a cabu de una truma de 17 obreris, totu cantos \u00f2mines. In sos primos meses s'est dedicada a sa revisione cumpleta de sa tzentrale, gr\u00e0tzias a s\u2019Unidade Business Hydro Sardigna de Enel e cun s'agiudu de sas unidades O&amp;M Hydro. A pustis de seis meses, sa tzentrale est resurtada a tretu de produire energia cun una m\u00e8dia annuale de belle 70 m\u00ecgia MWh, de frunire energia a belle 25 m\u00ecgia fam\u00eclias e de evitare s'emissione de 45 m\u00ecgia tonnelladas de CO2 a s'annu. De su traballu suo Anna Bassu narat: \"Essere la prima donna responsabile di una centrale elettrica Hydro Enel mi rende piena di orgoglio, ma mi carica anche di grandi responsabilit\u00e0: l\u2019impianto del Coghinas ha tutte le carte in regola per scrivere altri passi fondamentali in vista dei suoi 100 anni al servizio dell\u2019Italia\". Dae su 2018 est respons\u00e0bile de s'unidade Isola Serafini in Em\u00eclia Romagna."}
{"id": "19623", "revid": "7227", "url": "https://sc.wikipedia.org/wiki?curid=19623", "title": "Savina Dolores Massa", "text": "Savina Dolores Massa (Aristanis, 16 de cabudanne 1957) est una iscritora, poeta, atora e drammaturga sarda e italiana.\nBiografia.\nSavina Dolores Massa est cunsiderada una de is boghes prus interessantes de sa gai narada \"noa literadura sarda\". S'es\u00f2rdiu suo acontesset cun \u201cUndici\u201d (\"\u00d9ndighi\"), romanzu chi resurtat finalista a su pr\u00e8miu Calvino in su 2007. Su romanzu \u201cMia figlia follia\u201d (\"F\u00ecgia mia amm\u00e0chiu\") est traduidu in frantzesu.\nIs \u00f2beras de Savina Dolores Massa sunt ogetu de ist\u00f9diu e de an\u00e0lisi cr\u00ectica, intre is \u00e0teras cosas, pro is solutziones narrativas e s'introspetzione \u00ecntima de is pesson\u00e0gios Est autora de 5 romanzos e una regorta de poesias. Numerosas is partetzipatziones suas a antologias e regortas de contos e poesias.\nTotu is libros suos sunt imprentados dae sa domo editora Il Maestrale de N\u00f9goro.&lt;br&gt;\nSavina Dolores Massa est atora e coautora de is ispet\u00e0culos de sa cumpangia \"Hanife Ana Teatru Jazz\" de chi est cofundadora.&lt;br&gt;\nBivet in Aristanis."}
{"id": "19624", "revid": "10458", "url": "https://sc.wikipedia.org/wiki?curid=19624", "title": "Santu Sisinni de Eleni", "text": "Sighendu su chi est su contu antigu, Santu Sisinniu de Leni est su chi at batallau e bintu su ti\u00e0ulu maraditu, e su chi amparat is mamais chi ant springiau de pagu. Su cultu de custu santu ndi benit de su Mediu evu sardu, gr\u00e0tzias a is Condaghes, cartas a pitzus de lassas e donatzionis fatas a is cresias. In custus paperis ddoi agataus su de Santa Maria de Bonarcado ab\u00ec ddoi est arremonau su n\u00f2mini de Sisinniu.\nSa sarda traditzioni si contat de Sisinniu de Eleni, una bidixedda assetiada acanta de s'arriu Leni a Biddexidru, chi n\u00e0scia fut in su 123 d.C. cumenti si scoviat s'epigrafi agat\u00e0da su 17 de su mesi de Argiolas de su 1615, in su santuariu ipogeicu de San Lutziferu a Casteddu (furri\u00e0da e torr\u00e0da a scr\u00ec, studi\u00e0da e traduxa de Bonfant).\nBonfant apompiat ca Sisinniu aciotau e bocciu dd'iant unus cantu sicarius mandaus de su Rei etotu. Is arrelichias de su santu s'ag\u00e0tant me in su Duomu de Casteddu, ma ddoi amancat una costa chi est stetia arreguada aintru de unu st\u00f9ggiu de prata donada a is biddaxidresus. Oindii, custa arrelicuia est aprigada in cresia de Santa Brabara.\nSi cont\u00e0t chi, su santu teniat una boxi bella meda, aici bella chi dd'iant acostada a su cantu de su \"S\u00ecsini\", in sa fueddada biddaxidresa. \nSa stima po su santu no est mai sparessia,e sa festa folkloristica in n\u00f2mini cosa sua est sa de prus importu de totu sa bidda. Inghitzant is affestus sa de una dom\u00ecniga de su mesi de Austu e sighint po una cida serendu sa festa in sa cresia n\u00f2menada a issu etotu. Is \"Coggius\", cantus religiosus de sa traditzioni sarda, ddu arremonant a su santu cun su nomingiu de iscongiuradori e scacciacogas.\nSu cultu de Santu Sisinniu fut aici stimau de is sardus campidanesus, aici meda chi is serramannesus sa arrelicuia ndi boliant furai narendu de essi is meris. Is fusilleris localis biddaxidresus n\u00e0scius fiant propiu po sa difensa de custa relicuia po totu is diis de festa.."}
{"id": "19625", "revid": "8916", "url": "https://sc.wikipedia.org/wiki?curid=19625", "title": "Santu Sisinniu de Leni", "text": ""}
{"id": "19626", "revid": "7227", "url": "https://sc.wikipedia.org/wiki?curid=19626", "title": "Adel\u00e0sia de Torres/logudoresu", "text": "Adelasia de Torres (? 1207 - Su Burgu, 1259) est istada Reina de Torres (o Logudoro) e de Gallura in su mesuevu, e Reina de Sardigna puru.\nBiografia.\nSegunda fiza de su soveranu de su rennu zudicale de Torres Marianu II de Lacon-Gunale, e de Annesa de Lacon-Massa de C\u00e0lari. \nA d\u00f2ighi/tr\u00e8ighi annos si cojuat cun Ubaldo Visconti, mancari sa contrariedade trigadiva de su pont\u00e8fitze On\u00f2riu III e sas ambitziones de su re de C\u00e0lari Barisone-Torchitoriu IV de Lacon-Serra.\nIn su mese de santugaine de su 1232 su maridu devenit re de Gaddura e issa reina.\nDev\u00e8nnida biuda a trintunu annos in su mese de ghenn\u00e0rgiu de su 1238, contra a sas b\u00e8tias de su paba chi la cheriat fagher cojuare cun Guelfo Porcari, si torrat a cojuare, in su mese de santugaine de s'annu matessi, cun Entzu o Erricu Hohenstaufen, f\u00ecgiu naturale de s'imperadore Federicu II de Sv\u00e8via, chi teniat b\u00ecndighi annos (ma forsis bintitr\u00e8s). Per\u00f2 la dassat noe meses a pustis de su cojuiu, in su mese de tr\u00eculas de su 1239.\nTando, si nch'est inserrada in su casteddu de Su Burgu in Gotzeanu.\nIn su 1246 otenet dae su paba su div\u00f2rtziu dae Entzu, e, segundu sa parist\u00f2ria, si diat dever esser torrada a cojuare cun su vic\u00e0riu giudicale Micheli Zanche.\nS'\u00f9rtimu mentovu document\u00e0riu suo, essende bia issa, est de su 1255. Paret chi siat morta in su 1259 sena eredes, cunfirmende una donatzione de s'Istadu suo a sa Cr\u00e8sia, giai espressada dae su mese de martzu de su 1237. A custa donatzione si fiat apostu Entzu, chi pretendiat galu su Rennu de Torres trasmitende sos deretos soberanos suos a sos nebodes - f\u00ecgios de sa fiza -Arrigo e Nino de sa Gherardesca; ma sena cunsegu\u00e8ntzias.\nSegundu su Libellus iudicum turritanorum fiat istada interrada \u00abdae antis de su altare majore\u00bb de sa catedrale de Nostra Sennora de su Rennu in \u00c0rdara; \u00e0teros, imbetzes, pessant chi siat istada interrada in sa cr\u00e8sia de Santu Bainzu M\u00e0rtire in Isprollatzu."}
{"id": "19630", "revid": "10458", "url": "https://sc.wikipedia.org/wiki?curid=19630", "title": "Mena Manca Cossu", "text": "Mena Manca Cossu, naschida Mena Manca (Crabas 1941- Crabas, 30 de l\u00e0mpadas 2009) est istada una istudiosa, insignante e intelletuale militante sarda e italiana, fundadora e presidenta de sa setzione \"Sinnis-Aristanis\" de Italia Nostra.\nBiografia.\nMena Manca Cossu at fatu su litzeu in Aristanis e s'est a pustis iscrita in sa Facultade de Literas Modernas de s'Universidade de Casteddu. S'est laureada in su 1970 discutende una tesi subra is Piscadores de Crabas. Cojuada cun Dario Cossu, insignante de filosofia in Aristanis, fiat mama de duos f\u00ecgios.\nDurante sa vida sua est istada ativa subra temas sotziales, culturales, de cost\u00f9mene e antropol\u00f2gicos, susetotus acapiados a sa comunidade de sa bidda sua, Crabas, impinnende\u00b7si a costadu de su maridu pro is problemas de is piscadores durante is annos de is gherras pro s'ispr\u00f2piu demaniale de s'ist\u00e0ngiu Mar'e Pontis. Est istada a pustis a cabu de sa setzione \"Sinnis-Aristanis\" de Italia Nostra, fundada dae issa a totu in su 1981, traballende in prima l\u00ecnia pro s'amparu de su patrim\u00f2niu ambientale, ist\u00f2ricu e culturale de sa comunidade sua. \nIn is ist\u00f9dios suos, s'est ispetzializada in s'ist\u00f2ria e is cost\u00f9menes de sa bidda sua, at fatu publicatziones medas subra su territ\u00f2riu e s'est fata promotora de eventos culturales numerosos. Gr\u00e0tzias a is ist\u00f9dios giutos intre is annos '60 e '90 de su noighentos impare cun su chircadore isv\u00ectzeru Jakob Schweizer, si sunt p\u00f2didas cunserbare registratziones de interbistas e testimonias numerosas subra temas comente sa pisca, is traditziones e is festas de Crabas.\nEst morta in su 2009 a segus de una maladia longa. In su 2016 sunt istadas agatadas \u00f2beras in\u00e8ditas, chi benint a \u00e8ssere chimbe contos intitulados \u201c\"Sardegna e misteri\"\u201d (Sardigna e mist\u00e8rios), prus duas com\u00e8dias tetrales in limba sarda, cun t\u00ectulu \u201c\"Su giogu \u00e8 bellu\"\u201d e \u201c\"Alliai a ca fiaus\"\u201d. Suta incuru de su maridu in su 2020 est istadu p\u00f9blicadu unu libru, \"Ricordando Mena\" (Regordende a Mena), chi nde tz\u00e8lebrat sa mem\u00f2ria."}
{"id": "19633", "revid": "2404", "url": "https://sc.wikipedia.org/wiki?curid=19633", "title": "Timbora de Rocabert\u00ec", "text": "Timbora di Rocabert\u00ec, o Timbors (Bartzellona, 1318 \u2013 Aristanis, 1364), fiat una n\u00f2bile catalana, giuighissa mugere de Arbaree, dae su 1347 a sa morte, pro \u00e0ere cojuadu Marianu IV, de su cale aiat tentu bator f\u00ecgios, intre chie Ugone III e sa famada Elionora\nBiografia.\nTimbora faghiat parte de sa fam\u00eclia aristocr\u00e0tica e influente catalana de is viscontes de Rocaberti (o Roccabert o Rocabert\u00ec), contes de Peralada, marchesos de Anglesola: biviant mescamente in su palatzu bartzellonesu, in su casteddu de Peralada e in su Castellciur\u00f2 in Molins de Rei.\nF\u00ecgia de su visconte Dalmau VII (intre is suos antepassados, pro bia feminina, bi fiat Ramundu Berenguer IV de Bartzellona, pobiddu de sa reina de Aragona Peronella), cumpetente capitanu de gherra, intre is prus autor\u00e8voles n\u00f2biles catalanos chi aiat gherradu cun abilesa in Sardigna in su 1323-1324. Is frades majores suos fiant: Gofredu V de Rocabert\u00ec e Serralonga (aiat sutz\u00e8didu a su babbu e aiat cojuadu Elisenda de Moncada) e Gulliermu Galceran (aiat eredadu sa baronia materna). In su 1336, Timbora teniat degheoto annos e aiat connotu, in sa corte de su re Alfonsu IV de Aragona, su \"donnikellu\" (fiat su t\u00ectulu chi si daiat a is f\u00ecgios de is soberanos arbaresos) Marianu de Arbaree, f\u00ecgiu segundu de su gi\u00f9ighe Ugone II, in Bartzellona, cun su frade minore Giuanne, a su fine de retzire una educatzione de pr\u00ecntzipe. S'unione issoro fiat meda agradessida a su soberanu (mortu pagu a pustis) e a su sighidore Pedru IV su Tzerimoniosu chi aiat nominadu su gi\u00f2vanu conte de Ghociani e de Marmidda. Sa pariga aiat fissadu s'abit\u00f2riu in su casteddu de Molins de Rei, in ue diant n\u00e0schere is f\u00ecgios: Ugone (1337), Biata (1343), una pipia morta premadia e Elionora (1347) tzirca. Su segundu frade de Timbors, Gulliermu Galceran, aiat inghitzadu su brancu baronale Rocabert\u00ec-Cabrenys e si fiat cojuadu cun Maria de Arbaree, sorre minore de Marianu (morta in su 1392), e aiant b\u00ecvidu in Aragona.\nSemper in su 1336 Pedru III fiat fatu gi\u00f9ighe e su frade Marianu e Timbora fiant a comintzu a tesu dae sa possibilidade de artziare a su tronu: ma su soberanu fiat mortu primidiu chene chi sa mugere Costantza de Saluzzo tenneret f\u00ecgios. Is contes de Ghociani, in s'intertantu, biviant in su casteddu de Su Burgu e Marianu si fiat fatu retr\u00e0ere in su pol\u00ecpticu de sa cr\u00e8sia de Santu Nigola (Otzana), logu de pilligrin\u00e0giu cada ann a banda de Timbora chi teniat a ammustrare, durante ogni b\u00ecsita, sa pintura a is tres f\u00ecgios giovuneddos.\nIn su 1347 Marianu aiat sutz\u00e8didu a su frade e sa pariga fiat m\u00f2vida a su palatzu giuigale de Aristanis. Timbora aiat ammustradu unu temperamentu forte e, mancari cadalana, aiat aderidu a sa c\u00e0usa de su maridu contra de u\u00ecis aragonesos chene cunditziones, cosa chi aiat provocadu unu not\u00e0bile ampramentu de is l\u00e0canas de su regnu.\nFiat istada f\u00e8mina emantzipada, in cuntrastu cun is cost\u00f9menes de s'\u00e8poca, a su puntu chi aiat b\u00f2lidu chi is duas f\u00ecgias Biata e Elionora aiant tentu una formatzione culturale paris a sa de su frade.\nCussente de is calidades de sa mugere, su gi\u00f9ighe a s'ispissu dd'aiat nominada apompiadora (cando issu fiat in gherra), ambasciadora de su giuigadu in i[s cunfrontos de su regnu de Aragona: aiat adobiadu is soberanos Pedru IV e Elionora de Sitz\u00eclia in Casteddu (cun s'erederi Ugone) e in Bartzellona; aiat fatu \u00f2bera de mediatzione in S'Alighera cun su parente Bernardo de Cabrera, capitanu generale de sa flota, chi cuntrastaiat Marianu in is d\u00f2minos suos. At contribuidu, annotamaa, a mitigare su grae dissidio tra Marianu e su frade Giuanne, conte de Bosa e Monteacutu, chi si refudaiat de ddi torrare omen\u00e0giu.\nTimbora aiat donadu medas benef\u00ectzios a su monast\u00e8riu aristanesu de Santa Crara (fatu fraigare de su connadu Pedru III e logu de interru de sa biuda Costantza), semper ligadu a sa domo giuigale: su paba Innotz\u00e8ntziu VI, pro ddi torrare gr\u00e0tzias, aiat imbiadu una l\u00ectera in ue ddis acordaiat, in manera unida a is f\u00ecgias Biata e Elionora (acumpangiadas dae bator \"onestas f\u00e8minas\") su privil\u00e8giu de intrare in sa crasura de su cunventu sete bortas a s'annu. Tale cuntzessione no fiat istada, per\u00f2, agradessida dae su ministru de is paras minores Bernardu Brunos chi, de Bartzellona, su 31 tr\u00eculas 1353, aiat iscritu a sa giuighissa una nota chi cunteniat racumandatziones de no esagerare, narende\u00b7ddi - siguramente dda connoschiat dae sa pitzinnia -\"Timburgetta\".\nIn su 1363 sa f\u00ecgia segunda Biata aiat cojuadu pro procura su visconte de Narbona Aymeri VI (sa mama diat \u00e0ere pref\u00e8ridu s'ispagnolu conte de Amp\u00f9rias) a su cale at a dare sete f\u00ecgios e fiat partida a Frantza cun una rica doda. Timbora no aiat a p\u00f2didu b\u00ecere is resessidas pol\u00ecticas de Ugone e Elionora, pro ite fiat morta, in su 1364, a s'edade de 46 annos \nEst istada sa pen\u00f9rtima giuighissa mugere Arbaree, ca sa mugere de Ugone fiat morta in antis chi issu artziaret a su tronu, is nebodes Fidericu e Marianu V, f\u00ecgios de Elionora, aiant tentu bida curtza lassende su podere a Gulliermu III de Narbona, \u00f9rtimu gi\u00f9ighe de Arbaree, sa cale ajaja fiat Biata.\nS'\u00f9nicu retratu perb\u00e8nnidu de Timbora dda rapresentat, in unu bassurelevu insculpidu in s'incroamentu de su portale laterale de sa cr\u00e8sia de Santu Serafinu in Bilartzi, in su corteu cun su p\u00ecscamu, carchi dignit\u00e0riu, Ugone e Marianu IV chi presentat a su Serafinu su \"C\u00f2dighe Rurale\", de issu promulgadu.\nS'istemma de is Rocabert\u00ecs, de ereu de su visconte Dalmau I (971-985), fiat gai illustradu:"}
{"id": "19636", "revid": "7227", "url": "https://sc.wikipedia.org/wiki?curid=19636", "title": "Biddaxidru", "text": ""}
{"id": "19637", "revid": "7227", "url": "https://sc.wikipedia.org/wiki?curid=19637", "title": "Maria Barca", "text": "Maria Barca (n\u00e0schida in N\u00f9goro) est una giornalista sarda. S'est laureada in Si\u00e8ntzias de sa comunicatzione e giornalismu in s'Universidade de T\u00e0tari. A oe, est presentadora de su programma Terranostra, de sa rete EjaTV, ispetzializadu in tem\u00e0ticas acapiadas a su mundu de su pastoriu e de agricultura. In passadu, at presentadu v\u00e0rios programmas in TeleSassari: Pagine Sarde, Letziones - a iscola de sardu, e In bidda. Dae su 2012 traballat in sa redatzione de SardegnaEventi24, e coll\u00e0borat cun EjaTV faghende trasmissiones de is eventos de Sardigna comente sa Sart\u00ecglia, su Redentore e Sant'Efis.\nDae deghe annos est portaboghe de su Movimentu Pastores Sardos."}
{"id": "19639", "revid": "10458", "url": "https://sc.wikipedia.org/wiki?curid=19639", "title": "Limbas romanzas/campidanesu", "text": "Is l\u00ecnguas arromanzas funt is l\u00ecnguas caladas de su Latinu a pustis de sa fini de s'Imperu Arromanu de Ocidenti.\nIs l\u00ecnguas arromanzas funt:\nSu Dalm\u00e0tigu est mortu su s\u00e8culu passau. Ddu fuedd\u00e0nt in is \u00ecsulas de su mari Adri\u00e0tigu chi oi si agatant in Cro\u00e0tzia."}
{"id": "19640", "revid": "2404", "url": "https://sc.wikipedia.org/wiki?curid=19640", "title": "Limbas romanzas/logudoresu", "text": "Sas limbas romanzas sunt sas limbas caladas de su Latinu a pustis de sa fine de s'Imperu Romanu de Otzidente.\nSas limbas romanzas sunt:\nSu Dalm\u00e0tigu est mortu su s\u00e8culu passadu. Lu faedd\u00ecant in sas \u00ecsulas de su mare Adri\u00e0ticu chi oe s'agatant in Cro\u00e0tzia."}
{"id": "19641", "revid": "7227", "url": "https://sc.wikipedia.org/wiki?curid=19641", "title": "Agnese de C\u00e0laris", "text": "Agnese de C\u00e0laris, o de Lacon-Massa o, galu, de Massa (Santa Igia, pagu prus o mancu su 1195 \u2013 Santa Igia, pagu prus o mancu su 1257), est istada una giuighissa de Torres, comente mugere de Marianu II, e regente de su rennu de C\u00e0laris (1232/33-1238). \nBiografia.\nN\u00e0schida comente sa de duas f\u00ecgias de Gullielmu I Sal\u00f9siu IV, de sos Obertengos de Massa e C\u00f2rsica, e de Adel\u00e0ide Malaspina, l'ant dada in isposa pagu prus chi adolescente a su gi\u00f9ighe de su Logudoro, e dae su cojuiu issoro sunt nschidos sa reina Adelasia, Beneita e Barisone III.\nAdel\u00e0sia at a regnare a pustis de su frade paris cun su primu maridu Ubaldu Visconti de Gallura, posca at a ass\u00f9mere su t\u00ectulu r\u00e8giu in virtude de su cojuiu cun Enzo de Svevia, f\u00ecgiu naturale de s'imperadore Federicu II. Beneita, imbetzes, at cojuadu su conte Bino de Ampurias.\nSu cojuiu de Agnese cun Mariano II at cunvalidadu sa paghe intre Casteddu e Torres e l'ant tzelebradu in sa cr\u00e8sia de Santa Maria de su Regnu in \u00c0ldara, resid\u00e8ntzia privilegiada de sos gi\u00f9ighes de Torres e sede de su palatzu (de su cale oe abarrant pagos restos) e domin\u00e0rios nobiliares, de uf\u00ectzios guvernativos e de sa Corona de Logu.\nSa sorre manna Beneita at sighidu a su babbu in su regnu de su Giuigadu de C\u00e0laris e at tentu bator maridos; su maridu de sa minore, Pretziosa, at a \u00e8ssere Ugone I de Arborea.\nSa giuighissa Agnese, duncas, at dir\u00ecgidu sos preparativos de sos cojuios de Adel\u00e0sia cun su chi at a \u00e8ssere gi\u00f9ighe de Gallura (l'at a div\u00e8nnere in su 1225) fatos in sa bas\u00eclica de sa Sant\u00ecssima Trinidade de Sacc\u00e0rgia: sos isposos, gi\u00f2vanos a beru ca teniant ambos doighi annos, s'ant tramudadu a Civita. In su 1232 est mortu Mariano II, e Barisone III, chi in cussu momentu teniat \u00f9ndigh'annos, at pigadu su postu suo assistidu dae unu cuss\u00ecgiu de reg\u00e8ntzia presididu dae su tziu dae s'ala de su babbu, Ortzocu De Serra, chi at escl\u00f9didu a Agnese. Non si connoschent sas resones de custu atu, d\u00e8pidu fortzis a un'iss\u00e8beru personale de sa giuighissa o a atritos cun sa fam\u00eclia de su mortu.\nAgnese at isseberadu, tando, de torrare a Santa Igia e no at bidu prus sos f\u00ecgios suos. Barisone l'ant assassinadu in su 1236, in Sossu, durante una rivolta pobulare. Adel\u00e0sia, artziada a su tronu, at cumpartzidu su podere, comente giai naradu, dae su 1238 cun su maridu nou suo, Enzo de Hohenstaufen, chi tando teniat degheott'annos. Is\u00f2rbidu prus a tardu custu v\u00ecnculu, s'est retirada in manera volunt\u00e0ria in su casteddu de Su Burgu, in ue at a m\u00f2rrere in su 1259.\nAgnese at ghiadu su regnu de C\u00e0laris a pustis de sa morte de sa giuighissa Beneita in n\u00f9mene de su nebode Gullielmu II Sal\u00f9siu V. Cojuada\u00b7si pro sa segunda borta cun Ranieri de Bolgheri de sa Gherardesca, mutidu \"su Minoreddu\", at tentu unu ruolu de annotu in su per\u00ecodu conclusivu de su giuigadu, finas a cando s'ocupatzione sua fata dae sa rep\u00f9bblica de Pisa est acabada cun sa destruidura de Santa Igia e de su palatzu suo.\nSa f\u00e8mina n\u00f2bile fiat istada determinada meda in su minimare sos dannos e sas cunsigh\u00e8ntzias de sa pol\u00ectica dudosa de sa sorre e, in una lassa fata a unu monast\u00e8riu, s'est definida \"Sennora de su giuigadu de C\u00e0laris\". Su conte Ranieri est mortu in su 1238 e sa biuda, apojada dae su paba Greg\u00f2riu IX ostile a sos Viscontes, at sighidu a coordinare comente podiat s'amministratzione de su regnu, in cussu momentu giai in suta de su dom\u00ecniu de sos pisanos, che a suportu pro sos pro-nebodes Giuanne Torchit\u00f2riu V e Gullielmu III Salusio VI, naradu \"C\u00e8pola\", a su cale, in su testamentu de su 28 de santugaine de su 1256, at lassadu sos diritos personales suos. Gullielmu III at a \u00e8ssere s'\u00f9rtimu gi\u00f9ighe de Casteddu, galu pro duos annos. Agnese est morta in su 1257 e l'ant sepultada in sa sea de Santa Tzetz\u00eclia (aterrada a pustis), in Santa Igia, a curtzu a sas tumbas de su babbu e de sa mama Adel\u00e0ide, f\u00ecgia de una Frangipani e de su marchese Moruello Malaspina."}
{"id": "19642", "revid": "16346", "url": "https://sc.wikipedia.org/wiki?curid=19642", "title": "Beneita de Arbaree", "text": "Beneita De Serra Bas o de Arbaree (Aristanis, 1365 \u2013 Aristanis, 3 martzu 1383) est istada printzesa de Arborea de su 1365 a s'annu de sa morte.\nBiografia.\nFam\u00eclia.\n\u00d9nica f\u00ecgia de su gi\u00f9ighe o re de Arbaree Ugone III e de sa mugere \"An\u00f2nima\" Castelli de Vico, fiat n\u00e0schida prossimai in Aristanis in su 1365. In cussos annos si gherraiat sa gherra incanida intre su giuigadu de Arbaree e sa Corona de Aragona, chi bidiat babbu suo, soberanu benidore e f\u00ecgiu de Marianu IV, guvernare a is tropas de su regnu sardu, cunsighende vit\u00f2rias medas e importantes, comente sa de sa batalla de Sant'Anna.\nSa mama de Beneita fiat morta in su 1369, comente a testim\u00f2niat sa l\u00ectera de su guvernadore de su Cabu de Logudoro a su re Pedru IV de Aragona, datada pr\u00f2piu a cuddu annu.\nSegunda Ambasciada Angiou in Aristanis.\nIn su 1378 su balente Duca de Angiou Luisi de Valois aiat imbiadu un'ambasciada, afatante a sa de s'annu pretzedente, pro f\u00e0ghere ratificare su tratadu de alli\u00e0ntzia firmadu pretzedentemente. Is ambasciadores, Migone, sennore Pomerade, e Gulliermu Gaian, dottorandu in lege, fiant l\u00f2mpidos a Aristanis su 30 Austu. A ddos retzire bi fiat Ugone III in persone, chi, segundu is matessi ambasciadores, si fiat cumportadu in modu meda rude e b\u00e0rbaru. Oe, segundu is ist\u00f2ricos, custu cumportamentu est istadu detadu dae su fatu chi su Duca Luisi no aiat respetadu is v\u00ecnculos de su pretzedente tratadu, benende a patos cun s'inimigu chi si fiant acordados de gherrare, sa Corona de Aragona. A sa proposta de is ambasciadores de coja intre Beneita e Luisi, erederi minore e om\u00f2nimu de Luisi I, Ugone aiat rispostu disdignosamente, definende, in sa l\u00ectera de risposta a su Duca, cussu poss\u00ecbile ispos\u00f2riu che \"rid\u00ecculu\".\nMorte.\nDurante unu avolotu pobulare, a is cumintzos de su 1383, su palatzu giuigale fiat istadu afracadu e pigadu. Su 3 de Martzu Beneita, de deghenoe annos, e su babbu fiant istados ghetados, galu bios e cun sa limba trinchiada, in unu putzu. A Ugone diat \u00e8ssere remplasadu Fidericu de Arbaree, f\u00ecgiu de sa sorre Elionora chi aiat ass\u00f9midu s'ap\u00f2mpiu.\nIs mandadores de s'ochisura abarrant disconnotos mancari b'at ip\u00f2tesis, non documentadas, de s'ist\u00f2ricu Francesco Cesare Casula e de s'iscritora Bianca Pitzorno subra chi aiat benefitziadu de sa duplitze morte."}
{"id": "19643", "revid": "2404", "url": "https://sc.wikipedia.org/wiki?curid=19643", "title": "Beneita de arbaree", "text": ""}
{"id": "19644", "revid": "2404", "url": "https://sc.wikipedia.org/wiki?curid=19644", "title": "Beneita de Arborea", "text": ""}
{"id": "19645", "revid": "165387", "url": "https://sc.wikipedia.org/wiki?curid=19645", "title": "It\u00e0lia/logudoresu", "text": "S\u2019It\u00e0lia, tzerriada ufitzialmente sa rep\u00f9blica italiana (in Italianu: Repubblica Italiana), est una rep\u00f9blica parlamentare de su sud de s\u2019Europa. Alindat cun sa Frantza, s'Isv\u00ectzera, s\u2019\u00c0ustria e s'Islov\u00e8nia addae de sas Alpes a su nord. Atinat fintzas a totu sa pen\u00ecsola italiana a su sud, in prus de sas \u00ecsulas de Sardigna e de Sitz\u00eclia , sas prus mannas de su Mediterr\u00e0neu. Annotamala atinat paritzas \u00ecsolas prus piticas. Sos istados indipendentes de San Marino e de sa tzitade de su Vaticanu sunt enclaves a intro de s\u2019It\u00e0lia, inbetzes sa comuna de \u2018Campione d\u2019It\u00e0lia\u2019 est una esclave a intro de s'Isv\u00ectzera. \nSa cussorza italiana carrargiat unos 301,338 km2 in sos chi biv\u00e8nt unos 60 milliones de bividores. Est su de chimbe paisu prus populadu de s\u2019Europa e su de bintitr\u00e8s de su mundu. Sos oros de su mare sighint pro 8.000 km a sa grussera. \nRoma est sa capitale e sigomente fiat sa capitale de s\u2019imperu romanu, fiat istadu su tzentru de sa tzivilidade otzidentale pro agiomai ses s\u00e8culos. \nA pustis chi s\u2019imperu est rutu, meda popolatziones istr\u00e0ngias s\u2019aposentaiant a intro sas l\u00e0canas italianas, mescamente germanicos, ma \u00e1teros puru.\nIn sos s\u00e8culos imbenientes sa pen\u00ecsola fiat partzidu in paritzos tzidade-istados e istados regionales, chi fiant a s\u2019ispissu controlladu pro istr\u00e0ngios governos. A pustis de carchi s\u00e8culos s\u2019It\u00e0lia torrat a \u00e8ssere su bratzolu de sa cultura otzidentale a caddu de su risorgimentu in su s\u00e8culo XV. In fines s\u2019It\u00e0lia arreneschet in su 1861 s\u2019unidade a segudare, gratzias a su rennu de Sardigna, chi aunit su rennu a suta de sa corona de Savoia, e gratzias a sa voluntade de su p\u00f2pulu italianu a sa unidade e a nde isterisare sa dominatzione istr\u00e0ngias. \nIn su de XX s\u00e9culu hat segudadu unu imperu coloniale e leat parte a sa Prima e a sa Segunda gherra mundiale, binghende sa de unu ,ma perdende sa de duos e pro cussu perdet a sas col\u00f2nias suas. \nIn sa segunda mitade de su s\u00e9culu su paisu hat tentu unu isvilupu econ\u00f2micu mannu. Est su de 24 paisu prus isvilupadu de su mundu e su de 10 pro su chi atenet sa calidade de sa vida. Est unu de sos fundatores de su chi immoe est sa Unione Europea et est in sa Euro-zona. Leat parte a su G9, su G20 e a sa NATO. Tenet sa de tres reserva prus manna de oro , su de oto GDP nominale, su de deghe GDP (PPP) e sas de sas intradas (budget) prus mannas de su mundu. Tenet unu livellu de p\u00f9blica educatzione bonu a beru et est globalitzadu meda.\nS\u2019It\u00e0lia giogat unu ruolu meda importante pertocat s\u2019aspetu militare, culturale e diplomaticu in su cuntestu internatzionale.\nGeografia.\nA nord alindat cun sa Frantza, s'Isv\u00ectzera, s'Austria, sa Islov\u00e8nia. Est inghiriada dae su Mare Mediterraneu: s'Adriaticu, su Ioniu, su Tirrenu. A s'Italia apartennent duas isulas mannas, Sitzilia e Sardigna, e \u00e0teras minores. A nord de s'Italia b'est sa cadena de sas Alpes, e in longaria, in sa peninsula, sos Apenninos. Su fr\u00f9mene prus mannu de s'Italia est su Po, chi naschet dae su Monviso, e atraessat sa Pianura Padana, e si nche ghetat a mare in s'Adriaticu, a cutzu de Venezia.\nSas Alpes ant un'isterrida de 1200 km. Calchi monte: su Monte Biancu (4800m.), su Cervinu (4400m.), su Monte Rosa (4600m.), Su Bernina (4050m.), su Monviso (3800m.), Adamello, Ortles, Cevedale e ateros. Sos ghiacciaios de sas Alpes alimentant fr\u00f9menes mannos (in Italia): su Po, su Ticinu, s'Adda, s'Adige, su Tagliamento, e \u00e0teros. E ateros in Europa: Su Renu, su R\u00f2danu, su Danubiu.\nIn Italia peninsulare bi sunt sos Apenninos, chi tenent una longaria de 1200 km., dae su passu de Cadibona a su Istritu de Messina. Sunt partzidos in tres partes: Apenninos setentrionales, chi cumprendent sos Apenninos Ligures e Toscanos, cun su Monte Cimone, su Monte Fumaiolo e-i su Monte Falterona. E cun sos fr\u00f9menes: Arnu e Tevere.\nSos Apenninos tzentrales, cun sos Apenninos Marchigianos e Abrutzesos, cun su Gran Sasso d'Italia (2912m) e sa Maiella (2795m), e sos fr\u00f9menes Met\u00e0uru, Trontu, Pescara.\nSos Apenninos Meridionales, cun sos Apenninos de sa Campania e de sa Calabria e sos Montes La Sila e s'Aspromonte (1955m). Unu riu importante: su Gariglianu.\nD\u00e8vemus ann\u00e0nghere s'Apenninu Sitzilianu, cun sos Montes Nebrodi e Le Madonie e su riu Simeto. In Sardigna sa cadena de su Gennargentu, cun sa Punta La Marmora (1834m).\nIn Italia bi sunt lagos: a nord sos printzipales sunt su Lagu Mazore, su de Garda e su d'Iseu.\nA su tzentru: Lagu de Bolsena, e Lagu Trasimenu. In Sardigna bi est su lagu artificiale prus mannu d'Europa, su Lagu Omodeo, formadu dae su Tirsu.\nEtimologia.\nSu istadu leat su n\u00f2mene dae sa regione geografica chi issa cumprendet.\nIp\u00f2tesi printzipale: dae su annigru.\nSende chi bi sunt paritzas ip\u00f2tesis pro su chi atenet sa or\u00ecgine de su fueddu, pro sa majoria de sos istoricos e de sos lingu\u00ecstas est dae sos grecos ca su n\u00f2mene benit. A\u00ecci parret chi tzerriant sa regione e custu parret chi benit dae sa paraula \u2018\u2019Viteli\u00f9\u2019\u2019 de sa limba oscana, una limba \niscump\u00e0rrida chi si faeddaiat in su sud de sa pen\u00ecsula.\nSu fueddu cherit n\u00e0rrere \u2018sa terra de sos annigros\u2019 , est a n\u00e0rrere de sos traos gi\u00f2vanos. Su trau fiat unu s\u00ecmbulu sagradu pro custas popolatziones."}
{"id": "19646", "revid": "12712", "url": "https://sc.wikipedia.org/wiki?curid=19646", "title": "It\u00e0lia/campidanesu", "text": "S\u2019It\u00e0lia, tzerriada uficialmenti Rep\u00f9blica italiana (in Italianu: Repubblica Italiana), est una rep\u00f9blica parlamentari de su cab'e b\u00e0sciu de s\u2019Europa. Allacanat cun sa Fr\u00e0ncia, sa Sv\u00ectzera, s\u2019\u00c0ustria e sa Slov\u00e8nia de is Alpis a su nord. Allacanat fintzas cun totu sa pen\u00ecsula italiana a su sud, in prus de is \u00ecsulas de Sard\u00ecnnia e de Sic\u00eclia , is prus mannas de su Mediterr\u00e0niu. Annotamala atinat paritzas \u00ecsolas prus piticas. Is stadus indipendentis de San Marinu e de sa Citade de su Vaticanu funt enclavis aintru de s\u2019It\u00e0lia, invecis sa comuna de Campioni d\u2019It\u00e0lia est una esclavi aintru de sa Sv\u00ectzera. \nSu logu de su Stadu italianu contat unus 301,338 Km2 innui bivint unus 60 millionis de bividoris. Est su de cincu paisus prus populaus de s\u2019Europa e su de bintitres de su mundu. Is orus de su mari sighint po 8.000 Km a sa grussera. \nRoma est sa capitali e sicumenti fiat sa capitali de s\u2019imp\u00e8rriu romanu, fiat stadu su centru de sa civilidadi ocidentali po agimai is s\u00e8culus. \nA pustis chi s\u2019imperu est arrutu, meda popolatzionis str\u00e0ngias s\u2019aposent\u00e0nt a intru a is l\u00e0canas italianas, prus ca totu germ\u00e0nicus, ma atrus puru.\nIn is s\u00e8culus sighentis sa pen\u00ecsula fiat pratzida in unas cantas cidadis-stadus e stadus regionalis, chi fiant soventi controllaus de governus foresus. A pustis de calincunu s\u00e8culu sa pen\u00ecsula it\u00e0lica torrat a essi su centru de sa cultura europea a s'ing\u00ecriu de su risorgimentu in su s\u00e8culu XV. A s'acabu, in su 1861, si fait s'It\u00e0lia, unu Stadu nou mai esistiu ananti, e n\u00e0sciu formalmenti de su R\u00e8nniu de S\u00e0rd\u00ecnnia donau de is spanniolus a is Sav\u00f2ias. \nIn su de XX s\u00e9culu at fraigau un'imperu coloniali e pigau parti a sa Prima e a sa Segunda gherra mundiali, bincendi sa de unu, ma perdendi sa de duus e po cussu at p\u00e8rdiu is col\u00f2nias cosa sua. In sa secunda mitadi de su s\u00e8culu su paisu at tentu unu svilupu econ\u00f2micu mannu. Est su de 24 paisus prus svilupaus de su mundu e su de 10 po su chi atenet sa calidadi de sa vida. Est unu de is fundatoris de su chi immoi est sa Unioni Europea et est in sa Euro-zona. Fait parti de su G8, su G20 e de sa NATO. Tenit sa de tres reservas prus mannas de oru, su de otu GDP nominali, su de dexi GDP (PPP) e is de is intradas (budget) prus mannas de su mundu. Tenit unu livellu de p\u00f9blica educatzioni bonu et est globalizau meda. S\u2019It\u00e0lia giogat unu rolu meda importanti a livellu militari, culturali e diplom\u00e0ticu in su cuntestu internatzionali.\nGeografia.\nA nord alindat cun sa Frantza, ss Sv\u00ectzera, s'\u00c0ustria, sa Slov\u00e8nia. Est ingiriada de su Mari Mediterr\u00e0niu: s'Adri\u00e0ticu, su I\u00f2niu, su Tirrenu. De su territ\u00f2riu italianu faint parti, cumenti regionis aut\u00f2nomas duas \u00ecsulas mannas, Sic\u00eclia e Sard\u00ecnnia, e atras minoris. A nord de s'It\u00e0lia ddoi est sa cadena de is Alpis, e in long\u00e0ria, in sa pen\u00ecsula, is Apenninus. Su fl\u00f9mini prus mannu de s'It\u00e0lia est su Po, chi nascit de su Monvisu, e travessat sa Pianura Padana, e si nci ghetat a mari in s'Adri\u00e0ticu, a cutzu de Ven\u00e8zia.\nIs Alpis tenint una mann\u00e0ria de 1200 km. Calincunu monti: su Monti B\u00ecancu (4800m.), su Cervinu (4400m.), su Monti Rosa (4600m.), Su Bernina (4050m.), su Monvisu (3800m.), Adamellu, Ortlis, Cevedali e atrus. Is ghiaciajus de is Alpis alimentant fl\u00f9minis mannus (in It\u00e0lia): su Po, su Ticinu, s'Adda, s'\u00c0digi, su Talliamentu, e atrus. E atrus in Europa: Su Renu, su R\u00f2danu, su Dan\u00f9biu.\nIn It\u00e0lia peninsulari ddoi funt is Apenninus, chi tenint una long\u00e0ria de 1200 Km., de su passu de Cadibona a su Stritu de Messina. Funt spratzinaus in tres arrogus: Apenninus setentrionalis, chi cumprendint is Apenninus L\u00ecguris e Toscanus, cun su Monti Cimoni, su Monti Fumaiolu e su Monti Falterona. E cun is fl\u00f9minis: Arnu e Tevere.\nIs Apenninus centralis, cun is Apenninus Marchigianus e Abrutzesus, cun su Gran Sassu d'It\u00e0lia (2912m) e sa Maiella (2795m), e is fl\u00f9minis Met\u00e0uru, Trontu, Pescara.\nIs Apenninus Meridionalis, cun is Apenninus de sa Camp\u00e0nia e de sa Cal\u00e0bria e is Montis La Sila e s'Aspromonti (1955m). Unu arriu importanti: su Garillianu.\nDepeus aciungi s'Apenninu Sicilianu, cun is Montis Nebrodi e Le M\u00e0donie e su arriu Simetu. In Sard\u00ecnnia sa cadena de su Gennargentu, cun \"Pedra Cr\u00e0pias\" (1834m).\nIn It\u00e0lia ddoi funt lagus: a nord is printzipalis funt su Lagu Majori, su de Garda e su d'Iseu.\nA su centru: Lagu de Bolsena, e Lagu Trasimenu. In Sard\u00ecnnia ddoi est su lagu artificiale prus mannu d'Europa, su Lagu Omodeu, formau de su Tirsu.\nEtimologia.\nSu Stadu pigat su n\u00f2mini de sa pen\u00ecsula it\u00e0lica chi format bona parti de su territ\u00f2riu cosa sua.\nIp\u00f2tesi principali: de s'annigu.\nSendi chi ddoi funt unas cantas ip\u00f2tesis po su chi tocat s'or\u00ecgini de su fueddu, po sa majoria de is st\u00f2ricus e de is lingu\u00ecstas est de is grecus ca su n\u00f2mini benit. A\u00ecci parit chi tzerri\u00e0nt sa regioni e custu parit chi b\u00e8ngiat de su fueddu \u2018\u2019Vitellu/noeddu\u2019\u2019 de sa l\u00ecngua toscana, una l\u00ecngua spar\u00e8ssia chi si faedda\u00e0t in cab'e b\u00e0sciu de sa pen\u00ecsula.\nSu fueddu bolit nai \u2018sa terra de is annigus\u2019."}
{"id": "19648", "revid": "7227", "url": "https://sc.wikipedia.org/wiki?curid=19648", "title": "Limba italiana/logudoresu", "text": "Sa limba italiana est una limba romanza, faeddada in Italia, in San Marino, in su Vaticanu, in su Cantone Ticino in Isv\u00ectzera e in \u00e0teras partes de su mundu (inue bivint disterrados italianos, comente est s'Am\u00e8rica de su Nord e s'Am\u00e8rica Latina).\nRaighinas importantes de sa limba italiana las agatamos in Toscana de sos seculos passados, cun Dante Alighieri, Giovanni Boccaccio, Francesco Petrarca e ateros meda. Pustis: Giacomo Leopardi, Alessandro Manzoni, Niccol\u00f2 Tommaseo. Medas paraulas s'italianu las at leadas dae sos dialettos varios chi esistint in Italia. S'intrada de paraulas in s'Italianu dae sos dialettos italianos est aumentada cun sa televisione. Ma sa televisione at puru livelladu s'italianu in totas sas regiones de s'Italia."}
{"id": "19649", "revid": "2404", "url": "https://sc.wikipedia.org/wiki?curid=19649", "title": "Beneita de C\u00e0laris", "text": "Beneita de Lacon-Massa o de C\u00e0laris, narada fintzas Benedetta de Massa (Santa Igia, 1194 \u2013 Massa, 1233), est istada giuighissa rennante de C\u00e0laris (1214-1233). Fiat sa f\u00ecgia manna de su gi\u00f9ighe Gulliermu I Salusi IV de Lacon-Massa (mama sua fiat Giorga, f\u00ecgia minore de Costantinu II Salusi III) e de Adel\u00e0ide Malaspina. Est istada sa segunda f\u00e8mina, a pustis de Elena de Gaddura, a ocupare unu tronu sardu pro deretu pr\u00f2piu, e una de is primas in Europa.\nBiografia.\nBeneita in su 1214 a totu, a s'edade de binti annos, aiat prestadu giura in is manos de s'archip\u00ecscamu Ricu de C\u00e0laris, a sa pres\u00e8ntzia de is n\u00f2biles majores e de is prelados, assegurende de non ammenguare is territ\u00f2rios de su giudicadu, de no alienare niunu casteddu e de no istr\u00ecnghere alli\u00e0ntzias chentza de su cunsensu issoro. Cussu matessi annu, in su mese de tr\u00eculas, aiat cojuadu a Barisone II de Arbaree, f\u00ecgiu de su gi\u00f9ighe Pedru I de Arborea, chi fiat istadu impresonadu dae su babbu. Issu aiat pigadu su n\u00f9mene din\u00e0sticu de \"Torchitor IV\" e is duos c\u00f2jubes aiant guvernadu giuntos is rispetivos regnos, essende ambos tzitados in is currespetivos autos giudicales. Beneita, infines, aiat fatu donu de vassall\u00e0giu a sa Santa Sede.\nGiuighissa de C\u00e0laris.\nCun s'archip\u00ecscamu Ricu, su p\u00ecscamu sulcitanu e su maridu, aiat fatu numerosas lassas a is cr\u00e8sias de Santu Iroxi de Suelle e de Sulcis. Annotamala sa giuighissa aiat favoridu is s\u00f9dditos suos e s'economia locale a dannu de is pisanos, atirende\u00b7si pro custu, giai in su 1215, sa disamistade de sa rep\u00f9blica.\nIn su 1215, aprofitende de sa debilesa de Beneita, Lambertu Visconti, gi\u00f9ighe de Gaddura, aiat asortadu una flota manna e fiat isbarcadu un'es\u00e8rtzitu a Casteddu de C\u00e0laris, in ue aiat ocupadu su montigru de Santa Gilla, chi dominaiat sa tzitade e dd'aiat afortigadu. Tando aiat lassadu a su frade Ubaldu I su c\u00f2mpitu de conchistare su restu de su territ\u00f2riu. Sa giuighissa fiat istada tando custrinta a si nche fuire de sa capitale \"sua\" e chircare aprigu in s'internu de su giuigadu.\nIn su 1216 Beneita aiat fatu una lassa a sa catedrale de Pisa, in s'isperu de balangiare s'ap\u00f2giu de sa tzitade, ma in su 1217 Ubaldu I dd'aiat costrinta a tratare. De cunsigh\u00e8ntzia sa sennora aiat d\u00e8pidu atzetare chi su giuigadu devenneret vassallu de sa rep\u00f9blica de Pisa. In Casteddu per\u00f2 aiant tzocadu unos trumbullos intre is sardos e is pisanos, pro custu Beneita e su cojube, si fiant alliados cun su gi\u00f9ighe Comita III de Torres e cun sa rep\u00f9blica de G\u00e8nova in s'isperu de eliminare s'influ\u00e8ntzia pisana.\nIn opositzione a Pisa, annotamala, Beneita aiat otentu agiudu de paba On\u00f2riu III, su cale in su 1217 aiat annulladu sa n\u00f2mina de su pisanu Marianu a archip\u00ecscamu de C\u00e0laris, e dd'aiat remplasadu cun Ugolinu de Anagni, cardinale p\u00ecscamu de \u00d2stia e ligadu apost\u00f2licu in C\u00f2rsica e Sardigna. Annotamala aiat induidu a sustentare Beneita fintzas is Visconti de Milanu e su gi\u00f9ighe Marianu II de Torres. In cussu matessi beranu per\u00f2 fiat mortu su maridu de Beneita, Barisone, e in su 1218 Ubaldu I at cumbinadu sa segunda coja de sa giuighissa cun frade suo Lamberto (abarradu issu fintzas biudu de Elena de Gaddura) in s'isperu de concruire sa paghe. Is duos si fiant cojuados in su 1220, ma su Paba aiat imbalidadu deretu is n\u00f9tzias.\nIs cojos de sa giuighissa.\nIn su mese de nadale 1224 Beneita aiat torradu a annoare su donu suo a sa Santa Sede peri su presu Goffredu, atzetende de curresp\u00f2ndere unu tributu annuale de binti libras de prata e de non si torrare a cojuare chentza de su cunsensu papale. Annotamala, in s'in casu de m\u00f2rrere chentza de erederi, su giuigadu diat \u00e8ssere istadu eredadu dae sa Cr\u00e8sia. Su 1225 e 1226 fiant istados annos paghiosos e Beneita at postu a paris su f\u00ecgiu Gulliermu II de C\u00e0laris in numerosas lassas a v\u00e0rias cr\u00e8sias. Ma a fatu fiat torrada a cumintzare sa gherra cun Ubaldu Visconti de Gaddura erederi de Lambertu.\nPro custu, in s'intentu de s'amparare de is m\u00ecrias de Ubaldu, Beneita si fiat torradu a cojuare unas \u00e0teras duas bortas, e semper chentza de s'assensu pontif\u00ectziu. Su de tres maridos fiat istadu Erricu de Ceola, unu pisanu de sa n\u00f2bile fam\u00eclia de is Capraja, chi s'aiat ischidu balangiare s'agradessiment de su Paba. Su de bator maridos fiat istadu Rinaldu de Glandis e s'unione issoro a sa fine fiat istada cunsiderada cunforme a sa norma. Mancari custos intentos per\u00f2, sa viol\u00e8ntzia at torradu a tzocare in su C\u00e0laris e sa giuighissa fiat istada custrinta a agatare aprigu in antis in su casteddu de Santa Igia e pustis in Massa, terra de or\u00ecgine de is antepassados suos, in ue fiat morta, a s'edade de trintanoe annos, in su 1233.\nIsperdimentu de su giuigadu de C\u00e0laris.\nIn su 1233 paba Greg\u00f2riu IX aiat assignadu is terras de Massa e Potenzolo a Ugo de Proc\u00e0ria, imbetzes su giuigadu de C\u00e0laris fiat istadu partzidu intre is ereos de is Visconti de Gaddura, Capraja, Della Gherardesca, de Donor\u00e0tico, totus de or\u00ecgine pisana.\nSu f\u00ecgiu de Beneita e erederi de bindighi annos Gulliermu II Salusi V, at regnadu petzi in manera nominale, suta de s'ap\u00f2mpiu de sa tzia Agnesa, mama de Adel\u00e0sia de Torres, e de su segundu maridu Ranieri de Bolgheri.\nCun Gulliermu III Salusi VI (1257-1258), prob\u00e0bile rempuddu de Maria (f\u00ecgia de Beneita), si fiat isp\u00e8rdidu su giuigadu, a pustis de s'ocupatzione de sa \"capitale\" Santa Igia: s'abbandonu suo aiat tentu comente cunsigh\u00e8ntzia su fraigu, a est, de Casteddu de C\u00e0laris a banda de is pisanos.\nSanta Igia fiat istadu arrasada: su palatzu giuigale, sa seu de Santa Setz\u00eclia, is resid\u00e8ntzias de Agnesa de Massa e de s'\u00f9rtimu gi\u00f9ighe fiant isciuciados.\nOe abarrat petzi unu monumentu intregu de cussu per\u00ecodu: sa cr\u00e8sia rom\u00e0nicu-g\u00f2tica de Santu Pedru de is Piscadores, in su bighinadu Stampaxi, fata pesare dae Costantinu I Salusiu II e dae issu donada in su 1089 a is benedetinos de Mars\u00ecglia.\nIs rastas de s'antiga \"capitale\" sunt istadas torradas a atzapare in s'ala otzidentale de sa noa tzitade (zona de s'atuale cursu Vittorio Emanuele) e, in sa Seu de Santa Maria, petzi s'altare de Santa Setz\u00eclia, mancari torradu a acontzare in istile barocu, est su chi s'agataiat in s'om\u00f2nima cr\u00e8sia de Santa Igia."}
{"id": "19654", "revid": "7227", "url": "https://sc.wikipedia.org/wiki?curid=19654", "title": "Maria Lai", "text": "Maria Lai (Ulassa, 27 de cabudanni de su 1919 \u2013 Cardedu, 16 de aprile de su 2013) est istada un'artista sarda. Su Museu de Arte Cuntempor\u00e0nea Istatzione de s'arte de Ulassa tenet sa regorta p\u00f9blica prus manna de \u00f2peras de s'artista. Cun \"A si ligare a su monte (Legarsi alla montagna\") sa Lai at realizadu sa prima \u00f2pera de Arte relatzionale a livellu internatzionale.\nBiografia.\nMaria Lai naschet in su 1919 in sa bidda de Ulassa, in sa sub-regione barbaritzina de s'Ogiastra. F\u00ecgia de Giuseppe e Sofia Mereu, Maria Lai est segunda de chimbe intre f\u00ecgios e f\u00ecgias, tzia de su fot\u00f2grafu Virg\u00ecliu Lai e de s'iscritora Maria Pia Lai Guaita. Sa fam\u00eclia Lai, in paris a t\u00e8nnere Maria comente a artista de fama, at dadu sos nadales a Giuliana, una sorre sua chi fiat un'iscritora de talentu; in antis de m\u00f2rrere a s'edade de 92 annos, at publicadu sa trilogia: \"L'erede del corbulaio, Mi piacerebbe usare bene words e Ritagli (S'erederi de su corbul\u00e0iu\", \"Mi diat geniare a impreare bene words\" e \"Truncaduras\"). Giuanne, su frade mannu de Maria, est istadu imbetzes unu m\u00e8igu imprendidore de importu, chi at fundadu in su 1952 sa Cl\u00ecnica M\u00e8iga \"Ispidale Tommasini\" de Iersu. Albertu Cannas, germanu suo, est istadu su Presidente de su Museu Fundatzione Istatzione de s'arte. \nDurante sa pitzinnia sua est de salude d\u00e8bile meda, cosa chi la batit a si tramudare pro sos meses ierriles dae sa bidda de Ulassa a sa pranura de G\u00e0iru pro torrare unu pagu in salude: benit istrangiada dae sos tzios, massajos chene f\u00ecgios.\nIn sos meses ierriles brincat de so totu sas iscolas maternas e elementares; in isulamentu totale incumentzat a iscob\u00e8rrere, e a collire in intro de issa matessi, s'atit\u00f9dine pro su disinnu. In su 1933 morit Cornelia, sa sorre minore, e Maria posat comente a modella de Frantziscu Ciusa. Est in custa ocasione trista chi bidet, pro sa prima borta, sa butega de s'artista, e s'atmosfera de su mundu de s'arte in ue abarrat corfida e atzisada a fundu. Sa fam\u00eclia isseberat de l'iscr\u00ecere a sas iscolas segund\u00e0rias in Casteddu, in ue tenet sa fortuna de conn\u00f2schere, che a mastru de italianu suo, Salvatore Cambosu. Issu pro primu cumprendet sas dificultades de sa pitzinna in s'insertada iscol\u00e0stica e pro primu iscoberit sa sensibilidade art\u00ecstica sua; gr\u00e0tzias a issu, sa gi\u00f2vana allieva ulassesa s'at a f\u00e0ghere c\u00e0rrigu de s'importu e de su balore de su latinu e de sas poesias e at a iscob\u00e8rrere \"su balore de su ritmu de sas par\u00e0ulas chi batint a su mud\u00ecmene\". In su 1939, \"si puru cun dificultades medas\", iss\u00e8berat de sighire sa chirca sua de su sinnu, iscriende\u00b7si a su Litzeu Art\u00ecsticu de Roma, in ue connoschet a mastros de iscultura che a \u00c0nghelu Prini e Marinu Mazzacurati, chi bident immediatamente in issa unu sinnu maduru e masculinu meda, essentziale e lestru in manera estrema. Acabados sos ist\u00f9dios in su litzeu, at a tzucare a Verona e, pagu a pustis, a Ven\u00e8tzia, ca sa segunda gherra mundiale l'impedit de torrare a Sardigna.\nEssende\u00b7si tramudada a Ven\u00e8tzia chene agiudu finantzi\u00e0riu perunu frunidu dae sa fam\u00eclia, s'iscriet a s'Acad\u00e8mia de Artes Bellas, in ue sighit unu cursu de iscultura tentu dae s'artista Arturu Martini e de Albertu Viani, e tenet che a tutor s'artista M\u00e0riu De Luigi. In s'ambiente acad\u00e8micu venetzianu adobiat dificultades medas. In s'incumintzu est disarmante pro issa sa figura de su mastru suo, chi peleat a atzetare sas f\u00e8minas in su mundu de s'arte; annotamala issu in cussu tempus colat una crisi po\u00e8tica e petzi in unu segundu momentu incumentzat a cumpr\u00e8ndere cantu siant importantes sas letziones suas, agatende afinidades medas cun Cambosu, est a n\u00e0rrere in su balore de su ritmu, \"in custu casu in s'iscultura\".\nIn su 1945 iss\u00e8berat de torrare in Sardigna in manera rocambolesca, cun unas cantas naviteddas de sarvat\u00e0giu dae su portu de N\u00e0poli a su de Casteddu. In s'\u00ecsula abarrat finas a su 1954; in tantu sighit a curare s'amistade cun Salvatore Cambosu e insegnat disinnu in sas iscolas elementares de sa tzitade e de unas cantas biddas. De custu per\u00ecodu est s'amistade cun s'iscritore e artista Foiso Fois. In su 1947 su frade mannu Gianni at subidu un'imposta, in unu tentativu de secuestru de persone, a curtzu a Monte Codi in territ\u00f2riu de Ulassa: sarvende\u00b7si pro mir\u00e0culu, gr\u00e0tzias a s'interventu lestru de una camionetta de sordados americanos chi colaiant in cussu tretu. Torrat a Roma in su 1954, batinde\u00b7di in fatu unu bag\u00e0lliu de tristura manna, pro neghe de sa bocchidura de su frade minore Larentu, acont\u00e8ssida su matessi annu a curtzu a Ulassa. In su 1957, in sa galleria \"L'Obelisco\" de Irene Brin, at a t\u00e8nnere sa prima personale sua cun sos disinnos a matita dae su 1941 a su 1954; at a p\u00f2dere in tantu ab\u00e8rrere un'ist\u00f9diu minore de arte, printzipiare raportos de amigh\u00e8ntzia cun artistas che a Jorge Eduardo Eielson, e in tantu aparire in unos cantos serv\u00ectzios televisivos de s'Istitutu Lughe. A pustis de sa mustra paret andare totu pro su m\u00e8gius; ma a unu tratu iss\u00e8berat de si retirare dae su mundu de s'arte, in unu mud\u00ecmene chi l'at a acumpangiare pro belle 10 annos: una crisi po\u00e8tica chi la tenet largana dae sas gallerias e sos artistas, ma chi l'ac\u00f9rtziat a su mundu de sos poetas e de sos iscritores. Pro totus sos annos sessanta, difatis, coltivat unu raportu de amigh\u00e8ntzia e de collaboratzione cun s'iscritore Giuseppe Dess\u00ec, bighinu de domo sua in Roma. In su 1963, intre Ulassa e Cardedu, in Sardigna, b'at \u00e0pidu una \u00e0tera isparat\u00f2ria violenta intre carabineris e bandidos a curtzu a sa domo sua de su sartu, in ue giai dae tempus istaiant sos genitores, pro neghe de unu tentativu, s'enn\u00e8simu, de secuestru de persone de su connadu. Pro m\u00e8diu de s'iscritore Giuseppe Dess\u00ec, torrat a iscob\u00e8rrere su sensu de su mitu e de sas legendas de sa terra sua, traet ispiratzione profunda dae sos libros suos, cumprendet galu de prus cantu siat importante e privilegiada s'or\u00ecgine sarda sua. In custu mud\u00ecmene romanu, osservat sas currentes cuntempor\u00e0neas emergentes, che a s'Arte P\u00f2bera e s'Informale, e in pagu tempus cumprendet cantu esserent de importu mannu sas letziones de Martini (in s'incumintzu b\u00ecvidas che a unu fallimentu totale), sas par\u00e0ulas de Cambosu, sas traditziones, sos mitos e sas legendas de sa terra de n\u00e0schida sua. Intervenende in sa mat\u00e8ria pro m\u00e8diu de sos ogetos oriolados Ready-made de su tel\u00e0rgiu e de sa maja de s'impreu suo, de su pane e de sos ogetos de su passadu arc\u00e0icu sardu, incumentzat su caminu suo, chi bidet su tempus coladu che a un'iscumbata de su tempus benidore.\nSu 1971 est pro issa un'annu tristu e, in su matessi momentu, fecundu de fainas a beru: tristu ca in su cabudanni morit in un'intzidente a\u00e8reu s'\u00f9nicu frade chi li fiat abarradu, Gianni; intamas a livellu art\u00ecsticu, in sa Galleria Schneider de Roma, esponet sos primos Tel\u00e0rgios. Sa mustra fiat curada dae Marcello Venturoli, unu tziclu chi caraterizat totu sos deghe annos imbenientes. Un'acurtziamentu a s'arte t\u00e8ssile favoridu dae s'ad\u00f2biu cun su mastru Enrico Accatino, chi incumentzat a operare pro sa ri-n\u00e0schida de s'arte t\u00e8ssile, incluende fintzas unas cantas manifaturas sardas. In su 1976 connoschet a Angela Grilletti Migliavacca, propiet\u00e0ria e diretora de sa galleria Arte Duchamp de Casteddu e curadora personale benidora sua, cun sa cale at, a pustis, a t\u00e8nnere unu raportu de traballu e de amigh\u00e8ntzia de prus de deghe annos. In su 1977 connoschet a s'ist\u00f2rica de s'arte Mirella Bentivoglio chi, s'annu imbeniente, at a perm\u00ectere a Maria de isbarcare in sa Biennale de Ven\u00e8tzia. Sos annos otanta de su de XX s\u00e8culos, imbetzes, sunt caraterizados dae su tziclu de sas \"Geografias\" e de sos \"Libros cosidos\". Incumentzant a li pedire collaboratziones pro unas cantas coberteddas (p.es. su libru \"vero\" de Giulio Angioni, \"A fogu aintru\", EDeS, 1978, cun disinnos de Maria Lai), e unu muntone de \u00e0teras, ma mescamente incumentzant sas primas operatziones in su territ\u00f2riu: \"A si ligare a su Monte\" (\"Legarsi alla Montagna)\", pro esempru, est s'\u00f2pera chi la batit a sa realizatzione de sas \u00f2peras benidoras in sa bidda de Ulassa. In Roma istringhet amistade cun Bruno Munari e a New York cun Antine Nivola. In custos annos realizat fatu-fatu fintzas installatziones ef\u00ecmeras e \u00f2peras in unas cantas \u00e0teras tzitades, non in Sardigna ebbia. In sos annos noranta sas \u00f2peras suas aparint che a una interpretatzione noa de su s'\u00e0ndala art\u00ecstica complessiva sua, e sos tziclos diferentes s'aunint in manera arm\u00f2nica s'unu cun s'\u00e0teru; sa lestresa no isetada de sos sinnos-disinnos si fundet cun sos imb\u00f2ligos de filos e de cordas de tel\u00e0rgiu e de Geografias. In custu cuntestu ist\u00f2ricu su traballu suo at a \u00e8ssere apretziadu meda fintzas a livellu internatzionale, e in custos annos naschit s'amistade cun s'istilista Antoni Marras e sas cantadoras Marisa Sannia e Elena Ledda.\nIn sos \u00f9rtimos annos est istada e at traballadu in sa domo in su sartu a curtzu a sa bidda de Cardedu; a Ulassa, imbetzes, s'8 de tr\u00eculas de su 2006 at inauguradu su Museu de Arte Cuntempor\u00e0nea Istatzione de s'arte, chi collit una parte de annotu (belle 140 cantzos) de sas \u00f2peras suas. A pustis de su sutzessu de su museu, sas \u00f2peras suas sunt intradas in sas Istitutziones de importu prus mannu, che a su Palatzu Grassi de Ven\u00e8tzia, cun sa mustra \"Italic\" a incuru de Francesco Bonami, a su Palatzu Mirto e a sa Villa Borghese de Roma.\nA pustis de sas espositziones reghentes in sos Istados Unidos e in unas cantas \u00e0teras manifestatziones europeas de importu mannu, Maria Lai est reconnota che a una intre sos artistas de importu e de annotu prus mannu de sa Sardigna.\nMorit in su 2013 e benit sepultada in su campusantu de Ulassa, a curtzu a sos familiares suos.\nA pustis de ses meses dae sa morte sua Laura Boldrini, Presidente de sa C\u00e0mera de sos Deputados, at prom\u00f2vidu unu cunvegnu in ammentu suo in sa Sala de sa Reina in su Palatzu de Montetzit\u00f2riu.\n\u00d2peras postas in logos p\u00f9blicos.\nPro s'opinione de s'artista s'\u00f2pera de importu prus mannu chi at fatu est \"A si ligare a su monte\" (\"Legarsi alla montagna\")."}
{"id": "19655", "revid": "7227", "url": "https://sc.wikipedia.org/wiki?curid=19655", "title": "Eva Mameli Calvino", "text": "Eva Mameli Calvino, in s'an\u00e0grafe Giuliana Luigia Evelina Mameli (T\u00e0tari, 12 fre\u00e0rgiu 1886 \u2013 Sanremo, 31 martzu 1978), est istada una botanica, naturalista e acad\u00e8mica sarda e italiana. Mama de s'iscritore Italo Calvino e de su ge\u00f2logu Floriano, est istada sa prima f\u00e8mina italiana a cunsighire la l\u00ecbera dotz\u00e8ntzia in un'universidade, fiat istimadora de is disafios iscient\u00ecficos e de cuddos tziviles (ddi est istada cunferida sa med\u00e0llia de prata de sa Rughe Ruja e de brunzu de su Ministru de is Internos).\nBiografia.\nNaschet in T\u00e0tari dae Giovanni Battista Mameli, artu ufitziale de is carabineris, e Maria Maddalena Cubeddu, origin\u00e0ria de Piaghe. Non rispondet a veridade cantu in manera rep\u00ectida iscritu, est a n\u00e0rrere ca su babbu \"fiat de is Mamelis de Lanus\u00e8\", parente de Goffredo Mameli, autore de s'innu natzionale italianu. Est istada sorre minore de su ch\u00ecmicu Efisio Mameli. In su 1903 in Casteddu cunsighit su diploma in s'Istitutu T\u00e8cnicu Pietro Martini e su matessi annu s'iscriet a sa Facultade de Isci\u00e8ntzias de s'Universidade de Casteddu in ue in su 1905 otenet una \"liss\u00e8ntzia in f\u00ecsica e matem\u00e0tica\", unu diploma superiore \u00f9tile a insegnare in is iscolas. A pustis de sa morte de su babbu, movet cun sa mama a Pavia, in ue in s'Universidade su frade Efisio Mameli fiat dotzente de ch\u00ecmica In Pavia, in su 1907, si l\u00e0ureat in Si\u00e8ntzias Naturales. In su 1915 otenet sa l\u00ecbera dotz\u00e8ntzia in bot\u00e0nica, prima f\u00e8mina in It\u00e0lia pro s'antedita disciplina.\nCun su maridu, Mario Calvino, lassat s'It\u00e0lia pro Cuba in su 1920. Is duos ant a torrare in It\u00e0lia in su 1925 pro s'istabilire in Sanremo, in ue a Mario Calvino fiat istada cumbidada sa diretzione de sa noa Istatzione isperimentale de froricoltura \u201cOr\u00e0tziu Raimondo\u201d. In su 1926 Eva Mameli Calvino aiat dir\u00ecgidu s'Ortu bot\u00e0nicu de s'Universidade de Casteddu, fintzas a su 1929 cando fiat torrada a Sanremo pro acumprire unas cantas fainas in s'istatzione dir\u00ecgida dae su maridu. Est istada dotzente de bot\u00e0nica in s'Universidade de Casteddu, ativa in s'Istatzione isperimentale de floricoltura de Sanremo, e pro s'\u00f2pera sua de tutela de is pugiones est cunsiderada sa \u00abprima e \u00f9nica f\u00e8mina\u00bb de su movimentu pro sa cunservatzione de sa natura intre is duas gherras.\nIscritos.\nSa prima de una longa s\u00e8rie de publicatziones (ultres 200) de Eva Mameli Calvino andat torra a su 1906, resurtadu de is chircas esecutadas in s'Ortu bot\u00e0nicu de Casteddu in su g\u00e8nere \"Fumaria\", mentras un'annu a pustis aiat publicadu \"Sulla flora micologica della Sardegna\" (Subra sa flora micologica de Sardigna) a su cale aiat dadu sighida cun un'ulteriore publicatzione in su 1908.. Si fiat ocupada, cun is iscritos suos, in antis de lichenologia, micologia e fisiologia vegetale, a pustis de gen\u00e8tica aplicada a is matas ornamentales, fitopatologia e floricoltura. De su 1930, per\u00ecodu cando fundat impare a su maridu sa \"Sotziedade italiana amigos de is frores\" e sa revista \u00abIl Giardino Fiorito\u00bb (Su Giardinu Froridu), chi ant a dir\u00ecgere dae su 1931 a su 1947, in isvariados art\u00ecculos s'\u00f2cupat de s'amparu de is pugiones."}
{"id": "19656", "revid": "7227", "url": "https://sc.wikipedia.org/wiki?curid=19656", "title": "Pinutxa Ginesu Maffei", "text": "Pinutxa Ginesu Maffei o Pinuccia Ginesu Maffei (S'Alighera, 23 de martzu de su 1914 - T\u00e0tari, 30 de santandria de su 1961) est istada una mastra de iscola e poetissa aligheresa in limba catalana e italiana.\nBiografia.\nEst naschida in S'Alighera su 23 de martzu de su 1914, f\u00ecgia de Salvatore Ginesu di Milis e de Angeletta Manga. S'annu 1921, cando teniat 7 annos, sa morte primidia de su babbu at obrigadu sa mama a traballare sa giorronada intrea in su bancone de su tzilleri familiare pro p\u00f2dere mant\u00e8nnere sos f\u00ecgios. Su fatu de \u00e8ssere \u00f2rfana e s'aus\u00e8ntzia segura de sa mama ant contribuidu a li sestare unu caratere forte e indipendente e in s'interi t\u00e8neru e protetore cara a su frade suo Paolo, duos annos prus minore e numenadu in manera familiare \"Carluccio\", chi est divenidu totu sa vida unu de sos punteddos afetivos mannos suos.\nSu 1929, s'est tramudada a T\u00e0tari pro istudiare insegnamentu. Sa fam\u00eclia afrontaiat penalidades econ\u00f2micas graves e petzi issa at p\u00f2didu incumentzare sos ist\u00f9dios superiores, sa torrada a domo restaiat limitada a sas festas de Pasca de Nadale e Pasca Manna. Sa soledade e s'ap\u00e8liu de torrare faghiant parte de sa vida de cada die sua e giai si podent apretziare in sa tem\u00e0tica de sas primas relatas suas e poesias\nSu 1935 otenet su t\u00ectulu de mastra, e torrat a s'Alighera in ue agatat su primu traballu de pretzetora de sos f\u00ecgios de una fam\u00eclia de vacantzieris istiales chi benint dae Biella (Piemonte), cun un'istip\u00e8ndiu de 450 liras a su mese.\nIn su mentres de sos cursos imbenientes, at incumentzadu unu giru largu de mastra suplente in medas iscolas de sa prov\u00ecntzia de T\u00e0tari, a primu a Illorai, Biddanoa Monteleone, e a pustis a Altzaghena, Belchidda, \u00cctiri, Uri, Isporlatu, Romana, Tula e Otieri. In totu custos logos nch'est istada durante per\u00ecodos longos, pro more de sa falta de comunicatziones regulares cun s'Alighera, afrontende torra una soledade dolorosa chi la batiat a evocare los g\u00f9turos, sa muralla, sas turres, sa marina, sas barcas... logos e paes\u00e0gios de s'Alighera, idealizados dae s'ap\u00e8liu de s'ammentu. Frutu de cuddos annos sunt istados sos medas contos e poesias in italianu e aligheresu chi publicaiat in su cuotidianu \"La Nuova Sardegna\".\nIn su 1939 s'est cojuada cun Mario Maffei e ant tentu chimbe f\u00ecgios -Ivan, Arturo, Salvo, Mirko e Aldo\u2013. e semper at ligadu sa vida de fam\u00eclia numerosa cun s'imparu e s'iscritura. Dae su 1952 a su 1961 at collaboradu chene interrutzione in su cuotidianu \"La\" \"Nuova Sardegna\", in sa colunna \"Musa aligeresa\", e fintzas in \"Renaixen\u00e7a Nova\" (T\u00e0tari) e \"Ressorgiment\" (Buenos Aires).\nFinas a sa morte sua, su 30 de santandria de su 1961, a petzi 47 annos, at cultivadu sa poesia e su contu. Unas cantas poesias che a \"Boga\".\"..Bogamar\u00ed\" e \"Alguer, la tua marina (Alighera, sa marina tua\") sunt istadas musicadas dae issa matessi. Manteniat fintzas cuntatos e currispond\u00e8ntzia manna cun poetas aligheresos e catalanos in es\u00ecliu\u00a0: Angel Cao, Rafael Catardi, Pere Catal\u00e0 e Roca, Fivaller Seras e Lleonart, Joan Rocamora Cuatrecases, e Salvador Ruju, chi formaiant su grupu \"I giovani catalani di Buenos Aires\" chi a pustis si diat numenare \"Obra Cultural Catalana\" \"(\u00d2pera Culturale Catalana)\".\nS'annu 1959, essende giai mal\u00e0ida meda, at bintu su pr\u00e8miu \"Centro di Studi Alguero\" in sos giogos floreales catalanos in es\u00ecliu, tzelebrados in Parigi cun sa poesia \"L'Aigua\" (\"S'Abba\"). At retzidu su pr\u00e8miu su poeta Rafael Catardi.\nS'\u00f2pera sua est istada publicada in sas rivistas \"Condal\" (Bartzellona 1960), \"Alghero e sa Catalogna\" de Pasqual Scanu (Casteddu, 1962), \"Renaixen\u00e7a Nova\" (T\u00e0tari,1960), \"Les cinc branques\", Poesia feminina catalana, (Bartzellona,1975) Antologia de Claudio Calisai: \"Sulle orme dei versi\" \"Antologia di poeti algheresi dal 1720 ai nostri giorni\", \"Antologia de la can\u00e7\u00f3 algueresa, guitarres i mandolines\" de Ciro Fadda-Alguer 2009, \"La tercera illa:\" \"poesia catalana de L'Alguer (1945-2013),\" de Joan Elies Adell (Bartzellona, 2013), \"Lo carraronet\", cumm\u00e8dia in saligheresu in un'atu ebbia de Anna Maria Ceccotti. Si podent agatare fintzas unas cantas poesias, cantzones e discos de 45 e 33 giros e unos cantos CD de s'Ariston Record, cantados dae Antonella Salvietti e dae pagu dae Franca Masu. Pinuccia Ginesu Maffei est istada una referente in su mundu intelletuale aligheresu.\nIn su 2015 ant publicadu su libru \"Poesie Algheresi\", cun prefatzione de Camila Pons, chi cuntenet medas fotografias, riprodutziones de pinturas, poemas musicados, currispond\u00e8ntzias e un'apenditze documentada.\nA incumentzare dae su 2017 benit ammaniadu unu cuncursu liter\u00e0riu annuale in onore e ammentu de Pinuccia Ginesu, riservadu a sos istudiantes de s'Alighera."}
{"id": "19657", "revid": "10458", "url": "https://sc.wikipedia.org/wiki?curid=19657", "title": "Maria Del Zompo", "text": "Maria Del Zompo (Casteddu, 21 de abrile 1951) est una meiga, dotzente universit\u00e0ria, diretora de su dipartimentu de Si\u00e8ntzias Biom\u00e8dicas e, dae su 2015, retora de s'Universidade de Casteddu, prima f\u00e8mina el\u00e8ghida a custa carriga in s'istoria de s'Ateneu.\nBiografia.\nN\u00e0schida in Casteddu, Maria Del Zompo cunsighet sa maduresa cl\u00e0ssica in su 1969 e sa L\u00e0urea in Meighina e Chirurgia in su 1975 in s'Universidade de is Ist\u00f9dios de Casteddu. Intre su 1976 e su 1979 traballat che assistente incarrigada in sa Clinica de Maladias Nervosas e Mentales Universit\u00e0ria e in su 1980 s'ispetzializat in neurologia.\nTraballat comente borsista in su Biological Psychiatry Branch, NIMH, Bethesda, MD (USA) suta diretzione de su professore Robert M. Post fintzas a su 1982.\nTorrada a Casteddu sighet comente chircadora in s'Universidade de Casteddu in s'Istitutu de Farmacologia fintzas a su 1986 e in su Dipartimentu de Neurosi\u00e8ntzias \u201cB.B. Brodie\u201d fintzas a su 1993, cando est n\u00f9menada respons\u00e0bile de sa Setzione de Farmacologia Clinica de su Dipartimentu matessi, torradu a denumenare Dipartimentu de Si\u00e8ntzias Biom\u00e8dicas. In s'intertantu est fintzas n\u00f9menada professora assotziada de Farmacologia.\nDae su 1995 est respons\u00e0bile de su Tzentru de Psicofarmacologia Cl\u00ecnica e de su Tzentru Tzefaleas Primitivas, de su Dipartimentu de Si\u00e8ntzias Biomedicas Universit\u00e0riu. Dae su 1999 est Dotzente in su Dotoradu de Chirca in Neurosi\u00e8ntzias de s'Universidade de Casteddu.\nA partire dae su 2000 est professora ordin\u00e0ria de Farmacologia pro sa Facultade de Meighina de Chirurgia de s'Universidade de Casteddu, Diretora de s'Unidade Complessa de Farmacologia Cl\u00ecnica in AOU de Casteddu. \nDae su 2002 est Cumponente de su Tzentru de Etzell\u00e8ntzia pro sa Chirca \u201cNeurobiologia de is Tossicodipend\u00e8ntzias\u201d. Dae su matessi annu a su est annotamala diretora de s'Iscola de Ispetzializatzione in Farmacologia de sa Facultade de Meighina e Chirurgia, fintzas a su 2012 est respons\u00e0bile de su Serv\u00ectziu de Informatzione e Formatzione de su F\u00e0rmacu.\nIntre su 2007 e su 2011 est Diretora de su Dipartimentu de Neurosi\u00e8ntzias \u201cB.B. Brodie\u201d.\nDae su 2011 est assotziada a s\u2019Istitutu de Neurosi\u00e8ntzias de su CNR relativamente a sa Commessa \u201cNeurobiologia de is Dipend\u00e8ntzias\u201d e dae su 2012 est Diretora de su Dipartimentu de Si\u00e8ntzias Biom\u00e8dicas.\nIn su 20 de martzu de su 2015 arribat s'eletzione a Retora de s'Universidade de is Ist\u00f9dios de Casteddu, pro chi at a abarrare in c\u00e0rriga fintzas a su 2021. "}
{"id": "19658", "revid": "18313", "url": "https://sc.wikipedia.org/wiki?curid=19658", "title": "...altrimenti ci arrabbiamo!/campidanesu", "text": "...altrimenti ci arrabbiamo (in sardu:\"...o chi nonu s'arrenegaus!\") est unu film de su 1974 dirixu de Marcello Fondato, cun Bud Spencer e Terence Hill.\nTotu sa trama si furriat a una \"dune buggy\" rubia, modellu fatu de sa Puma, ca fait de \"pumu de sa scuncordia\" de sa storia.\nTrama.\nBen e Kid funti su primu unu meccanicu e su segundu unu camionista e totu is duus tenint sa passioni po is cursas automobilisticas. Bincidoris ex aequo de una gara meda lestra de autocross, bincint comenti premiu una \"dune buggy\" noa, rubia cun cappottedda groga. Sigomenti no si podit divid\u00ecri, decidint de si'dda giogai. Kid proponit una gara a \"birra e sartissus\" (\u00absu primu ca si crepat pagat su contu e perdit sa macchina\u00bb), e Ben accettat.\nTotu is duus bandant in ddunu bar de su luna park accanta po si giogai su trofeu. Su disaffiu benit per\u00f2 interrumpia de una una ghenga de tzeraccus de unu speculadori ediliziu, mut\u00ecu sceti \"su Boss\" , e ca bolit bettai a terra su luna park po fai logu a is suas costruzionis. Is ominis sciusciant su bar. Bess\u00ecus, Ben e Kid attoppant unu de is tzeraccus, ca intimat a issus de calai de sa \"dune buggy\". Ben e Kid narant ca no e provant a si'nd'andai de inia, ma is bandius corpint sa vettura, abbruxandudedda.\nDecidius a pretendiri una macchina noa, oguali a sa macchina scioppada, Ben e Kid bandnt tandu a su locali ristoranti de su Boss, e inoa narant sa battuta c donat su titulu a su film. A su Boss ca domandat a modu de sfida \u00abO chi nonu?\u00bb, Kid arrespundit difatis cun ddunu \u00ab...o chi nonu s'arrenegaus!\u00bb, ca s'at a intendiri medas bortas in sa storia.\nPesaus de inia issus, su Boss est de accordiu a torrai sa cosa, ma benit dissuadiu de su suu brassu destru, \"su Dottori\": unu psicologu freudianu de crara origini tedesca. S'omini cumbincit su Boss addusendu presumias arrexonis pedagogicas: Ben e Kid, a su chi narat issu, funti duus pipius afissiaus, ca binti su Boss comenti unu babbu. Ogna cuncessioni a is trempus insoru iat a essi tandu una gravi faddina psicologica. Su Dottori bantat sa malesa, ma certat a su Boss poitta fait su malu tantis po ddu essi, sena motivu.\nInvecis de nddi torrai sa \"dune buggy\" , su Boss fait sighiri Ben e Kid de unu tzeraccu suu, ca ddus sighit cun duas piccioccas a su luna park. Is duus si'nd'agatant e, domandandus\u00ec chi su Boss apat cumprendiu o nonu su chi boliant nai, si lassant tragai in dduna prova de forza in is attrazionis de su luna park. S'omini,a sa fini, ddis narat de ddus sighiri in dduna palestra, cumbintu de ddus podiri battiri in su pugilau. Ma, mentris s'est ancora ponendu a postu, Ben e Kid pistant totu sa gang ca ddus abettabat in palestra.\nPagu tempus a pustis, in s'officina de Ben, erribat una ghenga de motociclistas totus bestius de nieddu: su Boss ddus at imbiaus po recitare una pantomima faendu finta de ddi donai una \"dune buggy\" ca no esistit a is duus sissiligheris. Kid fingit de abarrai a su giogu, ma improvvisamenti narat ca no, e a lestru scaddiat su capu de is motociclistas pigandudeddi sa moto. A s'acabu de una fua in is padentis, Kid e Ben battint is urtimus duus cumponentis de sa banda in ddunu scontru ca torrat a sa menti un duellu medievali, cun motociclettas po cuaddus e fustis po is lanzas.\nSu Dottori tandu cumandat a su Boss sa sua opzioni finali, e fait benni de is Stadus Unius unu glaciali killer mut\u00ecu \"Paganini\" poitta ddi bastat sceti unu corpu e duncas no repitit, comenti su violinista Niccol\u00f2 Paganini. Po cussu si serbit de unu fosili cuau in sa custodia de unu violinu. Ogrus azurus, facci pallida, bestiri gessau, Paganini no narat unu fueddu, ma domandat meda dinai po su traballu. Issu sighit Ben e Kid in teatru, auba Ben est faendu is provas de su coru de is pompieris, ma no arrenescit a teniri totu is duus a innantis. A pustis ca at provai medas bortas, parit ca siat finalmenti s'ora bona. Candu per\u00f2 su killer oberit sa custodia de su fosili, s'agatat ca cuddu est istetiu cambiau cun ddunu violinu beru. Est istetiu Kid, ca immoi puntat su fosili beru contra de issu.\nMentris a su ristoranti su Boss e su Dottori faint giai festa, segurus de s'essi liberaus de is duus, s'intendit una orribili sviolinada: est Paganini ca, a suta de s'amalezzu de sa sua matessi carabina, attochidat sonandu e strobbat is clientis. Bittu s'ex killer, su Boss s'arrenegat, e est prontu a sfogai sa sua malesa a pitzu de su Dottori. Ma issu tenit una urtima carta. Cumbincit difatis su Boss ca sa bera menti ca guidat Ben e Kid est in realidadi Geremia, unu beccixeddu ca axudat Ben e ca, tempos a innantis, fudi istetiu cuocu in su ristoranti.\nCandu Ben agatat Geremia allomborau a suta de una macchina, pistau e maliconciu, is duus protagonistas (a pustis de dd'essi nau medas bortas) finalmenti \"s'arrenegant\". Erribaus a lestru a su ristoranti de su Boss, sfundanto sa janna cun sa macchina, sciusciant su locali e scudint totu su personali, torrandu a pretendiri una macchina noa.\nSu dis'in fatu su Boss, disfau, donat a Ben e Kid ben duus \"dune buggy\" , decrarandu satisfacenti sa soluzioni. E si nd'andat, sollevau de sa vertenza ca ddat bittu perdiri in dduna manera aici imprevedibili.\nMentris Ben e Kid, brexosus po su successu, provant is vetturas noas, ddu at un atru incidenti: po sbeliu Kid difatis corpit sa macchina de Ben, ca si furriat e pigat fogu. Ben no si fait nudda ma, imprumonau, assistit a su destrossu de sa macchina. Ma sa perdia andat dividia, e is duus si ponint de accordiu po una sfida noa a \"birra e sartissu\".\nProduzioni.\nSu film est istetiu girau in Spagna, a Madrid, e in Italia, in Poggio San Romualdo e Roma."}
{"id": "19659", "revid": "17554", "url": "https://sc.wikipedia.org/wiki?curid=19659", "title": "18697 Kathanson/campidanesu", "text": "18697 Kathanson et unu asteroidi de su sistema solari. Scopertu in su 1997, presentat un'\u00f2rbita caratterizada dae unu semiasse maggiore de 3,1083092 UA e dae una eccentricitari de 0,1280601, croccada de 1,18971\u00b0 respettu a s'eclittica."}
{"id": "19660", "revid": "17554", "url": "https://sc.wikipedia.org/wiki?curid=19660", "title": "7125 Eitarodate/campidanesu", "text": "7125 Eitarodate est unu asteroidi de su sistema solari. Scobertu in su 1980, portat un'orbita carateritzada dae unu semiassi magiori de 2,4130070 UA e dae un'ecentritzidadi de 0,1163679, inclinada de 2,25457\u00b0 arrespetu a s'ecl\u00ectica."}
{"id": "19664", "revid": "10458", "url": "https://sc.wikipedia.org/wiki?curid=19664", "title": "Abrile/logudoresu", "text": "Abrile est su de bator mese de su calend\u00e0riu julianu e gregorianu."}
{"id": "19665", "revid": "10458", "url": "https://sc.wikipedia.org/wiki?curid=19665", "title": "Abrile/campidanesu", "text": "Abrili est su de cuattru mesi de s'annu in basi a su calendariu gregorianu, e est su segundu de su beranu in s'emisferu boreali, de s'atongiu in s'emisferu australi, tenit 30 diis e si ponit in sa primu metadi de unu annu civili. Segundu calincuna interpretazioni, su nomini benit de s'etruscu \"Apro\", e cussu de su gregu Afrodite, dea de s'amori, a chini fudi dedicau su mesi de arbili. Segundu atras teorias, su nomini benit invecis de su latinu \"aperire\" (oberirri) po indicai su mesi auba si \"oberrint\" matas e froris.\nSa sua traduzioni in lingua inglesa, \"April\", est impreada comenti nomini propriu"}
{"id": "19666", "revid": "7227", "url": "https://sc.wikipedia.org/wiki?curid=19666", "title": "Annalisa Diaz", "text": "Annalisa Diaz Cao (Casteddu, 19 ghenn\u00e0rgiu 1935) est un'insegnante e feminista sarda.\nBiografia.\nDae su 1987 a su 1992 Annalisa Diaz est istada deputada in is listas de sa Manca Indipendente, eleta cun s'amparu de militantes e feministas. Deputada in sa de X legisladura, no est istada torrada a el\u00e8ghere in su 1992.\nSi c\u00e0ndidat a sa C\u00e0mera de is Deputados pro dimanda de is cump\u00e0ngias de movimentu, calicuna de is chi faghiat parte de su PCI, in su per\u00ecodu chi Livia Turcu, Alessandra Bocchetti e Franca Chiaromonte iscrient sa Carta de is f\u00e8minas: dae is f\u00e8minas sa fortza de is f\u00e8minas.\nS'ist\u00f2ria de Annalisa Diaz atraessat baranta annos de pol\u00ectica de is f\u00e8minas. Est istada fundadora e animadora de su Tzentru de documentatzione e ist\u00f9dios de is f\u00e8minas de Casteddu, gestidu dae sa cooperativa Sa Tarantola, chi in su 1977 unit duos colletivos ist\u00f2ricos de Casteddu, Chirca feminista de ruga Genovesi e su Colletivu de ruga Donizetti. S'annu imbeniente aberint sa Libreria de is f\u00e8minas. Presidente de Sa Tarantola, de su 1996 a su 2004 est presidente puru de sa Retze Lilith.\nIn s'atividade parlamentare at assentadu is cumpet\u00e8ntzias giur\u00ecdicas suas, partetzipende a sa formulatzione e sa presentada de 68 progetos de lege, de is chi b\u00ecndighi sunt divenidos leges. S'impinnu prus mannu est istadu cussu relativu a su traballu de is f\u00e8minas e a is protzeduras professionales chi discriminaiant finas a cussu momentu sa partetzipatzione feminile in su mercadu de su traballu. At traballadu pro es\u00e8mpiu a is normas de ammissione de su personale feminile in su Corpu forestale e in sa Gu\u00e0rdia de Fin\u00e0ntzia [Lege 30/6/1990]. At acumpridu unu ruolu importante in sa discussione parlamentare subra sa viol\u00e8ntzia sessuale contra is f\u00e8minas. In sa dibata intre protzedibilidade de uf\u00ectziu e cuerela de parte si ringherat a favore de custa \u00f9rtima positzione, cun su cumbinchimentu chi siat cussa prus acanta a is s\u00e8beros de is f\u00e8minas chi ant subidu su dannu, pro chi issas siant protagonistas de is detzisiones chi si depent pigare. In sa dibata pro sa lege subra s'interrutzione volunt\u00e0ria de gravid\u00e0ntzia, a pustis L. 194, est istada favor\u00e8vole a sa depenalizatzione, comente una parte de importu de su movimentu feminista chi reconnoschiat sa netzessidade de s'orientare fache a s'autodeterminatzione de is f\u00e8minas. At acumpridu sa faina semper in relatzione cun is f\u00e8minas de su grupu sardu suo e cun cussas de su Tz\u00ecrculu de sa Rosa de Roma."}
{"id": "19667", "revid": "7227", "url": "https://sc.wikipedia.org/wiki?curid=19667", "title": "Aceleratzione/campidanesu", "text": "S'aceleratzioni de un'ogetu est sa variatzioni me in su tempus de sa velotzidadi de cosa sua Sa variatzioni podit essi de mannesa, diretzioni o amb\u00e8dus impari. S'aceleratzioni est unu concetu importanti in sa cinem\u00e0tica, s'ala de sa mec\u00e0nica cl\u00e0ssica chi descr\u00ect su movimentu de is corpus.\nEst una cantidadi de vetori f\u00ecsicu; funt necess\u00e0rias sa mannesa e sa diretzioni impari po ddi donai definidura. Sa mannesa de s'aceleratzioni in su Sistema internatzionali de unidadis de mesura dda misurant in metrus a su segundu cuadrau (m / s2). In sa din\u00e0mica, s'ala de sa mec\u00e0nica chi st\u00f9diat s'atzioni de is fortzas, s'aceleratzioni de unu ogetu est sa fortza totali appricada a issu e totu spartzida po sa massa de cosa sua.\nAceleratzioni m\u00e8dia.\nS'aceleratzioni m\u00e8dia formula_1 in unu tretu de tempus dda agatant spartzendi sa variatzioni de sa velotzidadi, est a nai sa velotzidadi mesurada a s'acabu mancu sa mesurada a s'ingh\u00ectziu formula_2, po su trettu de tempus matessi formula_3.\nTandu si fadeus duas mesuras de sa velotzidadi in unu caminu deretu a 10 segundus s'una dae s'atra, agatendi a s'inghitzu una velotzidadi de 30 metrus a su segundu e a s'acabu de 60 metrus a su segundu, s'aceleratzioni m\u00e8dia est (60-30)/10 m/s2 = 30/10 m/s2 = 3 m/s2.\nAceleratzione subitana.\nChi immaginaus de menguai su tretu de tempus fintzas a arribai a zeru, cun un'operatzioni chi dda narant limiti, agataus s'aceleratzioni subitana o istant\u00e0nea\nDae s'es\u00e8mpiu de prima, immagineus chi boleus misurai s'aceleratzioni prus precisamenti. Incapa eus a fai misuras in tretus de tempus prus piticus: po es\u00e8mpiu prima de unu segundu, pustis de una de dexi partis de segundu, e aici sighendi. Candu su tretu est acanta a su zeru, o piticu cantu ddu bolint, si narat infinetesimu. Custu bolit nai chi s'aceleratzioni est sa derivada me in su tempus de sa velotzidadi. S'aceleratzioni subitana est s'aceleratzioni de su corpus in unu momentu precisu de tempus.\nA s'imbressi, chi cannosceus s'aceleratzioni subitana, podeus computai s'aceleratzioni m\u00e8dia fadendi s'integrali.\nCannosci s'aceleratzioni in unu trettu de tempus bolit nai cannosci sa variatzioni de sa velotzidadi formula_7\nIncapa no bastat cannosci s'aceleratzioni po sciri su valori de sa velotzidadi, ma toccat sciri puru cali fiat sa velotzidadi a s'inghitzu.\nSigumenti sa velotzidadi est sa derivada apetus a su tempus de sa positzioni, s'aceleratzioni est sa derivada segunda apetus a su tempus de sa positzioni.\nDin\u00e0mica.\nIn sa din\u00e0mica, s'aceleratzioni est ligada a sa fortza formula_9 e sa massa formula_10 dae su segundu printz\u00ecpiu de sa din\u00e0mica:\nAundi formula_9 est sa summa de is vetoris de is fortzas chi funt appricadas a s'ogetu. Duncas po su propiu ogetu prus est manna sa fortza, prus s'ogetu acelerat; chi sa fortza est sa propia, prus s'ogetu est grai, prus pagu acelerat."}
{"id": "19668", "revid": "2404", "url": "https://sc.wikipedia.org/wiki?curid=19668", "title": "Pand\u00e8mia de Prumonite peri Coronavirus de 2019-2020", "text": ""}
{"id": "19669", "revid": "7227", "url": "https://sc.wikipedia.org/wiki?curid=19669", "title": "Arr\u00e8gulas po ortografia, fon\u00e8tica, morfologia e fuedd\u00e0riu de sa Norma Campidanesa de sa L\u00ecngua Sarda", "text": "Is \"Arr\u00e8gulas po ortografia, fon\u00e8tica, morfologia e fuedd\u00e0riu de sa Norma Campidanesa de sa L\u00ecngua Sarda\" sunt un'istandard locale, pensadu pro unu grupu de variantes de sa limba sarda de s'\u00e0rea meridionale de s'\u00ccsula, agrupadas in suta de su n\u00f9mene de \"campidanesu\", e ufitzializadu pro s'impreu amministrativu in sa Prov\u00ecntzia de Casteddu (abolida in su 4 de fre\u00e0rgiu de su 2016 ufitzialmente, e in s'1u de fre\u00e0rgiu de su 2017 de fatu), in is uf\u00ectzios suos e in is atividades prom\u00f2vidas dae cussos uf\u00ectzios, in su 17 de martzu de su 2010.\nPunna e istrutura.\nSa norma de \"Is Arr\u00e8gulas\", comente benit incurtzada de fitianu, no est istada creada cun sa punna de \u00e8ssere un'istandard pro totu sa limba sarda, ma pro \u00e8ssere unu de duos istandard chi dda diant, a parre de is chi ant iscritu su testu, d\u00e8pere rapresentare (unu pro is dialetos mutidos \"logudoresos\", chi diant d\u00e8pere incluire fintzas s'\u00e0rea nugoresa e barbaritzina, e unu pro is campidanesos). Custa punna benit espressada in manera crara in su documentu de presentatzione de sa norma matessi chi, contra a s'idea de sa LSC (Limba Sarda Comuna), seberada dae sa Regione in su 2006 comente a norma isperimentale pro is documentos suos, chi narat chi su sardu est unu e chi est poss\u00ecbile a creare un'istandard \"de mesania\" chi in su matessi tempus esistat de a beru, pro lu rapresentare pro totus, proponet imbetzes duos istandards diferentes.\nCr\u00ecticas.\nSa norma campidanesa de su sardu, atzetada dae unos cantos linguistas, est criticada in totu o in parte dae \u00e0teros chi afirmant chi sa partzidura de su sardu in macro-variantes (campidanesu e logudoresu) non t\u00e8ngiat resones lingu\u00ecsticas ma isceti pol\u00ecticu-ist\u00f2ricas."}
{"id": "19671", "revid": "12712", "url": "https://sc.wikipedia.org/wiki?curid=19671", "title": "Is Arr\u00e8gulas", "text": ""}
{"id": "19672", "revid": "2404", "url": "https://sc.wikipedia.org/wiki?curid=19672", "title": "Elene de Gaddura", "text": "Elene de Lacon o de Gaddura (Civita, 1190 tzirca \u2013 Giuigadu de Gaddura, 1218), fiat giuighissa de Gaddura (1203-1218).\nFiat sa prima f\u00e8mina a atz\u00e8dere a unu tronu sardu pro deretu pr\u00f2piu e una de is primas in Europa. Dd'aiant sighida Beneita de C\u00e0laris, Adel\u00e0sia de Torres, Giuanna Visconti de Gaddura (solu titulare), Elionora de Arbaree.\nDe fatu, carchi istudiosu cunsiderat ca sa f\u00e8mina non podiat artziare a su tronu personalmente, podiat t\u00e8nnere unicamente funtziones de ap\u00f2mpiu o vic\u00e0ria, guvernare pro is f\u00ecgios, segundu is normas sighidura sardas, e trasm\u00ectere su deretu petzi a su maridu o a s'erederi. Fintzas Elionora de Arbaree fiat istada petzi Giuighissa o Reina Apompiadora pro is f\u00ecgios suos Fidericu e Marianu. Fintzas chi in is l\u00ecteras e in sa Carta de Logu si firmat comente simpre Giuighissa, in un'annu non tzertu intre su 1392 e su 1395, aiat tz\u00e8didu su guvernu a su f\u00ecgiu, in cantu aiat ass\u00f9midu s'edade adulta.\nBiografia.\nElene fiat n\u00e0schida in Civita (atuale Terranoa), tzentru printzipale de su regnu, a ingh\u00ecriu a su 1190, \u00f9nica eredera subrab\u00ecvida de su gi\u00f9ighe Barisone I de Lacon (1173-1203) e de Odolina de Lacon. CUn petzi tr\u00e8ighi annos fiat artziada a su tronu giuigale cun s'ap\u00f2mpiu de sa mama: babbu suo, difatis, fiat mortu in su 1203. Bi sunt pagas novas documentadas subra de issa (medas de cr\u00f2naca o populares) e subra sa breve vida sua: est ammentada pro su fatu de \u00e8ssere istada sa prima f\u00e8mina sarda a ass\u00f9mere su rangu giuigale e pro is medas intentos a banda de is pretendentes de s'assigurare sa manu sua.\nGiuighissa de Gaddura.\nSu gi\u00f9ighe Barisone, comente giai aiat fatu Costanza de Altavilla pro su f\u00ecgiu Fidericu II, in antis de m\u00f2rrere aiat lassadu Elene e su giuigadu in suta de s'amparu de Innotz\u00e8ntziu III. Su pont\u00ecfitze, chi miraiat a f\u00e0ghere abarrare sa Gaddura in sa r\u00f2dia de sa Cr\u00e8sia, aiat iscritu luegus una l\u00ectera a s'archip\u00ecscamu de Torres Biasu, incarrighende\u00b7ddu de bardare a sa tranchillidade de sa sutzessione in Civita, e custu significaiat procurare unu maridu adecuadu, let\u00ecgiu a is inter\u00e8ssios eclesi\u00e0sticos, a sa gi\u00f2vana eredera. Su Paba, per\u00f2, no fiat istadu s'\u00f9nicu a s'apensamentare de su futuru de Elene: su p\u00f2dere in su regnu gadduresu fia abramadu fintzas dae Gulliermu I de C\u00e0laris, Comita III de Torres, Ugu I e Pedru I de Arbaree, chi in prus in prus furriadas aiant intentadu de ocupare su territ\u00f2riu. Su paba, peristantu, aiat fatu perb\u00e8nnere una segunda missiva a is s\u00f9dditos pro ddos abisare de respetare s'autoridade de su preladu turritanu, delegadu suo in s'ispinosu fatu. Su 15 cabudanni 1203, Innotz\u00e8ntziu III aiat racumandadu Gulliermu I de C\u00e0laris de iscoragire is pretesas a sa manu de Elene de su parente Gulliermu Malaspina, cumbidende\u00b7ddu a lassare sa Gaddura. Su gi\u00f9ighe calaritanu aiat respostu de cunsiderare a maridu dignu pro sa gi\u00f2vana cuntierrada Itocor de Gunale, frade de Comita de Torres. Siat Guliermu siat Comita, nointames, fiant istados abisados de sighire is diretivas de s'archip\u00ecscamu Biasu. In su tr\u00eculas 1204, s'autorit\u00e0riu pont\u00ecfitze aiat iscritu torra a s'iscuntzertada Elene, racumandende\u00b7ddi de s'atenere a sa voluntade sua e aiat ammonestadu sa giuighissa mama Odolina, s'archip\u00ecscamu de C\u00e0laris Ricus e su p\u00f2pulu gadduresu de respetare is detzisos de Biasu. Su p\u00ecscamu de Civita Filipone fiat andadu, duncas, a Roma pro retzire is istrutziones de su paba subra is cunditziones de sa coja.\nCoja cun Lamberto Visconti.\nS'ammentat, pro fintzas, una \u00e0tera interfer\u00e8ntzia de Gulliermu I de C\u00e0laris a su fine de istesiare unu \u00e0teru pretendente. Elene fiat istada informada, in manera crara, chi su candidadu isseberadu fiat Trasamundu da Segni, fradile de su paba Innotz\u00e8tziu III, su cale aiat ordinadu pro l\u00ectera a is p\u00ecscamos sardos de \u00e8ssere presentes a is cojos. Sa gi\u00f2vana giuighissa, per\u00f2, aiat dimustradu un'insuspetadu temperamentu e, tzertamente bene ghiada, aiat refudadu sa subranumenada proposta.\nIn Civita, duncas, in sa rom\u00e0nica catedrale de Santu Simpl\u00ectziu (foras de is muros), su p\u00ecscamu Filipone aiat tzelebradu sa coja intre gi\u00f2vana printzesa e su prus maduru n\u00f2bile pisanu Lamberto Visconti Maggiori di Eldizio (racumandadu dae sa poderosa Pisa). Su paba aiat iscomunigadu is isposos luegus.\nElene e Lamberto aiant tentu luegus s'erederi Ubaldu, \u00f9rtimu de s'er\u00e8ntzia de is Lacon: custu, difatis, no at a t\u00e8nnere f\u00ecgios de sa benidora cojube Adel\u00e0sia de Torres e dd'ant a sutz\u00e8dere is Visconti de Pisa, parentes de su babbu, chi aiant agiuntu in s'istemma su puddu de Gaddura a su coloru visconteu.\n\u00d9rtimos annos.\nSa giuighissa aiat b\u00ecvidu mescamente in su palatzu giuigale de Civita (in is primos de s'Otighentos esistiant carchi resta sua, acanta de s'atuale cursu Umberto de Terranoa), ma fintzas in resid\u00e8ntzias istiales cales is casteddos de Balajana e de Baldu, in Logusantu.\nElena fiat morta a s'edade de 28 annos, siguramente de illier\u00f2ngiu, e fiat istada interrada, segundu sa traditzione, in sa cripta de sa bas\u00eclica de Sennora Nostra de Logusantu, fraigada in cuss'\u00e8poca de reghente e a s'ispissu impreada pro tzerim\u00f2nias giuigales de importu. Fiat su 1218; ddi aiat sutz\u00e8didu su maridu Lamberto (1207-25) - chi a pustis aiat cojuadu Beneita de C\u00e0laris -, sighidu dae su f\u00ecgiu Ubaldo II, de deghennoe annos (1225-1238), in suta de ap\u00f2mpiu, fintzas a su 1230 de su connadu Ubaldu I Visconti."}
{"id": "19673", "revid": "12712", "url": "https://sc.wikipedia.org/wiki?curid=19673", "title": "Wikipedia/campidanesu", "text": "Wikipedia est una enciclopedia multil\u00ecngua a cunteniu l\u00ecberu, scrita de bolunt\u00e0rius chi traballant paris e suportada de sa Wikim\u00e8dia Found\u00e0tion, unu comitau chi non domandat cumpensu. A oi, est publicada in 200 l\u00ecnguas (unas 100 aundi is s\u00f2cius funt aciungendi fueddus, cun s'ingresa chi est sa prus cumpria) e tenit \"boxis\" cali siat una enciclopedia traditzionali, almanacu, ditzion\u00e0riu geogr\u00e0ficu, enciclopedia de noas. Sa tarea sua est de scriiri e fai connosci una enciclopedia internatzionali l\u00ecbera, furriada in unu n\u00f9meru mannu de l\u00ecnguas, giai chi est l\u00ecgia in d\u00f2nnia giassu de su mundu. Wikipedia est giai unu de is situs de consultatzioni prus impreaus in su web, tenendi circa 60 milionis de compudadas po dii. \nWikipedia cuntenit 1,8 milionis de art\u00ecculus. Prus de 700.000 de custus funt in ingresu, prus de 280.000 in tedescu, prus de 150.000 in francesu e prus de 130.000 in giaponesu. Sa versioni italiana at colau is 67.000 art\u00ecculus. Wikipedia est n\u00e0scia su 15 genn\u00e0rgiu 2001 comenti progetu complementari de Nup\u00e8dia (unu progetu cun tarea s\u00ecmili ma fatu de spertus). Siendi sempri cr\u00e8scia in populariadi, at donau bia a medas progetus fradis comenti Wikitionary, Wikibooks e Wikinews. Dda cuidant bolunt\u00e0rius a sa manera wiki, in su sentiu ca is art\u00ecculus podint essi modificaus de chini chi siat o casi. Is bolunt\u00e0rius de Wikipedia sustennint sa pol\u00ectica de su \"a bisura neutrali\" chi narat ca is opinionis presentadas de personas de importu o de \u00f2peras liter\u00e0rias bolint contadas comenti benin contadas, kentza man\u00ecgius. No ddoi at de si spantai chi cumputendi Wikipedia s'agatant erroris , chi est de aici bolint tzeriaus is s\u00f2cius chi ant a biiri issus chi nc'at cosa de cambiai, o chi est \u00e0bili, ddu c\u00e0mbiat su chi est ligendi etotu. \nSu n\u00f2mini de Wikipedia cumenti sistema de consultatzioni est stau ogetu de bat\u00e0llias: dd'ant alabada po sa distributzioni l\u00ecbera sua, po sa cumpilatzioni l\u00ecbera e po su rigori de argumentus, e atacada po pregiud\u00ectzius sist\u00e8micus presuntus (iant essi privilegiadas is boxis de interessu po is contribudoris kentza badai a s'importu reali insoru), sa prefer\u00e8ntzia de s'ac\u00f2rdiu a is provas, fartas po unus cantus argumentus e amancu de responsabilidadi e autoridadi candu acarada cun is enciclopedias traditzionalis. Is art\u00ecculus suus funt remonaus de is mass m\u00e8dias e de circas acad\u00e8micas e funt dispon\u00ecbilis asuta su permissu GFDL. S'editzioni tedesca dd'ant distribuia in compact disc e de medas editzionis ant creau unus \"mirror\" o unus progetus derivaus.\nNaturali.\nSa tarea de Wikipedia est de creai un'enciclopedia l\u00ecbera e cred\u00ecbili \u2014 antzis sa prus enciclopedia manna in sa st\u00f2ria, e po ampr\u00e0ria e po fund\u00e0ria de is argumentus sighius. Su fundadori suu Jimmy Wales descriit Wikipedia cumenti \"unu sfortzu de creai e distribuiri una enciclopedia l\u00ecbera de sa m\u00e8llius calidadi chi fagat a d\u00f2nnia persona in su praneta in sa l\u00ecngua cosa sua\". Creada in su \"tretu web\" Wikipedia.org, Wikipedia tirat su n\u00f2mini suu de s'unioni de su fueddu \"wiki\", paraula hawajana chi bolit nai \"lestru\" e chi la ponint a unu tipu de \"software\" collaborativu, e de\"pedia\", sufissu de enciclopedia chi in grecu bolit nai \"imparu\". Wikipedia, in is intentzionis de Wales, iat depiri arribai a una calidadi pari o amilliori de s'Enciclopedia Brit\u00e0nnica e essi publicada fintzas in papiru. \nDdoi funt o ddoi fiant medas atrus progetus de enciclopedias in Internet. In unus cantus, ant imperau is pol\u00ecticas editorialis e sa propriedadi po is art\u00ecculus traditzionalis, comenti s'Enciclopedia Stanford de Filosofia o Nupedia, chi est giai morta, ambas duas cumpiladas de spertus. Giai is web prus informalis comenti h2g2 o Everything2 serbint comenti ghias generalis e is art\u00ecculus insoru ddus scrient e controllant personas comunis. Progetus comenti Wikipedia, Susning.nu, e sa \"Enciclopedia Libre\", funt inbecis \"wiki\" aundi is art\u00ecculus ddus adelantant medas autoris e no esistet nisciunu processu formali de revisioni. Wikipedia est diventada su prus manna de custus \"wiki\" enciclopedicus po n\u00f9muru de art\u00ecculus. A difer\u00e8ntzia de medas enciclopedias su cunteniu de Wikipedia est lassau suta su permissu \"GNU Free Documentation License\".\nWikipedia tenit totu unu paris de l\u00ecneas de ghia indirizadas a identificai su tipu de informatzioni bonu po ddu p\u00f2nniri in issa. Ddas arremonant medas bortas in is cuntierras po decidiri si unu certu cunteniu bolit aciuntu, revisionau, trasladau a unu progetu fradi o bogau.\nCunteniu l\u00ecberu.\nGFDL, su permissu chi is art\u00ecculus de Wikipedia funt lassaus dispon\u00ecbilis, est unu de is medas permisus po su \"copyright\" de tipu \"copyleft\", siendi chi permitit sa redistributzioni, sa creatzioni de \u00f2peras derivadas e s'impreu cumerciali de su cunteniu asuta conditzioni chi siat apoderada s'atributzioni a is autoris e chi su cunteniu abarrit dispon\u00ecbili asuta GFDL. Candu calincunu autori contribuit a su progetu cun materiali originali, is deretus de autori abarrant in possessu suu ma issu cuncordat a lassai su traballu asuta GFDL. Su materiali de Wikipedia podit duncas essi distribuiu a, o incorporau de, fontis chi a contu insoru imperint custu permissu. De su cunteniu de Wikipedia ddoi funt medas \"mirror\" o progetus derivaus a partiri de c\u00f2pias de is \"database\". mancai totu is scritus siant dispon\u00ecbilis suta GFDL, una percentuali manna de im\u00e0ginis e sonus in Wikipedia non funt l\u00ecberus. Elementus comenti logus agiendalis, es\u00e8mpius de cantzonis o fotografias giornal\u00ecsticas amparadas de deretus de autori funt imperadas cun una declaratzioni de \"fair use\" (in It\u00e0lia s'idea de \"fair use\" non ddoi est in su \"corpus\" legali, e duncas \u00f2peras chi cuntenerint custus elementus iant podiri essi no am\u00ectias). Wikipedia at reciu fintzas materiali asuta conditzioni chi non si potzant produiri traballus derivaus o chi podat essi imperau sceti a intru de Wikipedia. Comuncas, unas cantus editzionis acetant sceti cunt\u00e8nnius multimedialis l\u00ecberus de diritus de autori.\n\"Wikipedia\" dd'ant imperada is m\u00e8dias, acad\u00e8micus, e atrus comenti referimentu o suplementu. Organizatzionis de noas ant arremonau art\u00ecculus de \"Wikipedia\" comenti fontis o fueddendi de s'informatzioni in su Web, calicunu de manera regulari. Secundu is listas mantentas de contribuidoris de \"Wikipedia\", is art\u00ecculus ddus ant arremonaus medas bortas in is news media. Prus pagus bortas, dd'ant impreada in st\u00f9dius acad\u00e8micus, librus, cunfer\u00e8ntzias, e in giud\u00ectziu.\nEditzionis in l\u00ecngua.\nWikipedia abratzat 92 editzionis in l\u00ecngua ativas a maju 2005. is editzionis suas prus mannas funt, in \u00f2rdini decrescenti, sa inglesa, tedesca, francesa, giaponesa e svedesa. In totali, Wikipedia cuntenit 205 editzionis in l\u00ecngua cun unu n\u00f9muru totali de unus 1,8 milionis de art\u00ecculus.\nIs editzionis in l\u00ecngua traballant donni'una po contu suu. Non funt obrigadas de su chi ddoi est in is atras ma depint sceti arrespetai is l\u00ecneas ghia comenti su \"puntu de bista neutrali\". Comuncas is art\u00ecculus e is im\u00e0ginis funt comunis intra is editzionis, is primus gr\u00e0tzias a unu traballu de tradutzioni, is segundas gr\u00e0tzias a s'arregorta Wikimedia Commons. is art\u00ecculus trad\u00f9sius arrepresentant una partixedda sceti de is art\u00ecculus de d\u00f2nnia editzione.\nCumpositzioni.\nCasi totu sos chi c\u00e0stiant su Tretu de Wikipedia podint cumponniri un'art\u00ecculu e \u00e0iri a pustis ammostradas is mod\u00ecficas insoru. Wikipedia est fraigada in su combincimentu chi su traballu paris intra is utentis potzat in su tempus amelliorai is art\u00ecculus, prus o mancu de sa pr\u00f2piu manera chi adelantant su \"software\" \"open source\". is autoris de is art\u00ecculus non depint \u00e0iri po fortza una connosc\u00e8ntzia o cal\u00ecfica formali po is argumentus cumpartzius e funt avisaus ca is contributzionis insoru podint essi \"modificadas chentza piedadi e redistribuias a praxedi\" de chini ddu bollat. Is art\u00ecculus non funt controllaus de un'utenti o trumas editoriali spec\u00ecfica e is decisionis de pigai po su cunteniu e po is pol\u00ecticas editorialis de Wikipedia tenint basi in s' e calincuna borta in su votu, mancai a Jimmy Wales tochet sa decisioni finali. \nPo sa natura aberta de custu progetu, bortas medas ddoi funt \"gherras editorialis\" o cuntierras longas aundi is editoris non arribant a unu ac\u00f2rdiu. Unus cantus de custas comunidadis ant spricau su processu de cumponidura in Wikipedia comenti unu traballu paris, o unu processu in crescimentu de darwinismu sociali, ma custa sa comunidadi po su prus non dda cunsiderat una auto-presentada giusta. Is art\u00ecculus funt sempri sutapostus a mod\u00ecficas, giai chi Wikipedia non decrarat mai acabau un'art\u00ecculu. Is dannus funt unu problema costanti po Wikipedia.\nWikiMedia.\nL\u00ecneas de cumportamentu.\nWikipedia domandat a is collaboradoris de osservai unu \"puntu de bista neutrali\" candu scriint e de no carrigai nisciuna circa originali.\nSu puntu de bisura neutrali, una l\u00ecnea de cumportamentu \"non negotziada\", fait crara sa tarea de s'enciclopedia e cuddu de \"arrapresentai is cuntierras, descriiri\u00b7ddas, ananti de ingagiai\u00b7si po issas\". Si ddoi arribant, Wikipedia non iat essi scrita segundu unu puntu de bista \"ogetivu\", ma iat presentai de manera impartziali totu is caras de una chistioni, atribuius a is sustenidoris insoru de manera neutrali. Custa pol\u00ectica imponit ca donniuna de custas facis depant arr\u00ecciri unu pesu uguali a sa popularidadi sua. Issa est stada criticada po \u00e0iri una tarea chi no fait a tocai, po essi inutilosa cun unu materiali kentza fund\u00f2riu e cunfirmas e po perm\u00ectiri chi siant arrepresentaus \"ofendidoris de sa morali\".\nOpinionis o teorias chi non funt stadas giai publicadas funt cunsideradas \"circas originalis\", e custu no est perm\u00ectiu in Wikipedia. Sa pol\u00ectica de sa \"circa no originali\" afirmat ca cuddu tipu de materiali non fait a dd'atribuiri cun seguresa asuta unu puntu de bista neutrali e ca no depat essi intrada una cali chi siat bidea o prospetu originali de unu contribuidori. \nIs collaboradoris de Wikipedia mantenint in prus totu una bariedadi de pol\u00ecticas e l\u00ecneas ghia minoris. In cuntrastu con atrus \"wiki\" de su tempus suu, comenti su \"Portland Pattern Repository\" de Ward Cunningham (cunsiderau s'imbentori de su \"wiki\"), is Wikipedianus imperant is \"p\u00e0ginas de cuntierra\" po arresonai de is mod\u00ecficas a is art\u00ecculus, innantis de ddu fai a intru de is art\u00ecculus etotu. Is collaboradoris de Wikipedia medas bortas mod\u00ecficant, ammonint e arrajant cuddus art\u00ecculus chi cunsiderant disadatus po una encicropedia, cumenti is definitzionis de ditzion\u00e0riu (po custas esistint progetus \"ad hoc\" comenti su Wikitzion\u00e0riu) o scritus de fontis originalis. Medas bortas is editzionis de Wikipedia stabilint cumbentus de stili.\nP\u00e0ginas ligias:\nAutoris.\nIn Wikipedia non ddoi funt distintzionis formalis intra is contribuidoris, is decisionis funt pigadas arribendi a s'ac\u00f2rdiu intra cuddus chi traballant. In su genn\u00e0rgiu de su 2005, Wikipedia aiat a ing\u00ecriu de 13.000 utentis chi contribuiant in cuddu mesi cun circa cincu elaboratzionis; 9.000 de custus utentis ativus traballaiant po is tres editzionis prus mannas. Una truma prus ativa de unus 3.000 utentis, e prus de su mesu traballaiat po is tres editzionis prus mannas, at contribuiu po prus de 100 elaboratzionis a mesi. Segundu Wikipedia, su 41% de su tr\u00e0ficu de Wikipedia benit de utentis no assentaus chi cun pagu probabilidadi podint essi lamaus editoris.\nIs traballus de mantenimentu funt fatus de una truma de bolunt\u00e0rius adelantadoris, agiudadoris, bur\u00f2cratis e aministradoris, e su n\u00f9muru insoru est a ing\u00ecriu de centenas de unidadis. Is aministradoris funt is prus numerosus de sa truma e gosant unus cantus previl\u00e8gius comenti su de podiri impediri chi is art\u00ecculus potzant essiri modificaus, de arrajai is art\u00ecculus o de blocai de manera tempor\u00e0nia o permanenti unus cantus utentis in sa mod\u00ecfica de Wikipedia. is atzionis de stragu o is infratzionis minoris de is l\u00ecneas ghia podint cumportai un'avertimentu o unu blocu tempor\u00e0niu, e blocus longus o permanentis a sighia de infratzionis prolongadas e grais ddus dat Wales o, comenti in s'editzioni inglesa, unu Cuss\u00ecgiu Arbitrali.\nSu giae cumponidori capu de Wikipedia Larry Sanger at narau ca \u00e0iri su permissu GFDL est cumenti una \"afiantza de libertadi, est una motivatzioni forti a traballai in una enciclopedia l\u00ecbera\". In unu st\u00f9diu a pitzus de Wikipedia comenti comunidadi, su professori de Economia Andrea Ciffolilli at afirmau ca su costu bassu de transatzioni in su pigai parti a unu \"software\" \"wiki\" creat unu catalizadori po sa cr\u00e8scida collaborativa e ca una acostada a sa \"costruzioni creativa\" incor\u00e0giat su pigai parti. Wikipedia est stada bia cumenti unu sperimentu sociali de anarchia o democratzia. Su fundadori suu at arrespustu ca no est stada pensada de gai ma a s'imbessi ndi est una cunsig\u00e8ntzia. In d\u00b7una p\u00e0gina a pitzus de su fai circas cun Wikipedia, is autoris suus spricant ca Wikipedia est de importu cumenti comunidadi sociali. Est a nai, a is autoris de art\u00ecculus podint domandai de dif\u00e8ndiri o acrarai su traballu insoru e is cuntierras fait a ddas b\u00eciri luegus. is editzionis de Wikipedia cuntenint medas bortas unu \"bangu de is informatzionis\" puru, aundi sa comunidadi arrespundit a is domandas.\nS\u00ecnnius st\u00f2ricus.\nWikipedia dd'ant fata in su genn\u00e0rgiu de su 2001 in inglesu, a pustis de cuntatus intra Larry Sanger e Ben Kovitz, e fintzas gr\u00e0tzias a su traballu de Jimbo Wales, chi at postu a dispositzioni is server necess\u00e0rius po s'esperimentu. \nSa fasi sperimentali est stada luegus sighia de una fasi de adelantamentu mannu chi at biu cun s'andai de su tempus una cr\u00e8scida allestra de utentis assentaus (a l\u00e0mpadas 2004 unus 7.500 in sa versioni in l\u00ecngua inglesa, prus de 1.100 in sa in italianu) e una impinniada spantosa de su n\u00f9muru de art\u00ecculus produtus (a gratis e traballendi paris), chi at passau de meda is 600.000 (boghendi de su contu is e is p\u00e0ginas ).\nSu 22 cabudanni 2004 Wikipedia totu cantu at passau su milioni de art\u00ecculus.\nSa st\u00f2ria de Wikipedia, in inglesu, fait a la l\u00ecgiri in .\nAundi est Wikipedia?\nMancai diaderus manna meda cumenti comunidadi (millis de utentis ativus e una cantidadi spantosa de art\u00ecculus e informatzionis), is servers de Wikipedia funt casi piticus: una dexena de elaboradoris (duus databases e calincuna server web), postus in una schina de s'aposentu chi \u00f2spidat is server de Bomis.com (po nde sciiri de prus, anda ). \nSu progetu est finantziau po s'in prus de una persona, prus is donatzionis bolunt\u00e0rias, aiat giustu unu dipendenti po su primu annu (a pustis prus nisciunu), is servers ddus manigiat una persona part-time sceti, fintzas custu bolunt\u00e0riu. Sa versioni de oi de su software dd'at scrita casi totu unu programadori sceti e ddoi est unu team de bolunt\u00e0rius chi ddu tenit acioronau e ddu ammelliorat passu passu.\nEsistint unus cantus \"cache-server\" in Parigi po allestrai su tr\u00e0ficu europeu.\nWikipedia in sardu.\nSa versioni sarda de Wikipedia, chi ses ligendi immoi, tenit a nominzu Bichip\u00e8dia. Est n\u00e0scia in Abrili de su 2004.\nCumenti bolit pronunciada Wikipedia.\nNo esistit una pron\u00f9ncia uficiali. Una preguntadedda intra is \"Wikipedian\"is italianus at portau a pitzu ca donniunu dda pron\u00f9nciat a cumenti bolit. Is pron\u00f9ncias fintzas a oi connotas funt:"}
{"id": "19674", "revid": "7227", "url": "https://sc.wikipedia.org/wiki?curid=19674", "title": "Ad Apostolorum Principis/campidanesu", "text": "Ad Apostolorum Principis est sa XXXIX enciclica de Papa Pio XII. Criada su 29 giugno 1958. Chistionat de regulas po sa Cresia Catolica in Tzina. "}
{"id": "19675", "revid": "7227", "url": "https://sc.wikipedia.org/wiki?curid=19675", "title": "Adu Ogyinae/campidanesu", "text": "Adu Ogyinae, in sa mitologia de su populu Ashanti de su Kenya, est su primu omini."}
{"id": "19676", "revid": "7227", "url": "https://sc.wikipedia.org/wiki?curid=19676", "title": "Tiscali (situ archeol\u00f2gicu)", "text": ""}
{"id": "19677", "revid": "7227", "url": "https://sc.wikipedia.org/wiki?curid=19677", "title": "Anna Cristina Serra", "text": "Anna Cristina Serra (Casteddu, 4 de tr\u00eculas de su 1960) est una poetissa, iscritora de te\u00e0tru, istudiosa e tradutora sarda. Sas poesias suas las ant bortadas in tedescu, inglesu, frantzesu, italianu, galitzianu, grecu e catalanu e publicadas in rivistas che a \u201cS\u2019Ischiglia\u201d, \u201cGrotta della vipera\u201d, \u201cNur\u201d \u201cNotiziario\u201d e \u201cNae\u201d. Est istada una de sas primas f\u00e8minas de annotu in s'ambiente de sos pr\u00e8mios po\u00e8ticos sardos e una de sos primos poetas a bi batire sa grafia campidanesa, chi finas a pagu tempus a como fiat cunsiderada minorit\u00e0ria in sa literadura sarda.\nBiografia.\nDe or\u00ecgine de Santu 'Asili 'e Monti, est cr\u00e8schida in cue ma como istat in Casteddu con sos duos f\u00ecgios suos, Silvia e Francesco.\nAt incumentzadu a iscr\u00ecere, belle pro giogu, in su 1992, in unu pr\u00e8miu ammaniadu a curtzu a domo sua, ma a pustis est pigadu parte a totu sos pr\u00e8mios prus mannos de s'\u00ccsula.\nAt publicadu, cun sa domo editora Tema, sa s\u00eclloge \u201cSu Fragu \u2019e su entu\u201d binchidora de su Pr\u00e8miu Mialinu Pira de su 1996. Cun sas \u201cEdizioni Frorias\u201d in su 2003 sa regorta de Poesias \u201cFollas\u201d (dedicada a su mastru suo Benvenuto Lobina), cun sa E.de.s., in su 2010, a incuru de Nicola Tanda, \u201cLuna Cantadora\u201d, poesias in\u00e8ditas, e cun sa Soter, \"Lentores\" (sutat\u00ectulu \"Drosies, Rugiade\") cun bortaduras in grecu e italianu. Su n\u00f9mene suo s'agatat in medas antologias de poetas e iscritores sardos, che a es\u00e8mpiu sas de \u201cLingua Madre Sarda\u201d, \u201cBentu de Terra Manna\u201d, o \u201cUn\u2018Odissea de rimas nobas\u201d.\nUnos cantos testos suos sunt istados musicados e cantados dae Ambra Pintore, Franco Madau e Pino Martini. \nEst istada membru de medas giurias de cuncursos l\u00ecterarios, intre sos cales su \u201cPr\u00e8mio Fiscali\u201d, su \u201cPr\u00e8miu Internatzionale de Milanu\u201d, \u201cPr\u00e8miu Tzitade de T\u00e8mpiu\u201d, su \"Pr\u00e8miu Otieri\" ed \u00e0teros galu. \nAt bortadu in sardu \u201cUna Donna\u201d de Sibilla Aleramo. \nAt iscritu duos testos teatrales, \u201cAlientu\" in su 2004 e \"Lionora, una visioni\" in su 2007\u201d impreados dae sa Cumpangia Teatrale \u201cFueddu e Gestu\u201d de Biddesorris. Semper in s'\u00e0mbitu de su teatru, at traballadu paris cun MAria Lai pro ammaniare una rapresentatzione teatrale de \"Miele Amaro\" de Sarvadore Cambosu.\nUn'\u00e0tera \u00f2pera sua, custa borta comente istudiosa, est \u201cBellebbatu\u201d una chirca in subra de su l\u00e8ssicu locale de sa bidda de Santu 'Asili 'e Monti, publicada dae sa domo editora Domus de Janas.\nPro annos est istada presidenta de s'ass\u00f2tziu curturale \"Galania\" e at collaboradu a s'amm\u00e0niu de eventos che a cunfer\u00e8ntzias, cunvegnos, mustras e presentatziones de libros cun esponentes de annotu de s'arte e de sa cultura sarda.\nIn su 2015 at rapresentadu sa Sardigna in su festival de poesia \u201c\"StAnza \u2013 Scotland\u2019s international poetry\"\u201d de sa tzitade de St. Andrews, in Isc\u00f2tzia, uno de sos f\u00e8stivals de custa genia de importu prus mannu in Europa e in su mundu."}
{"id": "19678", "revid": "7227", "url": "https://sc.wikipedia.org/wiki?curid=19678", "title": "Cristiana Collu", "text": "Cristiana Collu (Casteddu, 27 de fre\u00e0rgiu 1969) est una ist\u00f2rica de s'arte sarda e italiana e, dae su 2015, diretora generale della Galleria natzionale de arte moderna e cuntempor\u00e0nea de Roma.\nIst\u00f9dios e carriera.\nS'est laureada in l\u00ecteras cun indiritzu art\u00ecsticu atzentradu subra s'arte medievale a s'Universidade de is Ist\u00f9dios de Casteddu in su 1993. S'at a fatu perfetzionadu in Ispagna, in antis in Burgos a coa in Madrid, in ue at cunsighidu su dotoradu de chirca in ist\u00f9dios muse\u00e0les in su 1996. A segus, acumpridu unu imparamentu de ses meses in s'Art Gallery of South Wales de Sydney est m\u00f2vida a Roma in ue s'est ispetzializada. In su 1996 at bintu su cuncursu pro diretore de su Museu de arte de sa prov\u00ecntzia de N\u00f9goro, iscrita dae su babbu a iscusi dae issa.\nA 27 annos Collu est s'est fata duncas sa prus gi\u00f2vana diretora de museu de It\u00e0lia. S'esperi\u00e8ntzia nugoresa est acabbada in su 2012 cando at otentu sa diretzione de su Museu de arte moderna e cuntempor\u00e0nea de Trentu e Rovereto. Custa diretzione ddi est b\u00e0lida su pr\u00e8miu Art Tribune che a m\u00e8gius diretore de museu. Foras de s'atividade de diretzione, insignat museologia e ist\u00f2ria de s'arte cuntempor\u00e0nea e, dae su 2009, est curadora de su Pr\u00e8miu Terna.\nIn su 2015, pro m\u00e8diu de s'iss\u00e8beru internatzionale de su Minist\u00e8riu de is benes e de is fainas culturales e de su turismu, subra initziativa de su ministru Dario Franceschini, est istada fata diretora generale de sa GNAM de Roma, e in sa sede museale romana at introduidu unas cantas innovaduras."}
{"id": "19679", "revid": "18313", "url": "https://sc.wikipedia.org/wiki?curid=19679", "title": "Alan Ford/campidanesu", "text": "Alan Ford est su titulu de unu fumetu publicadu dae su m\u00e0ju de su 1969, ki narat sas aventuras de una banda strolica de agentes segretos: su Grupu TNT."}
{"id": "19680", "revid": "7227", "url": "https://sc.wikipedia.org/wiki?curid=19680", "title": "Alan Turing/campidanesu", "text": "Alan Mathison Turing (Londra, 23 de L\u00e0mpadas 1912; Manchester, 7 de L\u00e0mpadas 1954) est st\u00e8tiu unu matem\u00e0ticu, inform\u00e0ticu, l\u00f2gicu, fil\u00f2sofu, bi\u00f2logu matem\u00e0ticu e criptoanalista britannicu. Est su creadori de s'idea de sa M\u00e0china de Turing, chi est a su fundamentu de is carcoladoris de oi. In s'interis de sa Segunda Gherra Mundiali at traballau me is Serv\u00ectzius Segretus britannicus po arrogai su codixi tedescu Enigma, donendi meda agiudu po sa gherra de is sutamarinus in sa Batalla de s'Atlanticu. A pustis de sa gherra at progettau su carcoladori ACE e at fatu medas traballus imperendi su carcoladori po studiai problemas matem\u00e0ticus de sa biologia, pretzisamenti de embrion\u00f2logia. At fatu puru traballus filos\u00f2ficus a pitzu de s'intellig\u00e8ntzia artifitziali, e sa Prova de Turing o Giogu de s'Imitu est cunsiderada oi puru su paradigma po su st\u00f9diu de su cumportamentu de is elaboradoris. Ddu ant processau in su 1952 cun s'acusa de omosessualidadi e cundennau a sa castradura ch\u00ecmica. S'est bociu in su 1954 cun una mela prena de cianuru.\nEst cunsiderau unu de is prus grandus matem\u00e0ticus de su XX seculu, su babbu de s'informatica moderna, su primu a studiai s'intellig\u00e8ntzia artifitziali. Medas de is traballus de cosa sua, po mori de su segretu militari, ddus ant scobertus sceti meda annus a pustis de sa morti.\nGiovania e educatzioni.\nAlan Turing ben\u00ecat dae una fam\u00eclia de sa \"gentry\", is printzipalis chentza t\u00ectulu de nobilesa de sa sociedadi ingresa. Su babbu fiat Julius Turing, unu funtzion\u00e0riu de s'Indian Civil Service, s'amministratzioni de s'Imp\u00e8riu Brit\u00e0nnicu in \u00ccndia. Sa mama, Ethel Stoney, ben\u00ecat de una famiglia de sa \"gentry\" de s'Irlanda, e su babbu puru traball\u00e0t in India cummenti ingigneri de sa ferrovia. Si fiant cann\u00f2sciu a pustis de unu per\u00ecodu de dexi annus chi su Julius Turing iat colau in su distretu de Madras, in s'\u00ccndia de su Sud. Si funt cojaus in su 1907 a Dublinu e iant tentu su primu fillu, John Turing, in su 1908.\nAlan Turing est n\u00e0sciu in su 1912 in Paddington, unu \"borough\" de Londra, in s'interis de unu per\u00ecodu de lic\u00e8ntzia longu de su babbu. Unu annu a pustis su babbu e sa mama fiant partius po s'\u00ccndia, affidendi Alan e su fradi cun sa fam\u00eclia Ward, unu colonellu in pensioni cun sa pobidda chi biv\u00ecant a St Leonards-on-Sea, una bidda acanta de su mari de sa Manica. In su 1916 fiat torrada sa mama sceti, su babbu ancora traballendi in \u00ccndia. Dd'ant iscritu dae su 1918 a su 1922 in sa scola privada St Michael, e dae su 1922 a su 1926 in sa scola indipendenti de Hazelhurst, aundi is pipius biv\u00ecant impari. Est intrau in sa \"public school\" de Sherborne in su 1926. Fintzas dae minori ddis praxiant is isci\u00e8ntzias, is mapas, is giogus cummenti is scacus, ma custas passionis no praxiant a is professoris, chi pens\u00e0nt chi sa cultura bera fessit cussa uman\u00ecstica. Su fatu chi fad\u00ecat esperimentus de ch\u00ecmica Is votus de cosa sua no fiant artus meda, e teniat grandus problemas cun is gerarchias de sa scola. No ddis prax\u00ecant is sports de scuadra, ma fiat bravu meda in sa cursa de resist\u00e8ntzia.\nChristopher Morcom.\nTuring fiat unu piciocu solit\u00e0riu, e no teniat medas amigus. Un'ecetzioni est st\u00e8tia s'amig\u00e0ntzia cun Christopher Morcom, unu piciocu de un'annu prus mannu chi iat c\u00e0nnosciu a scola in su 1927. Issu teniat sa passioni po sa sci\u00e8ntzia ca Alan, e pass\u00e0nt medas tempus a chistionai de matem\u00e0tica, astron\u00f2mia, relatividadi e a fai esperimentus. In su 1929 iant fatu impari is provas po intrai a su Trinity College de Cambrige: Morcom fiat arran\u00e8sciu a intrai, Turing nono. Alan no scir\u00ecat chi Christopher ten\u00ecat sa tubercolosi bovina: su 13 de su Fri\u00e0rxu 1930 est mortu.\nCussa amig\u00e0ntzia est st\u00e8tia de meda importu po Turing. Nar\u00e0t chi Christopher fiat st\u00e8tiu su primu amori de cosa sua, mancai Christopher no pensessit a cussu raportu a cudda manera. Po fai bella figura cun issu iat imparau a essi prus pretzisu a scola, e iat agatau po sa prima borta cancunu po chistionai de is cosas chi ddi prax\u00ecant. Est abarau amigu de sa fam\u00eclia a pustis de sa morti. In sa letera chi iat imbiau a sa mama de Christopher iat scritu:\nUniversidadi.\nTuring at bintu una bussa po su st\u00f9diu in su King's College in su 1931, e est andau a studiai matem\u00e0tica. In su 1935 dd'ant fatu \"fellow\" (collega) de su King's College po una demostratzioni de su teorema de su limiti centrali, mancai su teorema fiat st\u00e8tiu giai demostrau in una manera diferenti in su 1922 dae Lindeberg. In su 1937 at pubricau unu de is traballus de cosa sua prus fentomadus, On Computable Numbers, with an Application to the Entscheidungsproblem, est a nai \"A Pitzu de is numerus chi fait a carcolai, cun un'aplicatzioni a su problema de sa Decidibilidadi.\" Fiat unu traballu de l\u00f2gica matem\u00e0tica: Turing demostrada chi su problema de sa Decidibilidadi no fadiat a ddu arresolvi. Puru immoi Turing iat demostrau una cosa chi fiat giai st\u00e8tia demostrada dae Alonzo Church unus pagus mesis prima, cun unu m\u00e8todu diferenti, su lamda-carcuru. Ma in su traballu de Turing ddoi fiat su cuncetu de Machina de Turing, sa fundadura de is computers modernus.\nSu traballu a pitzu de sa l\u00f2gica.\nOn Computable Numbers, with an Application to the Entscheidungsproblem est unu art\u00ecculu de meda importu po sa l\u00f2gica matem\u00e0tica e s'inform\u00e0tica. In su 1931 Kurt G\u00f6del iat dimostrau is teoremas de s'Incumpletesa, est a nai chi in unu sistema l\u00f2gicu aritm\u00e8ticu no podit essi cumpletu (ossiat chi fait a demostrai totus is afirmatzionis beras partendi dae is assiomas); su Entscheidungsproblem, su problema de sa Decidibilidadi, fiat: mancai ddoi ant afirmatzionis chi no si podint demostrai, fait a agatai unu algor\u00ectmu chi podit decidi si una afirmatzioni est bera o nono?"}
{"id": "19681", "revid": "12712", "url": "https://sc.wikipedia.org/wiki?curid=19681", "title": "Amnesty International/campidanesu", "text": "Amnesty International est una organizatzi\u00f2ni non guvernativa indipend\u00e8nti impignada in totu su mundu in sa def\u00e8nsa de is der\u00e9tus um\u00e0nus. Sa fa\u00edna sua est sa de prom\u00f2viri e fai serretzai is der\u00e9tus um\u00e0nus istabbilius in sa Decraratzione Universale de sos Deretos de s'\u00d2mine. Est presenti in prus de 150 istadus e tenit prus de tres millionis de sotzius in totu su mundu.\nIstoria.\nAmnesty International est ist\u00e9tia fundada a Londra in su 1961 de s'abog\u00e0u Peter Benenson a pustis de sa pubblicatzi\u00f2ni de s'art\u00edculu suu \"\u00abThe Forgotten Prisoners\u00bb\" in The Observer su 28 de maju de su 1961. S'idea de fund\u00e0i s'organizatzi\u00f2ni est nascia a pustis de \u00e0iri ligiu in su 1961 unu art\u00edculu chi contaiat de duus pici\u00f3cus portughesus chi fiant ist\u00e9tius impresonaus e cundannaus a seti annus de gall\u00e8ra de sa ditad\u00fara salazarista po \u00e0iri brindau a sa libbert\u00e0di."}
{"id": "19682", "revid": "2404", "url": "https://sc.wikipedia.org/wiki?curid=19682", "title": "Mreca", "text": "Sa Mreca (fatu\u00b7fatu traduidu comente \"Merca\") est unu m\u00e0ndigu sardu traditzionale de pische t\u00ecpicu de Crabas e de is \u00e0teras biddas chi s'agatant a ingh\u00ecriu de s'Ist\u00e0ngiu de Crabas, chi benint a \u00e8ssere massimamante Arriora, Nurachi e Bo\u00e0tiri, fintzas a l\u00f2mpere a Tzeddiani e Santeru, comente fintzas a Santa Justa (chi s'agatat in s'oru de s'ist\u00e0ngiu om\u00f2nimu)\nSu pratu si cumponet de mugheddu (localmente naradu \"\"pisci/pischi de iscata\"\") postu a buddire cun sale meda, infrascadu cun una erba de paule, a chi si narat tzibba. \nSa mreca respondet a sa netzessidade de\u00a0cunserbare unu m\u00e0ndigu chentza de ddu p\u00f2dere t\u00e8nnere in friscu, pro ddu consumire traballende a tesu dae domo, pro esempru is piscadores in is barcas, o fintzas is pastores paschende is arbeghes. \nOr\u00ecgine.\nSegundu unos cantos istudiosos is or\u00ecgines de sa mreca andant torra a una \u00e8poca intre su Paleol\u00ecticu Superiore e su Neol\u00ecticu. Su n\u00f9mene diat p\u00f2dere t\u00e8nnere etimologia fen\u00ectzia, sun significadu de \"m\u00e0ndigu salidu\". Segundu is ist\u00f9dios de Giovanni Fancello su faeddu diat \u00e8ssere imb\u00e8tzes latinu, derivende de \"\"melcas\"\", chi in \u00e8poca romana inditaiat unu pratu cumpostu de late aghedu, p\u00ecbere, sale, \u00f2giu e coriandru. Custa ip\u00f2tesi agatat fundamentu fintzas pro ite in sa zona de N\u00f9goro b'at unu \u00e0teru pratu cun matessi n\u00f9mene, chi per\u00f2 est unu casu aghedu. Su n\u00f9mene simigiante diat b\u00e8nnere de sa matessi tecnica de aprontadura cun sale meda.\nAprontadura.\nSa pisca de su mugheddu acontesset a pustis de dd'\u00e0ere lassadu una pariga de dies de geunu, de manera chi ispurghet e chi l\u00e0ngighet. Una borta pulidu e iscatadu, si faghet buddire in abba salida o fintzas abba de mare. Depet abarrare intreu e non si segare, ma cheret fintzas ismatzadu.\nA pustis de ddu buddire si lassat in s'abba pro una mesora e tando iscoladu e lassadu in s'umbra a subra de sa tzibba a asciutare. A segus s'infrascat su pische in s'erba comente chi \u00e8sseret una cunfetzione, de manera chi nde potzat fintzas surbire su sabore. \nSi papat unas pagas dies a pustis e chentza de ab\u00e8rrere podet aguantare fintzas a unas deghe dies."}
{"id": "19683", "revid": "10458", "url": "https://sc.wikipedia.org/wiki?curid=19683", "title": "Manuela Mascia", "text": "Manuela Mascia (Casteddu, 1962) est un'ex velista sarda e italiana, binchidora de tres editziones de is campionados mundiales de windsurf.\nBiografia.\nN\u00e0schida in su 1962 in Casteddu, intre de is primas velistas capatzas de etz\u00e8llere, a livellu internatzionale, in s'ispetzializade de su windsurf in is annos 1980, chi fiant is primos annos cando custa disciplina v\u00e8lica chertaiat is cumpetitziones suas. Est istada tres bortas campione mundiale, e in su 1982 at bintu su t\u00ectulu in Messina paris a s'\u00e0teru italianu Klaus Maran, chi at a \u00e8ssere su primu velista a rapresentare s'It\u00e0lia in su windsurf a is Giogos ol\u00ecmpicos de Los Angeles in su 1984. Ambos is atletas ant bintu in antis de sa grossetana Alessandra Sensini, sa cale per\u00f2 at a resissire a conchistare su laru ol\u00ecmpicu.\nOe Mascia est cojuada pr\u00f2piu cun Klaus Maran, bivet cun issu in Caldaro e traballat in s'azienda de sa fam\u00eclia Maran."}
{"id": "19684", "revid": "7227", "url": "https://sc.wikipedia.org/wiki?curid=19684", "title": "Clannad", "text": "Is Clannad sunt unu grupu de m\u00f9sica folk irlandesos formados in Gweedore in su 1970. "}
{"id": "19694", "revid": "10458", "url": "https://sc.wikipedia.org/wiki?curid=19694", "title": "Gr\u00e0tzia Dore", "text": "Gr\u00e0tzia Dore (Orune, 8 de fre\u00e0rgiu de su 1908 - Ortzai, 20 de l\u00e0mpadas de su 1984), est istada una poetissa, iscritora e istudiosa sarda.\nBiografia.\nGr\u00e0tzia (n\u00f9mene a s'an\u00e0grafe Grazia) Dore est n\u00e0schida s'8 de fre\u00e0rgiu de su 1908 in Orune, sa bidda in ue su babbu suo, Frantziscu Dore, si fiat istabilidu a pustis de s'\u00e8ssere tramudadu dae Ortzai, sa bidda de n\u00e0schida sua e in ue, a pustis de sa l\u00e0urea in meighina, fiat div\u00e8nnidu su m\u00e8dicu giutu de sa bidda. Sa mama sua fiat Maria Gianicchedda, tzia de sa mama de Antoni Pigliaru.\nIn su 1917, cando Gr\u00e0tzia teniat noe annos, totu sa fam\u00eclia Dore tr\u00e0mudat a Roma, ca su babbu divenit deputadu, e pro custa resone issa at a sighire sos ist\u00f9dios suos in sa capitale italiana. In su Litzeu \"Mamiani\" Grazia est s'alunna preferida de Alfredo Panzini, chi nd'aiat apretziadu tantu sas capatzidades narrativas chi, in su 27 de fre\u00e0rgiu de su 1927, cando issa teniat petzi 19 annos, at a publicare, in sa prima p\u00e0gina de sa Fiera Liter\u00e0ria, unu cumponimentu de sa poetissa annuntzia\u00b7nde\u00b7lu, cun car\u00e0teres mannos, gasi: \"Alfredo Panzini iscoberit un'iscritora noa\".\nIn cussos annos sa formatzione culturale sua benit arricada dae sos raportos de sa fam\u00eclia sua, gr\u00e0tzias a su babbu e a sos frades Antoni e Gianpietro. Su primu, difatis, connochiat a Gramsci, Parri, Lussu, Rosselli e unos cantos \u00e0teros, e su segundu, chi fiat giai diretore de s\"'Avvenire d'Italia\" e de \"Studium\", sa rivista de sos universit\u00e0rios cat\u00f2licos, e collaboradore de importu de don Sturzo, in prus chi amigu de Giovanni Battista Montini, su chi diat div\u00e8nnere paba cun su n\u00f9mene de P\u00e0ule VI.\nIn su 1932, a pustis de sa l\u00e0urea in l\u00ecteras, traballat pro belle ses annos a sa Biblioteca Vaticana, in ue afinat sas cumpet\u00e8ntzias ist\u00f2ricas suas e achirit unu gustu pro s'iscritura chi l'at a acumpangiare pro totu sa bida.\nA 35 annos, in su 1943, iscriet sa prima poesia, \"Giorni disabitati\" (Dies disabitadas). In su 1945 torrat a Roma, istende paris cun sa sorre Raffaela (chi fiat giai tzucada a cue pustis de sa morte de su babbu). In sos annos imbenientes, in paris cun Guido Miglioli, Ada Alessandrini, Maria Maggi e unos cantos \u00e0teros a su Movimentu cristianu pro sa paghe, connotu fintzas cun su nom\u00ecngiu de \"comunistas cristianos\", cun su ruolu de respons\u00e0bile de su setore de imprenta.\nImputzada dae don Giuseppe de Luca p\u00f9blicat, in su 1953, una regorta de poesias pro sa domo editora \"Edizioni di Storia e Letteratura\", cun \"Giorni\" che a t\u00ectulu. In sos annos chi sigent coll\u00e0borat, cun sa sorre Raffaela, a sa rivista Ichnusa dir\u00ecgida dae su parente issoro Antoni Pigliaru, in T\u00e0tari.\nAt dedicadu medas ist\u00f9dios a sas problem\u00e0ticas de s'emigratzione; at collaboradu a sa rivista \"Rassegna di politica e storia\" (Rassegna de pol\u00ectica e ist\u00f2ria) cun medas art\u00ecculos e at curadu sa \"Bibliografia per la storia dell'emigrazione italiana in America\" (Bibliografia pro s'ist\u00f2ria de s'emigratzione italiana in Am\u00e8rica).\nS'\u00f2pera prus remenosa sua est \"La democrazia italiana e l\u2019emigrazione in America\" (Sa democratzia italiana e s'emigratzione in Am\u00e8rica).\nPro neghe de sa maladia de sa sorre Raffaela, e pro l'assegurare m\u00e8gius curas, Gr\u00e0tzia in su 1968 depet torrare a Ortzai. Insegnat in s'iscola m\u00e8dia de cale at a div\u00e8nnere pr\u00e8side finas a su 1976, e in cussu ruolu at chircadu de amparare totu custa chi teniat unu carchi balore pro sa valorizatzione de su patrimoniu materiale e culturale de su tempus coladu de Ortzai: sa batalla pro sa cunservatzione de Su campusantu betzu, de su tzentru ist\u00f2ricu cun carchi bella ventana ispagnola, de s'\u00c0rgine, de sa pratza de su Munitz\u00ecpiu e de sa Cr\u00e8sia, pro sa tr\u00e0muda de su fundu bibliotec\u00e0riu \"Pietro Meloni Satta\" dae sa Parr\u00f2chia a sa Comuna. In prus, in paris cun sa sorre at fundadu s'Ass\u00f2tziu curturale de Ortzai, formadu mescamente dae gi\u00f2vanos.\nGr\u00e0tzia Dore est morta in su 20 de l\u00e0mpadas de su 1984, a pustis de un maladia longa chi las aiat minadu a fundu su f\u00ecsicu ma l'aiat risparmiadu, finas a s'\u00f9rtimu, s'abistesa. Sighende su b\u00f2lere suo reposat in su campusantu ortzaesu a curtzu a su babbu Frantziscu e a s'amada Raffaela, in suta de una pedra simpre de granitu.\nIn su 2011, sos istudiantes de su Litzeu Iscient\u00ecficu \"Enrico Fermi\" de N\u00f9goro ant, in paris cun s'Arch\u00ecviu de Istadu de N\u00f9goro, ammaniadu una die de ammentu dedicada a sa figura sua, cun interventos de costitutzionalistas e professores.\nIn su 2014 Frantziscu Pigliaru, f\u00ecgiu de Antoni Pigliaru e, in cussu momentu, presidente de sa Regione Sardigna, at presentadu unu libru suo chi galu fiat in\u00e8ditu, cun oto contos iscritos dae issa in sos annos e chi at isseberadu de publicare Tomasu Dore, nebode de sa sorre.\nIstile po\u00e8ticu.\nSa poesia sua est collida in sas duas s\u00eclloges \"Giorni\" (Dies), publicada in su 1953, e \"Giorni disabitati\" (Dies disabitadas), publicada a pustis de sa morte sua, in su 1990 a incuru de Bachisio Porru. Cust'\u00f9rtima publicatzione collit totus sas poesias de Gr\u00e0tzia Dore, e incluet fintzas sas l\u00ecricas de \"Giorni\", giai publicadas, ma torradas a elaborare dae sa poetissa matessi.\nFinas dae sos t\u00ectulos (\"Preghiera\", \"Creazione\", \"Avvento\", \"Nel giardino degli ulivi amaro\", \"Appena il Signore tacque\", \"Ancora una preghiera\", \"Dov\u2019\u00e8 il tuo Dio\", \"Una notte al Signore\", \"Gerusalemme\", \"Mai pi\u00f9 Signore\" etc.) est f\u00e0tzile intuire chi si tratat de \u201cc\u00e0ntigos\u201d religiosos in manera essentziale e in sos cales s'autora intentat de isperiare sas dies di Deus, sa bida sua e sa mem\u00f2ria segreta sua.\nChistionende de sa poesia de \"Giorni\", Pier Paolo Pasolini faeddat de \"impiantu robustu e rigore liter\u00e0riu de primore; una poesia in ue totu andat puntadu in su balore l\u00ecricu; in sa capatzidade sua de dell\u00ecriu, de dereglement, de \u00e8stasi o oriolu\u201d."}
{"id": "19695", "revid": "7227", "url": "https://sc.wikipedia.org/wiki?curid=19695", "title": "Grazia Dore", "text": ""}
{"id": "19697", "revid": "2404", "url": "https://sc.wikipedia.org/wiki?curid=19697", "title": "Ist\u00f2ria de Sardigna ispagnola", "text": "Sa ist\u00f2ria de Sardigna ispagnola si faghet comunemente incumentzare in su 1479. In cuss'annu, a sa morte de Giuanne II de Aragona, su de noe res de Sardigna, ddi fiat sutz\u00e8didu su f\u00ecgiu Ferrante II, sa cale coja cun Isabella de Cast\u00ecllia aiat decretadu sa n\u00e0schida, pro unione personale de is duos regnos, de sa corona de Ispagna, de chi su Regnu de Sardigna intraiat in manera autom\u00e0tica a f\u00e0ghere parte. Sa fine de su per\u00ecodu ispagnolu est pro cumb\u00e8nnidu collocada in su momentu de su pass\u00e0giu de sa corona sarda a sos Asburgos, cun is tratados de Utrecht e Rastatt (1713 e 1714).\nDae is cadalanos a is ispagnolos.\nIs cadalanos fiant istados is protagonistas de sa conchista de s'\u00ccsula (1323-1420) e de sa realizatzione difatis de su Regnu de Sardigna. S'aristocratzia e sa manna burghesia mercantile de Bartzellona aiant imbestidu \u00f2mines e risursas in s'impresa, faghende\u00b7si, a conchista fata, sa classe ghiadora de su regnu nou. Is tzitades de Casteddu de C\u00e0laris e S'Alighera, fiant abarradas in manu aragonesa fintzas durante sos annos de predom\u00ecniu de s'Arbaree (intre su 1355 e su 1410), fiant in etnicamente cadalanas, mentras ca is cump\u00e0ngios de ventura de is soberanos aragonesos chi aiant gherradu in s'\u00ccsula si fiant fatos sennores de is f\u00e8udos in sos cales su territ\u00f2riu fiat istadu partzidu. A custos si depet s'intrada de sas istitutziones feudales (in sa forma de su \"mos italicus\") in Sardigna. Cando si fiat isp\u00e8rdidu s'ereu de sos contes-res de Bartzellona, cun sa morte de Martine su Gi\u00f2vanu in su 1409 e de su babbu Martine su Betzu s'annu a sighire, sa corona aragonesa est andadu a sa fam\u00eclia castilliana de sos Trast\u00e1mara, disterrende sa cumponente cadalana de su regnu a rolos semper prus pagu importantes.\nTale fen\u00f2menu s'at p\u00f2nnere prus in craru cun sa n\u00e0schida de sa corona de Ispagna. Is malecuntentos de sa Catalugna ant a \u00e8ssere duncas una costante de s'ist\u00f2ria ib\u00e8rica dae tando fintzas a oe in die. In Sardigna, imbetzes, sa cumponente printzipale de s'aristocratzia at a abarrare a longu cadalana. Cun su pass\u00e0giu a sa corona de Ispagna, nointames, sas istitutziones, is documentos ufitziales e is matessis inter\u00e8ssios pol\u00ecticos e econ\u00f2micos sardos ant a pad\u00e8ssere unu mudamentu de su puntu de riferimentu de su p\u00f2dere cara a Cast\u00ecllia. Su castillianu s'at a f\u00e0ghere duncas, mancari a bellu e no in totue a su matessi modu, sa limba ufitziale e de sa cultura.\nSituatzione econ\u00f2mica, demogr\u00e0fica e culturale.\nSa longa gherra intre Aragona e Arbaree (1353-1420) e is pistul\u00e8ntzias postas in fatu giai dae sa metade de su de 14 s\u00e8culos (cumintzande dae sa tremenda Peste Niedda de su 1347) aiant bisestradu su tessidu s\u00f2tziu-econ\u00f2micu de Sardigna. A custu bis\u00f2ngiat agi\u00f9nghere chi is fainas cumertziales e is man\u00ecgios, froridos massimamente in is tzitades unu tempus pisanas de Bidda de Cr\u00e8sia (Igr\u00e8sias) e Casteddu de C\u00e0laris (Casteddu), sa prosperidade agr\u00eccula de Aristanis e de is Campidanos e totu su sistema de relatos econ\u00f2micos cun s'esternu (pro esempru cun G\u00e8nova) sunt istados sutapostos a su reg\u00ecmene feudale e a sos inter\u00e8ssios de sa corona, modifichende unas cantas istruturas fundamentales de sa sotziedade sarda, siat de su puntu de bista econ\u00f2micu siat culturale. S'imponimentu de su feudal\u00e8simu fiat istadu una de sas prus mannas c\u00e0usas de resist\u00e8ntzia de is sardos a sa conchista ib\u00e8rica, tantis chi galu in su 1470 fiat bastadu a Lenardu de Alag\u00f2n de nde artziare l'antigu istendarte de su regnu de Arbaree pro si balangiare s'ap\u00f2giu de sa populatzione. De su puntu de bista demogr\u00e0ficu, in su f\u00f9rriu de pagu prus de unu s\u00e8culu, bi fiat istada una p\u00e8rdida neta de populatzione dif\u00ectzile de cantificare, ma tzertamente abundante, sa cale mesura nos perbenit dae su n\u00f9meru de biddas tzensidas in su 1485: 369, contra is prus de 800 chi esistiant galu unu s\u00e8culu in antis. Su sistema produtivu, prostradu de su per\u00ecodu longu de crisi, aiat istentadu a si torrare a pesare galu pro deghes de annos. Is comunidades aiant fundadu sa subraviv\u00e8ntzia issoro in sa cunservatzione de is costumas eredadas dae is s\u00e8culos pretzedentes: impreos comunit\u00e0rios de is terras, rodiamentu de is colturas, pastoriu tramudadore.\nRebellia e derrota de Lenardu de Alag\u00f2n.\nS'annu in antis de sa n\u00e0schida de su Regnu de Ispagna, in su 1478, si concruiat duncas in Sardigna una fase de crisi incumentzada in su 1470. Pro resones de sutzessione in su patrim\u00f2niu de is marchesos de Aristanis, erederis de is possedimentos de su giuigadu de Arbaree, fiant b\u00e8nnidos a sas armas su visurr\u00e8 e marchesos de Chirra Nicolau Carros, suspende a s'eredade, e su chi tale eredade aiat achiridu, Lenardu de Alag\u00f2n, su cale tziu dae parte dae mama Sarbadore Cubeddu fiat istadu s'\u00f9rtimu leg\u00ectimu marchesu de Aristanis. Tantis Lenardu comente Nicolau teniant antepassados in sa fam\u00eclia de is De Serra Bas, soberanos de Arbaree. De parte de Lenardu si fiant afilados medas sardos sufrende dae su reg\u00ecmene aragonesu. Pro neghe de custas tensiones intre opostas fatziones, in Aristanis at tzocadu un'avolotu ghiadu dae Lenardu de Alag\u00f2n. Su 14 abrile 1470, s'es\u00e8rtzitu de su Visurr\u00e8 - chi aparitzaiat s'ocupatzione de sa tzitade e sedaiat a sos iscussertos - fiat istadu derrotadu dae is rebelles in sa batalla de Uras.\nNicolau Carros aiat referidu a su Re de Sardigna de su per\u00ecgulu chi Lenardu de Alag\u00f2n podiat iscadenare un'avolotu generale in s'\u00ecsula. Giuanne II tando, a pustis de \u00e0ere cuntz\u00e8didu a Lenardu s'imbestidura de su marchesadu, allarmadu, aiat sentetziadu in is cunfrontos de totu sa fam\u00eclia Alag\u00f2n - una terrorosa cundenna a morte e sa cufisca de totu is benes cuntz\u00e8didos. A cussu puntu in su 1475, s'avolotu si fiat allargadu in manera ulteriore e Lenardu de Alagon, aiat torradu a unire totu is gentes iscuntentas de su dom\u00ecniu istr\u00e0ngiu.\nDae s'Ispagna e dae unos \u00e0teros istados de sa Corona fiant istados imbiados afortzos, mentras in s'\u00ecsula una violenta epid\u00e8mia de guroni de pesta bisestraiat is biddas e is tzitades. Si nche fiant pesados contra de su regnu de Sardigna is regiones de sa Barb\u00e0gia, de su Costera, su M\u00e0rghine, su Mandrolisai, su Campidanu e totu s'\u00ecsula fiat istada isciumbullada de violentos trumbullos.\nBatalla de Macumere.\nSa batalla detzisiva fiat istada pretz\u00e8dida dae sambenosos iscontr\u00f2rios in Mores e in \u00c0ldara. Su 19 maju 1478, s'es\u00e8rtzitu de su visurr\u00e8 aiat afracadu a is sardos rebellos in sos int\u00f2rrios de Macumere. S'iscontr\u00f2riu fiat istadu meda tostu. Lenardu de Alag\u00f2n fiat istadu derrotadu dae is fortzas sobradas aragonesas, formadas dae contingentes de \"espingarderos\" e armadas cun artillierias balentes l\u00f2mpidas dae Sitz\u00eclia. Artale, su f\u00ecgiu de Lenardu fiat mortu gherrende. In su campu fiat mortos intre sos 8.000 a is 10.000 \u00f2mines.\nLenardu de Alag\u00f2n si nche fiat fuidu a Bosa dae in ue s'aiat imbarcadu pro agi\u00f9nghere a G\u00e8nova. In artu mare fiat istadu per\u00f2 traighidu, fatu presoneri e cunsignadu a s'ammir\u00e0lliu aragonesu Giuanne Villamar\u00ec chi l'aiat portadu a Valencia. Cundennadu a morte, a fatu sa pena ddi fiat istada mudada in presonia a vida. Fiat istadu inserradu in su casteddu de X\u00e0tiva, in ue fiat mortu su 3 de santandria 1494.\nSu Chimbighentos.\nMancari sas iscobertas geogr\u00e0ficas e s'abertura de is noas bias otze\u00e0nicas aiant pigadu a su Mediterr\u00e0neu manna parte de is mannos tr\u00e0ficos mar\u00ectimos, sa Sardigna fiat abarrada comente si siat un'iscalu importante in is bias intre sa pen\u00ecsula ib\u00e8rica, sa pen\u00ecsula italiana e s'oriente. Annotamala, su definitivu apaghiamentu internu e su poderiu esternu ammanniadu de su regnu ispagnolu, div\u00e8nnidu eg\u00e8mone de un'imp\u00e8riu ismesuradu cun C\u00e0ralu I (V) de Asburgu, aiant favor\u00e8ssidu unu tzertu progressu econ\u00f2micu e culturale fintzas in s'\u00ecsula.\nPer\u00ecgulu saraghinu e frantzesu.\nPrintzipale fatore de inseguresa si fiat fatu siat sa situatzione sighida de gherra intre s'imp\u00e8riu ispagnolu e is pot\u00e8ntzias europeas cuncurrentes (in piessignu sa Frantza), siat is curreras saraghinas fatu\u00b7fatu. Custas \u00f9rtimas, partiant mescamente de is sedes de T\u00f9nisi e Algeri. Contra de issas C\u00e0ralu V aiat d\u00e8pidu p\u00f2nnere impare duos imbios mannos chi aiant tentu a base de part\u00e8ntzia sa Sardigna (S'Alighera e Casteddu). Sos imbios si fiant per\u00f2 dimustrados fallimentares e su per\u00ecgulu de sa pirateria musulmana aiat d\u00e8pidu abetare sa fine de su s\u00e8culu (a pustis de sa batalla de Lepanto, 1571) pro b\u00ecdere una m\u00e8ngua.\nAlliados cun is frantzesos e cun is piratas tunisinos e algerinos ghiados dae Kair e-Din (naradu \u00abBarbaruja\u00bb), is turcos de Solimanu II su Mannu aiant bardanadu in manera costante sas costas ispagnolas, italianas e sardas. In su 1509 aiant postu a ferru e fogu Crabas, in su 1514 Thiniscole padessiat sa matessi sorte e s'annu a pustis torra Crabas. In su 1527 is frantzesos aiant afracadu Casteddu Aragonesu (oe Casteddu Sardu), S\u00f2ssu e T\u00e0tari.\nC\u00e0ralu I, tando soberanu de su regnu de Ispagna, aiat intentadu de p\u00f2nnere rem\u00e8diu a su fragellu de is piratas moros e, posta a paris in Casteddu una flota manna, in su tr\u00eculas de su 1535, fiat m\u00f2vidu contra de sa printzipale base issoro, posta in T\u00f9nisi, sena per\u00f2 cunsighire resurtados apretzi\u00e0biles bidu chi sas iscurreras aiant sighidu torra.\nIn su 1538 is predones aiant sachigiadu Portu Turre, in su 1540 fiat tocadu a S'Ulumedu. In s'intentatu de p\u00f2nnere rem\u00e8diu a custa liaga, in su 1541, fiat istadu tando acontzadu unu \u00e0teru imbiu, chi teniat a obietivu de afracare Algeri, ma sa flota fiat istadu iscagiada dae una terrorosa temporada galu in antis de agiunghere a sa costa magrebina.\nFrontera intre Islam e Cristianidade.\nA pustis de sa vitoriosa batalla de Lepanto in su 1571 contra de Al\u00ec Pasci\u00e0, a chi aiat pigadu in manera baliosa parte su Tercio de Cerde\u00f1a (\"Tertzu de Sardigna\") - in suta de su cumandu de su frade de su Re de Sardigna, Don Giuanne de \u00c0ustria - e a pustis de sa temporale conchista de T\u00f9nisi in su 1573, de su 1577 s'importante base pirata fiat istada torrada a conchistare dae is musulmanos e dae tando sa pressione turca in su Mare Mediterr\u00e0neu fiat creschida in manera ulteriore. Sos ispagnolos aiant p\u00e8rdidu s'avampostu africanu prus orientale e fiant istados obrigados a torrare a coa in sa frontera de defensa.\nSu Regnu de Sardigna, chi fintzas a tando aiat tentu unu rolu de segunda in s'iscacheri difensivu mediterr\u00e0neu, dae tando a in antis diat \u00e8ssere fatu un'avampostu contra de s'ispaniadura otomana: in s'\u00ecsula passaiat cussa l\u00e0cana invis\u00ecbile chi costituiat sa frontera intre paisos cristianos e musulmanos. Si fiat postu tando, cun apretu, su problema de su potentziamentu de is defensas costeras e de is tres prus importantes pratzasfortes mar\u00ectimas: sa capitale de su Regnu, sa tzitade de S'Alighera e sa roca de Casteddu Aragonesu, chi costituiant s'ossadura nevr\u00e0lgica de su sistema de defensa.\nTurres costeras.\nIs curreras de piratas in s'intertantu si faghiant de prus in prus fitianas e non daiant p\u00e0siu. Pro amparare is populatziones, comente a in unos \u00e0teros Istados de sa Corona, fintzas su regnu de Sardigna si fiat dotadu de una retza de defensa costera.\nPartende dae su 1572, in suta de sa diretzione di Marco Antonio Camos, si fiat incumentzadu su fraigu de turres de c\u00e0stiu, postas in bista una de s'\u00e0tera in manera de allertare sa populatzione. A sa fine de su chimbighentos is pesadas cara a mare fiant belle che 82. Unas mannas padeddas in ferru adobbadu, collocados in pitzu a is turres, serbiant de cuntenidores pro brusiare sa t\u00f9vara inf\u00f9ndida e su bit\u00f9mene: si formaiat gai unu fumu carcu e iscuru, bene vis\u00ecbile dae tesu.\nMa cun totu sos isfortzos sustentados pro afortiare sa seguridade de s'\u00ecsula, sa defensa sighiat a \u00e8ssere bastante prec\u00e0ria fintzas pro ite is turres teniant su c\u00f2mpitu de signalare su per\u00ecgulu imbeniente e dare s'allarme, ma manna parte de custsas non teniant de adecuadas guarnigiones e armamentos graes. Si podent galu mirare a longu de sa costera sarda una chentina de custas turres: in sa parte setentrionale de Istintinu fintzas a Lungoni, dae Pasada a sa famada turre de Bar\u00ec a Crabonaxa longu sa parte orientale, puru de Carluforti a S'Alighera, in sa costa otzidentale. Sunt abarradas ativas fintzas a su 1815, cando a pustis de su Cungressu de Vienna fiat impostu a sos istados de barbarescos sa fine de sa trata de sos iscraos. Fiant istadas ismilitarizadas in su 1867 dae su Regnu de It\u00e0lia naschende.\nRec\u00f9peru culturale e Inchisitzione.\nCun su tempus, si fiat creada in Sardigna una classe aristocr\u00e0tica locale, mancari in manna parte de or\u00ecgine catalana, puru unu tzetu de intelletuales e funtzion\u00e0rios sardos, impinnados in s'amministratzione de su regnu o in cussa feudale. Is tzitades (Casteddu, sa capitale, e fintzas: Igr\u00e8sias, Aristanis, Bosa, S'Alighera, T\u00e0tari e Castelddu Aragonesu), sutr\u00e0idas a su reg\u00ecmene feudale, gosaiant de ampros privil\u00e8gios (doganales, cumertziales, giurisditzionales), dipendiant diretamente de s'amministratzione reale (pro custu si naraiant \u201ctzitades r\u00e8gias\u201d) e mandaiant pr\u00f2pios rapresentantes a is Cortes (su parlamentu). In su 1543 fiat formalizada s'aparisadura a in antis de sa lege de is sardos cun is s\u00f9dditos de or\u00ecgine ib\u00e8rica de su Regnu de Sardigna. Eventu chi decretaiat s'abbandonu a banda de is sardos de cale si siat pretendimentu de revesa e su difusu ressignu a su dom\u00ecniu ib\u00e8ricu. Unos cantos intelletuales sardos ant a intentare, in su cursu de su s\u00e8culu, de emantzipare sa cultura de s'\u00ccsula dae sa cunditzione de inferioridade in sa cale fiat istada cunfinada. Figura emblem\u00e0tica de tale rinnovamentu fiat istadu Nicolau Canelles o Canyelles in antis vic\u00e0riu obispale de Casteddu e a pustis P\u00ecscamu de Bosa, chi in su 1566 aiat fundadu in Casteddu sa prima tipografia de Sardigna. S'ischidadura culturale fiat per\u00f2 in parte isfiadada dae s'atzione de sa Inchisitzione ispagnola, a sa cale giurisditzione sa Sardigna fiat sutaposta, a imp\u00f2nnere unu cuntrollu grae de sa vida culturale sarda, siat in sa classe dominadora, siat a livellu pobulare. Epis\u00f2diu s\u00ecmbulu de custa fase ist\u00f2rica fiat istadu su fatu de Sigismundu Arquer, gi\u00f9ighe de sa Reale Udi\u00e8ntzia (su supremu \u00f2rganu giurisditzionale de su regnu), intelletuale e de iscratza de una fam\u00eclia n\u00f2bile. Acusadu de simpatias pro su luteran\u00e8simu, fiat istadu protzessadu e postu a morte in sa foghera che a er\u00e8ticu in Toledo in su 1571. \nIstitutziones e ass\u00e8tios sotziales.\nCun s'istitutzione in su 1564 de sa Reale Udi\u00e8ntzia che a supremu \u00f2rganu giurisditzionale de su regnu, s'aiat cumpletadu s'ass\u00e8tiu istitutzionale de su regnu. S'organizatzione pol\u00ectica fiat sa matessi de su per\u00ecodu aragonesu. \nDe su puntu de bista econ\u00f2micu, sotziale e fintzas pol\u00ecticu aiant achiridu manna rilev\u00e0ntzia sos ass\u00f2tzios de sos artisanos e de tzertos grupos de traballadores, sas corporatziones at dadu \"gr\u00e8mios\", is cales regulaiant cun pr\u00f2pios istatutos sa faina de is pr\u00f2pios assotziados e gestiant eventos meda rilevantes de su puntu de bista sotziale e culturale comente a is festas tzitadinas e comunit\u00e0rias mannas. In is campagnas prevalessiant ancoras istruturas e ordinamentos eredados dae su passadu e adecuados a is noas cunditziones bessidas a pitzu de s'imponimentu de su reg\u00ecmene feudale. Sos impreos comunit\u00e0rios, is cost\u00f9menes, su patrimoniu de cre\u00ecngios e connoschimentos m\u00e0gicos e simb\u00f2licos. Contra de cust'\u00f9rtimu si fiat incanidu in prus furriadas s'\u00f2pera de repressione de s'Inchisitzione.\nSu Seschentos.\nIn su de 17 s\u00e8culos sa Sardigna fiat istada torra interessada in is fatos de s'Imp\u00e8riu ispagnolu, padessende\u00b7nde su declinu.\nIs cuntierras cun sas \u00e0teras pot\u00e8ntzias europeas e sas curreras saraghinas e turcas, comente in su s\u00e8culu pretzedente, ant espostu s'\u00ccsula a una mobilitatzione militare agiomai sighida, recherende s'impreu bundante de risursas e \u00f2mines.\nA custu si fiant agiuntas una s\u00e8rie de undadas noas de pesta, chi ant f\u00e8rridu in manera tosta sa populatzione. Tristamente famada s'agrabiamentu de su 1652, chi aiat interessadu in manera tosta s'\u00ecsula, ispetzialmente is tzitades printzipales. S'epid\u00e8mia aiat corfidu S'Alighera, su segundu iscalu printzipale de s'\u00ecsula, e in manera lestra fiat l\u00f2mpidu a T\u00e0tari, degumende sa populatzione. Si fiat ispaniadu a coa cara a sud, ferrende su norte de su Campidanu, tantis chi Casteddu fiat istada afortigada cun muros de l\u00e0diri e patulliada de milli cadderis pro impeigare is cuntatos cun s'esternu, chi diant \u00e0ere batidu s'epid\u00e8mia in intro de is muros. A pustis de unu abasciamentu l\u00e8biu su male aiat torradu a apampare, afrachende fintzas Casteddu in su 1656 (sa tzitade at acollidu emiss\u00e0rios de totu s'\u00ecsula pro contare su donativu pro su re, isponende\u00b7si a su cont\u00e0giu). Is votos fatos tando pro invocare s'agiudu de is santos protetores in is tzitades e in is biddas fint a sa base de medas ritos religiosos chi si tz\u00e8lebrant totora in totu s'\u00ccsula, comente a sa Faradda di li candareri in T\u00e0tari e sa prutzessione de Santu Efis in Casteddu. Dae s'\u00ecsula s'epid\u00e8mia aiat f\u00e8rridu N\u00e0poli e G\u00e8nova, faghende\u00b7si n\u00f2dida comente a sa peste de su 1656. Ma sa situatzione econ\u00f2mica e demogr\u00e0fica aiat sufridu de su tziclu negativu. Is zonas ispobuladas de is bator ungrones de s'\u00ccsula (de nord-ovest in sentidu or\u00e0riu: Nurra, Gaddura, S\u00e0rrabus, Sulcis-Igresiente) fiant istados in carchi genia torrados a pobulare, tr\u00e0mite s'intzentivu de formas de colonizatzione, a bias reguladas dae s'artu, a bias de ispontu. Tale protzessu de ripobuladura at a sighire galu a longu fintzas a s'\u00e8poca sab\u00e0uda, cun resurtos diversos, ma in s'imparis non detzisivos.\nSu Seschentos (\"el siglo de oro\", su s\u00e8culu de oro, pro sa cultura e s'arte ispagnola) est per\u00f2 sa fase de declinu definitivu de sa pot\u00e8ntzia ib\u00e8rica. S'istadu de gherra sighidu, is isc\u00e0ssias istruturales internas e su grae avolotu cadalanu de su 1640 aiant indebilitadu is fundamentas de un'imp\u00e8riu ismesuradu, dif\u00ectzile de t\u00e8nnere imparis, in prus cun m\u00e8dios e detzisos de pol\u00ectica econ\u00f2mica a s'ispissu inadecuados e contraprodutzentes. Sa Sardigna, insertada a prenu t\u00ectulu in tale cuntestu, nd'at a pad\u00e8ssere in bona medida sa sorte. Is prus importantes fam\u00eclias de s'aristocratzia sarda ant a \u00e8ssere protagonistas de is fatos de su s\u00e8culu, boghende\u00b7nche avant\u00e0gios e t\u00ectulos e alimentende rialias \u00e0speras a s'internu issoro. Rialias chi ant a acabare pro t\u00e8nnere resurtos pol\u00ecticos meda graes in su cursu de su s\u00e8culu.\nSas universidades.\nNointames, est inneg\u00e0bile s'intentu a banda de sas autoridades ib\u00e8ricas de adecuare sa situatzione isulana a su mudare de is tempos. A sa netzessidade de formare funtzion\u00e0rios e impreados in s'amministratzione r\u00e8gia est istadu respostu pro unu tzertu per\u00ecodu cun s'emigratzione acad\u00e8mica cara a Ispagna e It\u00e0lia (Salamanca e Pisa fiant is logos prus chircados). Infines, in sos annos binti de su s\u00e8culu, fiant fundadas is duas universidades de T\u00e0tari e Casteddu. Dae unos cantos deghes de annos operaiant in s'\u00ccsula is coll\u00e8gios de is gesuitas, chi giai teniant rolu de tzentros de ist\u00f9diu e de formatzione pro s'intelletualidade sarda. Sa reforma issoro e istruturatzione torra aiat dadu vida a is duos ateneos. Su de issas non fiat istadu mai unu livellu de primore, ma s'aiat mantentu bonu pro medas de deghes annos, fintzas sa fine de su s\u00e8culu, cando sa crisi generale de sas istitutziones ib\u00e8ricas aiat tragadu fintzas cussas sardas.\nSa noa evangelizatzione.\nA prim\u00ectzios de su s\u00e8culu, aiat tzocadu intre Casteddu e T\u00e0tari una violenta chistione pro neghe de s'agatamentu acanta su cabulogu setentrionale de is rel\u00ecchias de carchi m\u00e0rtire sardu. In Casteddu su archip\u00ecscamu de Esquivel aiat rispostu cun s'iscoberta (bera o ordingiada) de ossos numerosos. Sa rialia, semper forte e latente pro resones pol\u00ecticas, culturales e econ\u00f2micas intre sos duos majores tzentros sardos, aiat agatadu mat\u00e8ria pro s'alimentare in custa perrica de car\u00e0tere religiosu. Semper in su cursu de su Seschentos, a \u00f2pera de is gesuitas (presentes in s'\u00ccsula dae sa fine de su s\u00e8culu pretzedente), torraiat a cumintzare s'\u00f2bera de evangelizatzione de is sardos, caraterizados dae una religiosidade meda forte, ma ancora ligada a cultos meda antigos de or\u00ecgine pre-cristiana. Tale \u00f2bera si fiat acostagiada a su cuntrollu e a sa reprimida postos in atu de s'Inchisitzione ispagnola. Is paras gesuitas, a s'ispissu sardos, fant resissidos a s'insertare a prenu t\u00ectulu in sa vida de is comunidades, faghende\u00b7si a s'ispissu interpretes e bardianos, adecuende is ritos e sa liturgia a is connoschimentos e a sa limba de is populatziones. Susetotus in custu \u00f9rtimu \u00e0mbitu, su de sa cunservatzione e evolutzione de sa limba sarda, s'\u00f2bera de is gesuitas in su cursu de su seschentos e de su primu Setighentos est istada chene duda relevante.\nTramas pol\u00ecticas.\nCunt totu ca sa Sardigna non si pesaiat in avolotu generalizadu comente aiat fatu sa Cadalugna in su 1640, sa situatzione in s'\u00ccsula non fiat de su totu paghiosa. A su malecuntentu isparghinadu de sa populatzione, susetotus in is momentos de crisi prus agrabiada, s'agiunghiat sa semper prus forte pretesa aristocr\u00e0tica de c\u00e0rrigas e postos de p\u00f2dere, a su s\u00f2litu apann\u00e0giu de funtzion\u00e0rios mandados dae Ispagna. In sa segunda metade de su s\u00e8culu s'aristocratzia sarda si fiat partzida in manera neta in duas fatziones, una detzisamente filo-ispagnola, s'\u00e0tera prus cr\u00ectica e disigiosa de conchistare un'isp\u00e0tziu de p\u00f2dere aut\u00f2nomu. Dae sa cuntierra intre is duos partidos, chi si fiat caraterizada pro congiuras e orovetos fintzas mortales, fiant cunsighidos una s\u00e8rie de eventos chi aiant minetzadu de tragare s'ass\u00e8tiu pol\u00ecticu e istitutzionale de su regnu. In su 1668, in su cursu de sa reunione de su parlamentu chi depiat detz\u00ecdere in s'assummare de su donativu, sos istamentos, e in piessignu cussu militare (in cale setziant is rapresentantes de sa nobilesa) aiant refudadu de si carrigare su tributu, pretendende chi is c\u00e0rrigas esserent fidadas a nadios de s'\u00ccsula. Pagu a pustis fiat ochidu in unu orovetu su capu de sa fatzione anti-guvernativa, Agostinu de Castelv\u00ec, marchesu de L\u00e0coni. Unu mese a pustis, moriat pro veng\u00e0ntzia in un'\u00e0teru orovetu in is rugas de su Casteddu de Sus su matessi visurr\u00e9, marchesu de Camarassa. Dae s'epis\u00f2diu, chi aiat causadu isc\u00e0ndalu enorme in Madrid e fiat interpretadu che su d\u00e0bile cumintzu de un'avolotu generalizadu, fiat n\u00e0schida una domadura ferotze. Fiant istadas imbiadas tropas, istruidos protzessos, a s'ispissu summ\u00e0rios, atirados in trampas e ochidos, chie in cumbata, chie de su buginu, is cr\u00e8tidos cabos de sa congiura. Nointames, sa batida bera de is acontessimentos fiat abarrada limitada a is fatziones internas de s'aristocratzia sarda. Non bi fiant istadas cunsigh\u00e8ntzias perunas pro is populatziones, chi non fiant istadas pro nudda interessadas.\nIntentu de invasione frantzesa de su 1637.\nIncumentzada in Bo\u00e8mia in su 1618 intre cat\u00f2licos e protestantes, sa gherra de is Trinta annos fiat istada mudada dae su cardinale Richelieu in una perrica pol\u00ectica contra de sa dinastia de sos Asburgos de Ispagna e de \u00c0ustria. Durante custa cuntierra, una flota de barantasete vascellos, a su cumandu de Erricu de Lorena, conte de Harcourt, su 21 fre\u00e0rgiu 1637, fiat isbarcadu in sos int\u00f2rrios de Aristanis e aiat sachigiadu sa tzitade pro una chida tzirca.\nNon bolende a pustis acarare is mil\u00ectzias de su Regnu de Sardigna chi arribaiant in sucurru de sa tzitade afracada, is frantzesos si fiant retirados impressidos, abbandonende fintzas sos istendardos chi galu oe sunt custoidos in sa seu de Aristanis. A pustis de custu intentu de invasione, si fiat fatu pretzisu e apretosu afortigare su regnu de una flota navale de defensa, ma is galeas varadas in sos annos a sighire fiant istadas isceti tres.\nSa crisi finale.\nIn s'acabu de su de 17 s\u00e8culos fiat comomai crara sa crisi generale de s'imp\u00e8riu ispagnolu. Sa matessi dinastia de sos Asburgos de Ispagna fiat a curtzu de s'isp\u00e8rdere. Custas tzircust\u00e0ntzias aiant mobilitadu is diplomatzias europeas e is m\u00ecrios de is pot\u00e8ntzias majores. In piessignu sa Frantza de Luisi XIV, pot\u00e8ntzia egemone de cussu per\u00ecodu, disigiaiat p\u00f2nnere in su tronu ispagnolu unu Borbone, aici de assegurare unu asse privilegiadu, diplom\u00e0ticu-militare, ma fintzas econ\u00f2micu, intre Frantza e s'enorme imp\u00e8riu ib\u00e8ricu. Sa longa crisi pol\u00ectica de Ispagna si refletiat in sa vida de is s\u00f9dditos sardos, is cales cunditziones a sa fine de su s\u00e8culu fiant detzisamente peoradas. Sas istitutziones, fintzas cuddas culturales comente sas universidades, fiant in decad\u00e8ntzia; s'economia langhidessiat e abarraiat esposta a is flutuatziones produtivas t\u00ecpicas de s'Antigu Reg\u00ecmene; is populatziones fiant semper prus espostas a sa prepot\u00e8ntzia baronale. Cando fiat mortu s'\u00f9rtimu rapresentante de sos Asburgos ispagnolos, si fiat aberta sa crisi diplom\u00e0tica manna chi de in cue a pagu diat batire a sa gherra de sutzessione ispagnola, unu de is prus mannos cunflitos de s'ist\u00f2ria, in antis de is gherras mundiales de su de 20 s\u00e8culos. In Sardigna, in prop\u00f2situ, tzirculaiant is versos populares in gadduresu segundu chi:\nChi cheriat significare s'assoluta indifer\u00e8ntzia de su p\u00f2pulu cara a su resurtu de su cunflitu, chi non diat tzertus a mudare sos ass\u00e8tios de dominadura de su tempus. Sa nobilesa e su cleru pro banda issoro si fiant partzidos in filo-ispagnolos e filo-austr\u00ecacos.\nSa Gherra de Sutzessione ispagnola e is pass\u00e0gios de sa corona.\nA prim\u00ectzios de su de 18 s\u00e8culos, casi totu is domos regnantes in Europa fiant unidas intre de issas de lig\u00e0mines de er\u00e8ntzia. Cando unu soberanu moriat chentza de lassare erederis, s'aberiant chertos tostados pro sa sutzessione a su tronu, chi fatu\u00b7fatu si furriaiant in beras e pr\u00f2pias gherras: una de custas fiat istada sa gherra de sutzessione ispagnola chi aiat bidu Ispagna e Frantza acarare \u00c0ustria, Pr\u00f9ssia, Regnu Unidu, Portugallu, Paisos B\u00e0scios e sos Istados Sab\u00e0udos. Sa gherra aiat tzocadu in su 1700 cando, a 39 annos, C\u00e0ralu II de Ispagna fiat mortu chentza de f\u00ecgios chi li poderent sutz\u00e8dere. In antis de m\u00f2rrere, in sas \u00f9rtimas voluntades suas, aiat inditadu comente erederi su duca de Angiou, nebode suo. Custu aiat provocadu is pessamentos de unas \u00e0teras pot\u00e8ntzias europeas chi timiant s'unione de is coronas de Ispagna e Frantza e aiant propostu comente erederi s'artziduca de \u00c0ustria, C\u00e0ralu de Asburgu.\nSu cunflitu aiat tiradu a mesu fintzas su Regnu de Sardigna e in su 1708, una flota anglo-olandesa, cumposta dae baranta vascellos, si fiat presentada in su golfu de Casteddu. Sa capitale de su Regnu, a pustis de unu furiosu bombardamentu navale, si fiat r\u00e8ndida su 13 austu, aberende is ghennas a sa conchista de s'\u00ecsula. Sos Alliados, a pustis de una s\u00e8rie de revessos a s'inghitzu, aiant bintu batallas detzisivas in Germ\u00e0nia e in It\u00e0lia. In su 1706 Torinu, fiat istadu sarvada dae s'ass\u00ectiu frantzesu dae Eug\u00e8niu de Savoja. S'Inghilterra dominaiat in totue in su Mediterr\u00e0neu arribende a ocupare Gibilterra e resissende a isbarcare a Bartzellona.\nA segus de sos acontzos territoriales sighidos a sa paghe firmada in Utrecht in su 1713, su duca de Savoja, Vittorio Amedeo II, aiat otentu su Regnu de Sitz\u00eclia cun su relativu t\u00ectulu r\u00e8giu. Su Regnu de Sardigna, perricadu intre Frantza e Ispagna, a sa fine de su cunflitu, a c\u00e0usa de sa furriadura de sas alli\u00e0ntzias initziales, cun su Tratadu de Rastatt de su 1714 fiat assignadu a sos Asburgos de \u00c0ustria, ligados dae er\u00e8ntzia cun sos Asburgos ispagnolos. S'ocupatzione de s'\u00ccsula a banda de is fortzas armadas e de is funtzion\u00e0rios austr\u00ecacos fiat istada curtza, ma afaruncadora. S'imponimentu fiscale e su cuntrollu militare si fiant fatos tostos e capillares.\nA pustis, s'Ispagna aiat torradu a cumintzare is disamistades in s'intentu de torrare a si pigare de Sitz\u00eclia e de Sardigna. Cumandada dae s'ammir\u00e0lliu Stefano Mari, una flota de chentudeghe naves, imbiada dae su cardinale Alberoni, aiat acannonadu Casteddu, mentras chi 8000 sordados fiant isbarcados in sa marina de su Poetu. Su 29 austu 1717 sa tzitade si fiat r\u00e8ndida. Un'annu a pustis de sos ispagnolos fiant resissidos a pigare fintzas sa Sitz\u00eclia, ma sa gherra si fiat ris\u00f2lvida in unu disastru e fiant istados derrotados dae s'Alli\u00e0ntzia assentada dae Inghilterra, Savojas, \u00c0ustria e Paisos B\u00e0scios.\nSu Regnu de Sardigna a is Savojas.\nFiat sighidu unu tratadu nou (tratadu de Londra de su 1718), in ue fiat istadu adduidu - intre \u00e0teros - chi su re Vittorio Amedeo II tzediat su [Regnu de Sitz\u00eclia|Sitz\u00eclia]] a su \u00c0ustria in c\u00e0mbiu de sa Sardigna. In ubbidi\u00e8ntzia a su tratadu de Londra, fia[t istadu sutascritu in S'Aja su 8 austu 1720 s'ac\u00f2rdiu chi decretaiat su pass\u00e0giu de su Regnu de Sardigna a is Savojas.\nDe tando a in antis totu sos istados chi partenent a sa domo Savoja diant formare su \u00abRegnu de Sardigna, Tzipru e Gerusalemme\u00bb: s'amministratzione istatale at a impreare s'agetivu \u00absardu\u00bb, in ue rechertu, pro totu sos atos de su Regnu e su p\u00f2pulu at a \u00e8ssere \"s\u00f9dditu de Sua Maestade su Re de Sardigna, Tzipru e Gerusalemme\".\nCunsideros finales.\nMancari s'Ispagna essiat tando pro semper dae s'ist\u00f2ria de Sardigna, su longu cuntatu de is sardos cun sa cultura in antis cadalanu-aragonesa e a fatu ispagnola aiat lassadu rastas dur\u00e0biles. Pro medas de deghes de annos e a su nessi fintzas a s'edade de sa Restauratzione fiat istadu dif\u00ectzile pro is guvernantes sab\u00e0udos de nde bogare impreos e formas culturales a fundu raighinados, susetotus in intro de sa classe aristocr\u00e0tica, ma fintzas in sa populatzione rurale. In is limbas sardas de su restu sas rastas lessicales ib\u00e8ricas sunt galu ladinas, gasi comente in sos cost\u00f9menes, in is festas religiosas mannas e in is medas formas de sotzializatzione. In custu sensu, cun totu chi su per\u00ecodu ispagnolu siat ampramente cunsideradu su prus iscuru de s'ist\u00f2ria de s'\u00ecsula, cheret amm\u00ectidu chi una parte abbundante de su patrimoniu culturale sardu ancoras oe ammustrat v\u00ecnculos profundos de afinidade e cumpartzimentu cun su de sa pen\u00ecsula ib\u00e8rica."}
{"id": "19698", "revid": "174377", "url": "https://sc.wikipedia.org/wiki?curid=19698", "title": "Cinderella", "text": "Cinderella est unu film de fant\u00e0sia musicale animadu americanu, prod\u00f9idu dae sa Walt Disney Productions e bessidu cun sa RKO Radio Pictures. Basadu subra s'om\u00f2nima conta de fadas frantzesa \"Chisineddula\" iscrita dae Charles Perrault, est su de 12 longumoter\u00e0gios animados de sa Disney."}
{"id": "19699", "revid": "18313", "url": "https://sc.wikipedia.org/wiki?curid=19699", "title": "Moya Brennan", "text": "Moya Brennan (Gweedore, County Donegal, 4 de austu 1952) est una cantante irlandesa, una de sas artistas f\u00e8minas cun prus sutzessu in s'ist\u00f2ria de sa m\u00f9sica tz\u00e8ltica."}
{"id": "19701", "revid": "7227", "url": "https://sc.wikipedia.org/wiki?curid=19701", "title": "Grazia Deledda", "text": ""}
{"id": "19703", "revid": "7227", "url": "https://sc.wikipedia.org/wiki?curid=19703", "title": "Gr\u00e0tzia Deledda/logudoresu", "text": "Maria Grazia Cosima Deledda (N\u00f9goro, 28 de cabidanni in su 1871 \u2013 Roma, 15 de austu in su 1936), connota in N\u00f9goro fintzas cun su n\u00f9mene de Grassia, est istada una iscrittora chi hat binchidu su Premiu Nobel pro sa literadura in su 1926."}
{"id": "19704", "revid": "3602", "url": "https://sc.wikipedia.org/wiki?curid=19704", "title": "Gr\u00e0tzia Deledda/campidanesu", "text": "Maria Grazia Cosima Deledda (N\u00f9goro, 28 de cabidanni de su 1871 \u2013 Roma, 15 de austu de su 1936), connota in N\u00f9goro fintzas cun su n\u00f2mini de Grassia, est stetia una scrittora chi at bintu su Premiu Nobel pro sa literadura in su 1926."}
{"id": "19705", "revid": "12712", "url": "https://sc.wikipedia.org/wiki?curid=19705", "title": "Siegfried &amp; Roy", "text": "Siegfried Fischbacher (Rosenheim, 13 l\u00e0mpadas 1939) e Roy Horn, nom\u00ecngiu de Uwe Ludwig Horn (Nordenham, 3 santugaine 1944 \u2013 Las Vegas, 8 maju 2020) sunt istados una croba famada de illusionistas istadunidensos de or\u00ecgine tedesca, s\u00f2litos a s'ammustrare in Las Vegas e connotos in totu su mundu comente a Siegfried &amp; Roy."}
{"id": "19706", "revid": "12712", "url": "https://sc.wikipedia.org/wiki?curid=19706", "title": "Claudia Aru", "text": "Cun sa scritura de cantzonis e m\u00f9sica e un'atividadi not\u00e0bbili de cuncertus tenit una carriera intensa chi at biu fintzas sa partecipatzioni a acuntessimentus in Osaka, Pechino e Shangai e sa collaboratzioni cun atrus artistas sardus de importu mannu.\nBiografia.\nA pustis de si laureai in s'Universidadi de Bologna in st\u00f2ria de s'Arti, at b\u00ecviu de su 2002 a su 2005 in Barcellona, innui at studiau m\u00f9sica in sa scola \"Taller de Musics\". A pustis, at b\u00ecviu in New York e in Roma e est torrada in Sard\u00ecnnia in su 2008, innui at fundau su progetu Bentesoi, cun Arrogalla, chi at pubblicau duus Album, Tripland e Folk You. In su 2012 inghitzas sa carriera sua de solista pubblichendi s'album Aici cun s'eticheta Nootempo chi iat giai prod\u00f9siu is album de is Bentesoi. S'album bessit a pustis de su s\u00ecngulu om\u00f2nimu e in paris cun un'atru s\u00ecngulu, Burdu bu. Totus is testus de s'album funt scritus de issa etotu e sa m\u00f9sica est cumposta in collaboratzioni cun Marcello Pilleri chi sonat sa ghitarra e su banjo e cun Matteo Marongiu a su contrabbassu. In su 2013 bessit su segundu album, A giru a giru.\nIn su 2015 bessit su s\u00ecngulu Su Tasinanta, sighiu de s'album Momoti, chi pigat su n\u00f2mini de sa criadura de fantasia de s'immagin\u00e0riu sardu e chi unas cantas pubblicatzionis ant definiu cummenti s'album de sa maduresa de s'artista. In su mesi de lad\u00e0mini de su pr\u00f2piu annu, bincit su Pr\u00e8miu Andrea Parodi po sa mellus interpretatzioni.\nIn su 2016 at cantau cun su grupu suu in Osaka, Giaponi, in un'acuntessimentu organizau de s\"'Istituto Italiano di Cultura\". S'ocasioni dd'at ispirau sa creatzioni de su v\u00ecdeu po sa cantzoni Oi mi scidu chitzi, bessiu in su 2017. S\u00e8mpiri in su 2016 est st\u00e8tia candidada a sa Targa Tenco.\nIn su 2019 pubblicat s'album Aru, innui contat cun ironia e cr\u00ectica su mundu de prov\u00ecntzia.\nIn s'interis de sa Pandemia de COVID-19, cun s'impossibilidadi de fai cuncertus nous, abarrat ativa in l\u00ecnia publichendi su s\u00ecngulu Arr\u00f2 du Covid e ghetendi s'idea de cumpartzi \u00f2peras de artistas sardus me is arretzas sotzialis cun s'hashtag #adottaunartistasardo comenti sinnu de solidariedadi in su momentu de dificultadi."}
{"id": "19707", "revid": "7227", "url": "https://sc.wikipedia.org/wiki?curid=19707", "title": "Gr\u00e0ssia Deledda", "text": ""}
{"id": "19712", "revid": "2404", "url": "https://sc.wikipedia.org/wiki?curid=19712", "title": "Mreca/campidanesu", "text": "Sa Mreca (fatu\u00b7fatu trad\u00f9iu comenti \"Merca\") est unu mandiari sadru traditzionalli de pisci t\u00ecpicu de Crabas e de is \u00e0turas biddas chi s'agatant a ingh\u00ecriu de s'Ist\u00e0niu de Crabas, chi benint a essi massimamanti Arriora, Nurachi e Bo\u00e0tiri, fintzas a l\u00f2mpi a Tzeddiani e Santeru, e susetotus Santa Justa (chi s'agatat in s'oru de s'ist\u00e0niu om\u00f2nimu). Su pratu si cumponit de pisc'e iscata postu a budd\u00ec cun sai meda, infrascau cun una ebra de paui, a chi si narat tzibba. \nSa mreca respondit a sa netzessidadi de\u00a0cunsrebai unu m\u00e0ndiari chentza de ddu podi teni in friscu, pro ddu consumai traballendi a tesu de domu, po esempru is piscadoris in is bracas, o fintzas is pastoris paschendi is arbeis. \nOr\u00ecgini.\nSegundu unus cantus istudiosus is or\u00ecginis de sa mreca andant torra a una \u00e8poca intra de su Paleol\u00ecticu Superiori e su Neol\u00ecticu. Su n\u00f2mini iat podi tenni etimolozia fen\u00ectzia, cun significau de \"mandiari saiu\". Segundu is ist\u00f9dius de Giovanni Fancello su fueddu iat essi imb\u00e8tzis latinu, derivendi de \"\"melcas\"\", chi in \u00e8poca romana inditaiat unu pratu cumpostu de lati aghedu, p\u00ecbiri, sai, ollu e coriandru. Custa ip\u00f2tesi agatat fundamentu fintzas poita in sa zona de N\u00f9goru ddu at unu atru pratu cun matessi n\u00f2mini, chi per\u00f2 est unu casu aghedu. Su n\u00f2mini simbillanti iat beni de sa matessi t\u00e8cnica de aprontadura cun sai meda.\nAprontadura.\nSa pisca de su pisc'e iscata acontessit a pustis de dd'ai lassau una pariga de diis de zeunu, de manera chi isprughit e chi l\u00e0nzighit. Una borta pullidu e iscatadu, si fait budd\u00ec in abba saia o fintzas abba de mari. Depit abarrai intreu e non si segai, ma cherit fintzas ismatzau.\nA pustis de ddu budd\u00ec si lassat in s'abba po una mesora e insaras iscoadu e lassau in s'umbra a sus de sa tzibba a asciutai. A segus s'infrascat su pisci in s'ebra comenti chi fessit una cunfetzioni, de manera chi ndi potzat fintzas srub\u00ec su sabori. \nSi papat unas pagus diis a pustis, e chentza de ab\u00e8ri podit aguantai fintzas a unas deghi diis."}
{"id": "19714", "revid": "1269", "url": "https://sc.wikipedia.org/wiki?curid=19714", "title": "Perdita Basigheddu", "text": "Perdita Basigheddu (N\u00f9goro, fine de su de 16 s\u00e8culos \u2013 su de 17 s\u00e8culos)est istada un'inchisida e cundennada dae su Tribunale de su Santu Uf\u00ectziu de Sardigna.\nBiografia.\nIs novas subra Perdita Basigheddu (\"Pedrita Basigueddo\" o \"Basiquedo\" in is documentos de s'Archivo Hist\u00f3rico Nacional de Madrid) sunt pagas e non fitianas: sos atos originales de su protzessu suo sunt andados p\u00e8rdidos, e sas informatziones subra de issa sunt cuntentas in sa \"Relaci\u00f3n de las causas pendientes y despachadas\" de s'annu 1605, e in sos atos de su segundu protzessu a c\u00e0rrigu de Julia Carta, una pitzoca de S\u00ecligo acusada de brusceria, chi fiat istada cump\u00e0ngia de tzella de sa nugoresa.\nPerdita fiat istada inchisida pro neghe de sa faina sua de aprontadura de unguentos a base de erbas, chi ddis sunt b\u00e0lidos sa calificatzione de \"hechizera y sort\u00edlega\" (br\u00f9scia e maj\u00e0rgia). Fiat arrestada chentza de secuestru de benes (s\u00ecngia chi fiat p\u00f2bera), e mantenta in is presones secretas de su casteddu aragonesu de T\u00e0tari in ue fiat fortzis torturada: aiat cunfessadu difatis totu su pro chi fiat acusada segundu is testimonias contra de issa, ammitende de \u00e8ssere idolatra de su dim\u00f2niu e \u00e0ere abbandonadu sa fide. Sa cunfessione aiat fatu chi sa nugoresa esseret annoditzada in is documentos che a \u201cer\u00e8tica e ap\u00f2stata formale\u201d, acusa a beru grave chi aiat induidu sos inchisidores a dda cundennare a sa pena de morte. Is cunfessiones de Julia Carta, in su segundu protzessu, no aiant d\u00e8pidu agiudare a sa c\u00e0usa: sa silighesa aiat naradu chi su di\u00e0ulu in persone ddi aiat of\u00e8ridu s'amparu suo, aici comente aiat giai fatu cun Perdita, chi chentza de issu diat \u00e8ssere morta in presone.\nPerdita e sa cump\u00e0ngia sua aiant tentu comente si siat isp\u00e8tzie de tratamentu de praghere in presone: s'alcalde (su diretore de sa presone) ddis aiat cuntz\u00e8didu difatis de istare in sa domo sua, in c\u00e0mbiu de su serv\u00ectziu de issas partzendi is pastos a is presoneris regulares. \nPerdita fiat istada fintzas custrinta a curare s'anca de Grigori, unu tzeracu de s'inchisidore Martin de Ocio y Vecila, cun is matessis unguentos pro is cales fiat istada impresonada. Pro unas resones chi non bessint a p\u00ecgiu dae is documentos, sa cundenna de sa f\u00e8mina fiat istada allebiada: fiat istada torrada a cuntziliare cun sa Cr\u00e8sia su 23 de santugaine de su 1605, puru mantenende sa cundenna de sa presone a vida e de su \"sambenito\" (su sacu de is penitentes) perp\u00e8tuu. Tale cundenna fiat istada ulteriormente iscontada, in cantu in un'atu notarile de su 1611, si dd'agatat residente in Casteddu e cojuada. \nIn su 1622, aiat incarrigadu su masitru campan\u00e0rgiu casteddaju Giuanne Pira pro sa realizatzione de una campana de sa cr\u00e8sia de sa V\u00ecrgine de sa Soledade in N\u00f9goro.\nSa data e su logu de morte sunt totora disconnotas."}
{"id": "19715", "revid": "7227", "url": "https://sc.wikipedia.org/wiki?curid=19715", "title": "Antonella Salvietti", "text": "Antonella Salvietti (S'Alighera, 27 de santugaine de 1924 \u2014 6 de l\u00e0mpadas de 2006) est istada un'iscritora aligeresa in limba catalana.\nEst istada secret\u00e0ria de su Tzentru de Ist\u00f9dios Aligheresos (1960) e a pustis presidente (1974). In su 1969 aiat organizadu su Coro de su Tzentru de Ist\u00f9dios Aligeresos.\nComente iscritora est istada binchidora de diversos pr\u00e8mios de poesia aligheresa: in is giogos florales de s'Alighera de su 1961 e de su 1962, in is giogos florales de Parigi de su 1965, e de su Pr\u00e8miu Otieri de Literadura Sarda de sos annos 1962, 1963, 1967 e 1969.\nSu 21 de martzu de su 2019, \"Alighera Cultura\" e \"\u00d2pera Culturale\", recollende sa proposta de sa UNESCO, ant tzelebradu sa \"Die Mundiale de sa Poesia\" cun una r\u00e8tzita dedicada a is prus poetas mannos aligheresos de su Noighentos, intre is cales Antonella Salvietti. In s'annu 2013 est istada publicada s'antologia \"La Tercera Illa.\" (sa de tres \u00ecsulas) \"Poesia Catalana de l\u2019Alguer (1945-2013)\", una regorta de poetas aligheresos pro more de su poeta valencianu Joan-Elies Adell, intre is cales si contat Salvietti."}
{"id": "19717", "revid": "10458", "url": "https://sc.wikipedia.org/wiki?curid=19717", "title": "Crabas/LSC", "text": "Crabas est una bidda de sa prov\u00ecntzia de Aristanis de 9.134 bividores.\nGeografia.\nSa bidda s'agatat in sa costera tzentru-otzidentale de Sardigna, a su norte de su golfu de Aristanis, in su chirru prus setentrionale de sa parti de su Campidanu chi si narat de Aristanis. \nTenit l\u00e0canas cun sas biddas de Aristanis, Arriora e Nurachi. \nSu territ\u00f2riu de su comuni tirat a totu sa parte tzentru-meridionale de sa pen\u00ecsula de su Sinnis e s'iscerat pro sa richesa de ist\u00e0ngius e de rius, faghendi parte de una de is \u00e0reas \u00f9midas prus ist\u00e8rridas de Sardigna. Agiunghet a art\u00e0ria de unos 90 metros a subra de su mare. \nPertenent a Crabas is \u00ecsulas de Malu 'Entu e de Su Cadalanu, chi s'agatant pagu a illargu de sa costera de su Sinnis.\nEst parte de Crabas fintzas su \"Cungiau de Gerruso\", un'\u00ecsula amministrativa istesiada de su territ\u00f2riu comunale. S'\u00e0rea s'agatat in sa riba de dereta de sa foghe de su fr\u00f9mine Tirsu.\nIst\u00f2ria.\nIn tempus medievale Crabas fiat parte de su giuigadu de Arbaree, in ue fiat su tzentru prus importante de sa curadoria de \"Campidanu Majore\". Sas primas documentas in ue Crabas est ammentuada andant torra a su de 11 s\u00e8culos in ue si ddi naraiat \"domus de\" \"Masone de Capras.\" Si trataiat de unu atu in ue su gi\u00f9ighe Orzocor II de Lacon-Zori cunfirmaiat sa donatzione de unos cantos benes fatos dae s'ajaja sua \"Donna Nibata\", chi issa etotu aiat retzidu de su gi\u00f9ighe Torb\u00e8niu de L\u00e0con-Zori. Crabas fiat tando una bidda dotada de casteddu, resid\u00e8ntzia in s'oru de s'ist\u00e0ngiu in ue is gi\u00f9ighes si retiraiant fatu\u00b7fatu e a chi naraiant \"\"domo de su rennu\"\". In die de oe nd'abarrant pagus fundamentas chi podent \u00e8ssere bidas a palas de sa cr\u00e8sia de Santa Maria Assumida, bessende a p\u00ecgiu de s'abba. \nSu casteddu teniat b\u00e0lida istrat\u00e8gica pro su giuigadu, difatis fiat una bera fortilesa in ue is gi\u00f9ighes chircaiant aprigu durante is gherras v\u00e0rias cun sos \u00e0teros giuigados. Mancari in su tempus diat p\u00e8rdere import\u00e0ntzia in favore de Aristanis, in \u00e8poca de su gi\u00f9ighe Marianu IV (su de 14 s\u00e8culos) Crabas contaiat unos 200 fogos, chi beniant a \u00e8ssere fam\u00eclias, e duncas teniat aprossimadamente unos 1000 bividores.\nIn su 1420 cun sa ruta de su Giuigadu de Arbaree e sa colonizatzione de is cadalanu-aragonesos, sa bidda fiat assignada a su marchesadu de Aristanis, pro \u00e8ssere surbida a t\u00ectulu prenu in sa Corona de Aragona cun sa ruta de su Marchesadu (1478) e a pustis in sa Corona de Ispagna. \nIn su 1637 Crabas fiat atacada de is sordados frantzesos de su conte de Harcourt, isbarcados a Turrimanna, ma is crabarissos aiant bogadu \"\"is sodraus grogus\"\". \nIn su 1652 sure Filipu IV, pro cumb\u00e0tere sa Gherra de Catalugna si fiat fatu prestare dinari de unu bancheri de Genova, Gerolamo Vivaldi. Comente fiantza de s'impr\u00e8stidu aiat dadu s'ist\u00e0ngiu de Crabas e su de Santa Justa. Non resissende Filipu IV a pagare su d\u00e8pidu, s'ist\u00e0ngiu fiat passadu de propiedade a sa familia Vivaldi. \nIn su 1720 sa bidda fiat passada a is ducas de Savoja, pr\u00ecntzipes de Piemonte, chi fiant fatos res de Sardigna. Suta de is piemontesos Crabas faghiat parte de su marchesadu de Arcais. \nIn su mese de tr\u00e8uluas de su 1853, sos eredes de sa fam\u00eclia Vivaldi aiant tz\u00e8didu sa propiedade a unu notaju de Aristanis: Don Sarbadore Carta. Duos annos a pustis fiant incomentzadas is primas gherras pro torrare is terras a s'istadu e difatis, in su 1910 s'ist\u00e0ngiu de Santa Justa fiat ispropiadu, su de Crabas aiat per\u00f2 aguantau in manu a is privadus. \nFintzas a cuss'annu is piscadores de sa bidda sunt istados a totu is efetos tzeracos de sa fam\u00eclia Carta, e pro p\u00f2dere piscare d\u00e8piant respetare is cumandos chi su mere ddis daiat. Su traballu fiat organizadu de manera ca nch'\u00e8sserent piscadores chi podiant piscare cantidades de pische majores o minores, segundu un'iscala ger\u00e0rchica istabilida de r\u00e8gulas feudales chi duraiant dae s\u00e8culos, e chi ddos obligaiat totus a lassare a su mere a su mancu unu 40% de is banl\u00e0ngios. Chi si ribellaiat a su sistema fiat bogadu e non podiat prus triballare, chi no a fura (sos \"ispadonis\"), cosa chi cheriat n\u00e0rrere riscu de \u00e8ssere cassados e postos in prasone, o fintzas bochidos a fosile dae is b\u00e0rdias de s'ist\u00e0ngiu. Is gherras de is crabarissos e de is autoridades po torrare s'ist\u00e0ngiu a s'istadu ant tentu durada de prus de unu s\u00e8culu. Is piscadores ant retzidu s'ist\u00e0ngiu in cuncessioni dae sa Regione Sardigna in su 1981.\nFintzas a su de 18 s\u00e8culos sa populatzione de sa bidda s'est d\u00e8pida dif\u00e8ndere de is l\u00f2mpidas de moros chi fatu\u00b7fatu arribaiant dae mare. \nIn sa prima metade de su de 19 s\u00e8culos sa bidda fiat incl\u00f9ida in sa prov\u00ecntzia de Aristanis fintzas a su 1859, cando fiat passada a sa prov\u00ecntzia de Casteddu. Crabas at torradu a f\u00e0ghere parte de sa prov\u00ecntzia de Aristanis in su 1974, annu cando fiat torrada a costiture. \nEdade antiga.\nRastus e testimonias de bividores antigos nd'at medas, ispaniadas in totu su territ\u00f2riu de su comune. Si contant in totu 75 nuraghes, 45 a turre sola e 28 cumpostos. Est pretzisu n\u00e0rrere ca pro sa prus parte sunt meda addanniaus \nIntra de is sitos prus importantes, cherent ammentuados su situ neoliticu de C\u00f9curu de is Arrius, s'ipogeu chi s'agatat a suta de sa cr\u00e8sia de Santu Srabadoi, in sa biddighedda om\u00f2nima e chi fiat n\u00e0schidu comente putzu pro su cultu de is abbas, e is ruinas de s'antiga tzitade de Tharros. \nAndat torra a su 1974 s'iscberta de sas ist\u00e0tuas oe naradas gigantes de Mont'e Prama, in s'\u00e0rea om\u00f2nima de Sinnis. Agatadas fatas a cantos e torradas a montare, sunt isculturas \"a totu tundu\" artas fintzas unos 2,5 metros datadas intre de su de 7 e su de 11 s\u00e8culos a.C, cosa chi nde faghet is prus antigas de s'\u00e0rea mediterr\u00e0nea otzidentale. Segundu ist\u00f9dios fatos cun su georadar suta diretzione de su geof\u00ecsicu Gaetano Ranieri e suportadu de is arche\u00f2logos de s'Universidade de T\u00e0tari, interrados suta s'\u00e0rea de Mont'e Prama s'agatant is rastus de una tzitadi antiga, cun istradas, f\u00e0bricos mannos, templos e 120 tumbas, chi tirat a unos 16 \u00e8taros. \nIn su 1996 sunt istadas agatadas fintzas unas ses tauleddas in bronzu, naradas \"taulleddas de Tzricotu\", comenti su nuraghe in Sinnis acanta de in ue sunt istadas atzapadas. S'origine de custos repertos no est crara. Segundu tzertos ist\u00f9dios datant a is de 14-12 s\u00e8culos a.C. e cuntenent iscrituras in car\u00e0teres cuneiformes. Is m\u00e8dios de an\u00e0lisi a disposta in die de oe per\u00f2 non sunt de ajudu pro ddas p\u00f2dere datare m\u00e8gius e a sa lughe de is datos obietivos tentos, a parrr de arche\u00f2logos istimados sunt isceti prendas de \u00e8poca bizantina. \nLogos de atraida.\nBidda.\nIn su tzentru s'agatant domos antigas pesadas cun su l\u00e0diri. Carater\u00ecstica de su tzentru est s'assentadura in rugas istrintas, curtzas e introchilladas. Segundu carchi boghe sunt istados is antigus ddas ai cheridas aici pro chircare de cunf\u00f9ndere sos istr\u00e0ngios, ca timiant is l\u00f2mpidas de is moros, chi fatu\u00b7fatu afracaiant sa costera.\nIs cr\u00e8sias de Santa Maria Assumida (su de 17 s\u00e8culos) e de s'Isp\u00ecritu Santu (su de 16 s\u00e8culos) sunt is monumentos chi m\u00e8gius s'iscerant. \nIn intro de sa bidda s'agatat unu museu archeol\u00f2gicu cun agatamentos chi benint dae Tharros e de totu is sitos de Sinnis, e chi dae su 22 de martzu 2014 tenet in ammostu fintzas unas cantas de sas ist\u00e0tuas connotas che gigantes de Mont'e Prama, partzidas pro imoe cun su Museu archeol\u00f2gicu de Casteddu.\nEssende de sa bidda si podet isseberare de pigare su longu-ist\u00e0ngiu, cam\u00ecnu de sighre a pee o in bicicreta, chi partende dae sa pratza de sa cr\u00e8sia de Santa Maria sighit s'oru e s'ist\u00e0ngiu.\nArcheologia.\nAndende cara a Sinnis s'inciapat sa biddighedda de pedra de Santu Srabadoi de Sinnis, cun sa cresiedda e s'ipogeu. \nIn Sant'Uanni de Sinnis s'agatant sos isgavos de sa tzitade fen\u00ectziu-p\u00f9nicu-romana de Tharros e sa cr\u00e8sia paleocristiana dedicada a Sant'Uanni Batista (s\u00e8culu VI-X). \nA longu a longu de sa costera e de s'ist\u00e0ngiu s'agatant is turres de c\u00e0stiu ispagnolas, chi unu tempus, in ac\u00e0piu cun \u00e0teras fintzas a Bosa e a su territ\u00f2riu de Arbus, sunt serbidas a annoditzare is l\u00f2mpidas dae mare. \nIn Sinnis podet \u00e8ssere visitadu su situ archeol\u00f2gicu de Mont'e Prama, in ue si sunt agatende sas ist\u00e0tuas om\u00f2nimas. \nSu situ neol\u00ecticu de C\u00f9curu de is Arius, chi s'agatat inghiriadu de s'abba de su canale iscucuradore, In die de oe non podet \u00e8ssere visitadu e est in istadu de abandonu. \nUn'ammentu deghet fintzas a sa \"Pischera de Mar'\u00e8 Pontis\", chi foras de sa b\u00e0lida pro is fainas de cosa de is piscadores, ammostat fintzas acabbiddamentu e architeturas de inter\u00e8ssiu. \nTerrit\u00f2riu.\nSu territ\u00f2riu chi ingh\u00ecriat Crabas ammostat fintzas bellesas naturales, is rius e sos ist\u00e0ngios sunt nodidus pro sa richesa de fera de paule. Intre de custos is mangones, sunt sos animales chi atirant prus de totus sa curiosidade de is turistas. \nA segus de s'ist\u00e0ngiu de Mar'e Pontis (o ist\u00e0ngiu de Crabas), deghet v\u00ecsita fintzas a sa paule de \"Pa'e Sai\" chi s'agatat in s'oru estu de Mar'e Pontis, pagu a norte de sa bidda, e sa laguna de \"Mistras\" chi s'agatat in sa costera de sud de Sinnis.\nFamadas is prajas de \"Sant'Uanni de Sinnis\" e de \"Is Arutas\", ma fomentzas is de \"Maimoni\" e de \"Mari Ermi\". \nDae su 1997 est istadu istituidu su Parcu marinu \"Pen\u00ecsula de Sinnis-\u00ccsula de Malu 'Entu a su fine de amparare sa fera e sa frora in totu su territ\u00f2riu de mare e de costera.\nEconomia.\nS'economia de sa bidda s'apoderat subra sa messaria e sa pisca, prus pagu su pastoriu, chi fiat prus ispaniadu in tempus andadu. Su turismu est una faina in ammanniamentu e cussa cun prus possibilidades de isvilupu, fintzas gr\u00e0tzias a s'agiudu de is ist\u00e0tuas de Mont'e Prama, chi ant fatu balangiare fama a sa bidda e a totu su Sinnis in is \u00f9rtimos annos.\nS'organizatzione in ac\u00e0piu cun is \u00e0teras biddas de Sinnis e fintzas de su Montiferru, acumpangiada a una proposta culturale de unu pranu de atraida adecuadu diat p\u00e0dere perm\u00ectere s'isvilupu de una arretza tur\u00ecstica susten\u00ecbile e moderna.\nFestas.\nFesta de Santu Srabadoi.\nEst cussa pro Santu Srabadoi sa festa prus carater\u00ecstica e fintzas int\u00e8ndida dae sa bidda, difatis in onore de su Santu is \u00f2mines andant in prutzessione, currende iscurtzos e bestidos cun una camisa longa bianca, dae sa biddighedda de Santu Srabadoi a Crabas.\nS'or\u00ecgine de custu cultu, andat torra a una l\u00f2mpida de moros in is primos annos de su de 16 s\u00e8culos, cando is \u00f2mines fiant andados a dif\u00e8ndere sa costera, e is f\u00e8minas fiant andadas a nche batire s'ist\u00e0tua de su santu de Santu Srabadoi a Crabas.\nIn beridade is f\u00e8minas, mancari non siat connotu de medas agenos a sa bidda, ancora sighint a f\u00e0ghere una prutzessione issoro onni annu in is pr\u00f2pias dies.\nM\u00e0ndigos t\u00ecpicos.\nIs m\u00e0ndigos prus pr\u00f2pios de Crabas sunt fatos cun su pische.\nIs binos t\u00ecpicos de Crabas sunt sa crannatza e sa nieddera.\nLimba.\nSu sadru faeeddadu in Crabas tenet trassas in sust\u00e0ntzia de su campidanesu, francas pro carchiuna carater\u00ecstica chi nche dd'acostat a su logudoresu. Est pro custu fatu classificadu a intru de sa \"variedade arborense\".\nSu crabarissu difatis, cun pagus etzetziones (\"coxinai\", \"bixinu\", \"paxi\" e pagus atrus fueddus), mentenet sa [g] e sa [k] velares anantis de is vocales /i/ e /e/. A esempru, si narat:\nAtra carater\u00ecstica chi si podet agatare, mancari in prus pagos faeddos, est sa trasformatzione de su sonu GU/QU a comentzu de faeddu o intre vocales in b- o -bb-; duncas si narat pro esempru:\n\u00c0teros faeddus si narant a sa moda campidanesa, pro esempru:\nFintzamentzas in su l\u00e8ssicu est manna s'influ\u00e8ntzia de su logudoresu, unu esempru chi podet b\u00e0lere pro totus est su de su v\u00e8rbiu \"cherri\" (in logudoresu \"cherrer\"), chi est meda prus usadu de su sin\u00f2nimu campidanesu \"'olli/bolli\".\nEst pretzisu n\u00e0rrere, ca agatende\u00b7s\u00ec sa bidda in una zona de mesu intre prus variedades, medas faeddos podent \u00e8ssere int\u00e8ndidos pronuntziados siat in una manera siat in un'\u00e0tera. S'usu de una forma o de s'\u00e0tera c\u00e0mbiat susetotus segundu s'arte de chie faeddat (messaju, pastore, piscadore de ist\u00e0ngiu, piscadore de mare e aici sighende). Si narat pro esempru:\nFintzas su matessi faeddu podet \u00e8ssere pronuntziadu a sa manera logudoresa o a sa manera campidanesa segundu su cuntestu in ue si cheret usare. Est su chi sutzedet cun su menguante de s'agetivu \"\"bellu\",\" chi si faghet \"bellixeddu\" isceti in chistiones de est\u00e8tica (per\u00f2 s'usu s'est ispaniadu isceti in is \u00f9rtimas deghinas annos) e \"belligheddu\" isceti in chistiones de calidade. Pro \u00e0teros faeddos e is derivatziones issoro s'agatant fen\u00f2menos simigiantes, pro esempru si narat \"druchi, drucori, indrucai,\" ma unu m\u00e0ndigu comente una turta est unu \"druci;\" si narat \"paxi\", per\u00f2 unu chi agatat un'ac\u00f2rdiu a pustis de una briga \"s'ap\u00e0ghiat e\" agatat \"apaghiamentu.\"\n\u00c0teros faeddos, in is \u00f9rtimas deghinas de annos prus che totu, in sa limba chistionada padessent de una italianizatzione marcada, aici pro esempru su verbu \"suntzedi\" podet \u00e8ssere naradu \"sucedi\", s'agetivu \"capatza/u\" podet mudadu in \"capaci\" e \u00e0teros faeddus chi in tempus andadu podiant \u00e8ssere pronuntziados indiferentemente in duas maneras comente pro esempru \"prov\u00ecntzia, detzidi, tzivilli\", s'intendent semper prus a s'ispissu narados isceti \"prov\u00ecncia\", \"decidi\" e \"civilli\".\nParis a totu sa zona de Campidanu de Subra, fintzas in Crabas s'agatat s'elisione de sa -n- intra vocales (pani\u2192pa\u0129; beni\u2192be\u0129; manu\u2192ma\u0169), de sa -l- intra vocales (soli\u2192soi; colori\u2192caori; meloni\u2192mao\u0129), de sa -r- in is s\u00ecllabas cun -rt- intre vocallis (portu\u2192potu; murta\u2192muta; martis\u2192matis) e prus chi non in \u00e0teros logos s'inversione de is cunsonantes (cherbeddu\u2192crabeddu; marxani\u2192mraxa\u0129; barca\u2192braca).\nIn is s\u00e8culos passados su sardu crabarissu - comente totus is chistionados in is biddas de sa zona - teniat seguramente car\u00e0teres meda prus simigiantes a su logudoresu, mancari semper in ammesturu cun \u00e0teros t\u00ecpicos campidanesos. Rastas de custu fatu si podent agatare in unos cantos top\u00f2nimos (esempros: \"\"S'Arburi Longu\"; \"Abba Chen'e Soi\"; \"Su Forraghe\"\")."}
{"id": "19718", "revid": "12712", "url": "https://sc.wikipedia.org/wiki?curid=19718", "title": "Mariantonietta Piga", "text": "F\u00ecgia de su poeta e iscritore sardu Jubanne Piga, at traballadu pro Telesardegna e Tele Costa Smeralda, in ue at presentadu programmas in limba sarda e in italiana.\nEst istada dae su 2006 a su 2013 coordinadora de s\u2019Uf\u00ectziu Limba Sarda de sa Prov\u00ecntzia de N\u00f9goro.\nDae su 2013 at traballadu, imbetzes, cun s'Uf\u00ectziu Lingu\u00ecsticu Regionale.\nAt bortadu tres libros dae s'italianu a su sardu, duos de Emilio Salgari (\"Su Corsaru Nieddu,\" in italianu \"Il corsaro nero\", e \"Sas Tigres de M\u00f2mpracem\", in italianu \"Le tigri di Mompracem\") e unu de Edmondo de Amicis (\"Coro\", in italianu Cuore)."}
{"id": "19719", "revid": "10458", "url": "https://sc.wikipedia.org/wiki?curid=19719", "title": "Ninetta Bartoli", "text": "Ninetta Bartoli (Boruta, 24 de cabudanni de su 1896 \u2013 Boruta, 1978) est istada una pol\u00ectica sarda, sa prima f\u00e8mina a div\u00e8nnere s\u00ecndiga in Sardigna e in totu s'istadu italianu.\nBiografia.\nN\u00e0schida in una fam\u00eclia de printzipales, Ninetta (unas cantas fontes narant chi teniat che a segundu n\u00f9mene \"Bartola\") Bartoli tenet sa possibilidade de istudiare in s'iscola de sa F\u00ecgias de Maria de T\u00e0tari, s'iscola prus esclusiva de sa tzitade.\nIsseberende de non si cojuare, e de abarrare in sa bidda sua, e a pustis de \u00e0re connotu su mission\u00e0riu Giuanne Batista Manzella intrat in s'ambiente culturale de sa cr\u00e8sia locale.\nA pustis de sa gherra, in su 1945, divenit sa segret\u00e0ria se de setzione locale de sa Democratzia Cristiana, e cando, s'annu chi sighet, isseberat de si candidare a s\u00ecndiga, benit suportada dae sos membros de importu prus mannu de sa DC provintziale, cun in antis de totus sa fam\u00eclia Segni.\nSas eletziones de su 1946 las binchet cun s'89% de sas prefer\u00e8ntzias, 332 votos intre 371, e dae cussu momentu at a sighire a guvernare pro d\u00f2ighi annos, finas a su 1958, cando su partidu non l'at a sust\u00e8nnere prus.\nIn sa die de s'insediamentu iss\u00e8berat de si f\u00e0ghere fotografare in su bestire traditzionale de Boruta, cussu de sas ocasiones de importu.\nIn su per\u00ecodu de traballu suo faghet fraigare sas primas domos populares, sas iscolas elementares, s'asilu infantile, su campusantu, sa domo cumonale, s'acuedutu e sas fognas, una cooperativa pro sa regorta de su late e sa produtzione de casu, una domo de pasu, una cooperativa agr\u00e0ria, aviat una s\u00e8rie de initziativas pro frunire traballos cualificados a sas f\u00e8minas e s'\u00f2cupat de su patrim\u00f2niu art\u00ecsticu. Est issa chi faghet restaurare su cumplessu mon\u00e0sticu de Santu Perdu de Sorres, ponende\u00b7bi fintzas dinare suo e de sa fam\u00eclia sua, e in cussu monast\u00e8riu faghet arribbare, dae su 1955, una comunidade de m\u00f2ngios benedetinos, s'\u00f9nica in Sardigna a pustis de medas s\u00e8culos.\nEst morta in su 1978, semper in Boruta, a pustis de \u00e0ere traballadu pro sa comunidade sua fintzas a pustis de \u00e0ere acabadu de t\u00e8nnere unu ruolu istitutzionale. Su comune de Boruta l'at intituladu unu pr\u00e8miu, dedicadu a sas f\u00e8minas chi siant istadas de annotu in campu sotziale, pol\u00ecticu, econ\u00f2micu o de su traballu in generale."}
{"id": "19721", "revid": "7227", "url": "https://sc.wikipedia.org/wiki?curid=19721", "title": "Ist\u00f2ria de Sardigna sab\u00e0uda", "text": "S'ist\u00f2ria de sa Sardigna sab\u00e0uda est s'\u00f9rtima fase de sa par\u00e0bola ist\u00f2rica de su Regnu de Sardigna. Incumentzat in su 1720 e acabat formalmente in su 1861, cando su de 24 res de Sardigna Vittorio Emanuele II proclamat s'acont\u00e8ssida n\u00e0schida de su Regnu de It\u00e0lia.\nSu pass\u00e0giu de sa corona.\nIntre de su 1701 e su 1714 sa Gherra de Sutzessione Ispagnola aiat impinnadu is pot\u00e8ntzias europeas in unu cunflitu \u00e0speru. S'isp\u00e8rdida de s'ereu de sos Asburgos de Ispagna aberiat sa chistione de sa sutzessione in su tronu ib\u00e8ricu, cuntierradu intre sa Frantza de Luisi XIV e s'Imp\u00e8riu Asb\u00f9rgicu, cun su Regnu Unidu e sa prus parte de sos \u00e0teros istados europeos impinnados in su fronte anti-frantzesu (de sa parte de s'Imp\u00e8riu). A sa fine de su cunflitu sambenosu, a pustis de fatos diplom\u00e0ticos e din\u00e0sticos imboddiados chi aiant batidu a sa furriadura de sas alle\u00e0ntzias, unu primu assentamentu de is regnos europeos, decretada a pustis de sa paghe de Utrecht cun su tratadu de Rastatt, aiat bidu sa tz\u00e8dida de su regnu sardu dae sa corona ispagnola a s'Imp\u00e8riu Asb\u00f9rgicu (1714). Nointames, a pustis de una pigada curtza de p\u00f2dere austr\u00ecacu, bi fiat unu corpu de manu militare ispagnolu, in s'intentu de torrare s'\u00ccsula a s'egemonia ib\u00e8rica. S'intentu fiat istadu luegus dimensionadu dae s'enn\u00e8sima tratativa diplom\u00e0tica chi, cun su Tratadu de Londra (1718), aiat decretadu sa tz\u00e8dida de su regnu, cun sa relativa artziada a su t\u00ectulu mon\u00e0rchicu, a sa domo de is ducas de Savoja. Vittorio Amedeo II de Savoja fiat fatu su de 17 soberanos de su Regnu de Sardigna.\nPrimos deghes de annos de is monarcas noos.\nSu primu atu de sa noa monarchia sab\u00e0uda fiat istadu sa cunvoca de su parlamentu de su regnu (in is tres \u201cbratzos suos\u201d, o \u201cistamentos\u201d) a in antis su cale su primu visurr\u00e9 piemontesu, su barone de Saint Remy, aiat giuradu solennemente de no abrogare o modificare is leges in vigore, est a n\u00e0rrere de respetare is privil\u00e8gios de s'aristocratzia e de su cleru e is mandos de is sete \"tzitades r\u00e8gias\" (no infeudadas). Is Savojas isperaiant de p\u00f2dere f\u00e0ghere a c\u00e0mbiu sa Sardigna cun unu \u00e0teru territ\u00f2riu, puru mantenende su t\u00ectulu mon\u00e0rchicu. Custas duas cunditziones aiant cumportadu su sustantziale immobilismu de s'amministratzione sab\u00e0uda, a su nessi in unu primu momentu, in unu cuntestu sotziu-econ\u00f2micu e pol\u00ecticu ancoras cunditzionadu dae su forte ret\u00e0giu culturale ib\u00e8ricu.\nF\u00e8udos, fiscu, cunditziones econ\u00f2micas.\nA longu fiant abarrados de su totu immudados tantis su reg\u00ecmene feudale, comente is cost\u00f9menes locales. Sa Sardigna fiat galu partzida in f\u00e8udos, de ist\u00e8rrida e giurisditzione eterog\u00e8nea. Su titulare de su f\u00e8udu fiat a s'ispissu ausente, bivende de preferu in is tzitades o foras de s'\u00ccsula. In ponte de su barone amministraiat su f\u00e8udu unu funtzion\u00e0riu suo, naradu \"podatariu\", prepostu in sust\u00e0ntzia a sa cober\u00e0ntzia de is tassas e de is gabellas. Custas fiant numerosas e fatu\u00b7fatu meda graes pro is vassallos, is bividores de su f\u00e8udu. In medas casos s'inc\u00e0sciu issoro fiat apaltadu a is aici narados \u201carrendatores\u201d, coberadores privados chi bessaiant una cuota fissa e cuncordada in pretzed\u00e8ntzia a s'amministratzione de su f\u00e8udu e lucraiant subra su surplus de sas impostas. S'imponimentu resurtaiat duncas agrabiadu dae tale pr\u00e0tica, cun cunsighentes protestas e rebellias, in sos annos de caristia. Bi fiat annotamala su problema de sa giurisditzione, in cantu is c\u00e0usas penales e tziviles, a su nessi in su primu gradu, fiant de cumpet\u00e8ntzia de su sennore. Imponimentu fiscale e amministratzione de sa giust\u00ectzia abarraiant duncas in manera salda in manu a sa classe aristocr\u00e0tica. \u00d9nica fonte de amparu pro is comunidades infeudadas fiant is \u201ccuss\u00ecgios comunitativos\u201d, una isp\u00e8tzie de cuss\u00ecgiu comunale locale, fatu\u00b7fatu capatzu de ot\u00e8nnere dae su feudat\u00e0riu o de su rapresentante suo in loco cunditziones fiscales prus pagu agrabiosas, susetotus in is zonas in ue is comunidades fiant prus cumpatas e bantaiant una traditzione de autonomia prus marcada, est a n\u00e0rrere in is zonas internas a vocatziones pastorale.\nSu mundu econ\u00f2micu, foras de s'ampru setore prim\u00e0riu (messaria e pesadiu), fiat cumpletadu dae su setore artesanale (pro s'in prus limitadu a is tzitades e organizadu in corporatziones, is \"gr\u00e8mios\") e de su cumm\u00e8rtziu minore. Belle che nudda sa trasformatzione. Sa matessi agricultura abarraiat a unu livellu de sussist\u00e8ntzia, esposta a is pistigh\u00ecngios de su tempus e a is crisis produtivas, segundu is prus cl\u00e0ssicas din\u00e0micas pre-industriales.\nIn generale, s'economia fiat cunditzionada a forte dae su frunidu obrigat\u00f2riu de is tzitades, massimamente Casteddu e T\u00e0tari. Sas \u00e0teras tzitades de su regnu (Igr\u00e8sias, Aristanis, Bosa, S'Alighera e Casteddu Aragonesu/Casteddu Sardu) gosaiant a manera issoro de privil\u00e8gios e cuntzessiones, chi derivaiant de s'istatus issoro de \"tzitades r\u00e8gias\", est a n\u00e0rrere no infeudadas e sutapostas a sa giurisditzione dereta reale (is rapresentantes de is tzitades teniant unu bratzu de su parlamentu issoro destinadu, s'\u201cistamentu reale\u201d apuntu).\nAspetos culturales.\nSa classe dominadora sarda aiat sighidu a s'espressare in ispagnolu e fintzas in cadalanu, su p\u00f2pulu in sardu e in is limbas locales de s'\u00ecsula. S'aparatu de guvernu sab\u00e0udu, costituidu dae funtzion\u00e0rios mediocres, a s'ispissu de mentalidade serrada e cun una bisura istrumentale de sos inc\u00e0rrigos in s'\u00ccsula, aiant agiuntu a sa pressione fiscale s'arrampionadura issoro personale, contribuende a ingenerare in is sardos de totu is classes sotziales unu isparghinadu sentimentu de grisu cara a is piemontesos.\nIs cost\u00f9menes, is festas e sa limba de s'amministratzione e de sa cultura abarraiant francamente ib\u00e8ricos, mentras ca is funtzion\u00e0rios piemontesos s'espressaiant in frantzesu e, pro sos impreos amministrativos, impreaiant s'italianu (seberadu dae domo Savoja che a limba ufitziale dae su de 16 s\u00e8culos, mancari non fiat faeddadu dae perunu de is s\u00f9dditos issoro). Cun s'arribu de su conte Bogino a su Minist\u00e8riu de sos af\u00e0rios Sardigna (chi aiat apompiadu dae su 1759 a su 1773), s'amministratzione sab\u00e0uda si fiat incurada de annoare is duas universidades de s'\u00ccsula (Casteddu e T\u00e0tari). Fiat istadu in tale cuntestu chi in Sardigna si fiat p\u00f2didu formare una classe intelletuale noa, aberta a sas ideas chi acudiant dae It\u00e0lia, dae Europa e duncas dae s'Illuminismu; un'ing\u00e8nneru chi at a t\u00e8nnere manera de si dist\u00ecnghere in s'\u00e8poca de cussu famadu e turmentadu tri\u00e8nniu rivolutzion\u00e0riu de fine s\u00e8culu 18.\nRazionalizatzione amministrativa e tzentralismu in su segundu Setighentos.\nIsceti in sa segunda metade de su s\u00e8culu, suta de Carlo Emanuele III, su guvernu piemontesu aiat dadu imp\u00e8llida a una prima istruturadura amministrativa de su regnu. In suta de sa diretzione de Giovanni Battista Lorenzo Bogino (dae su 1759 a su 1773 ministru pro sa Sardigna), fiat posta manu a s'aparatu p\u00f9blicu intreu, a sas istitutziones educativas, a su cr\u00e8ditu agr\u00e0riu (istruturadura de is \"montes gran\u00e0ticos\"), a su cumm\u00e8rtziu, a is relatos cun sa Cr\u00e8sia. Su totu fiat acont\u00e8ssidu in s'\u00f2tica de un'ammodernadura e de unu tzentramentu amministrativu chi eliminaiant o indibiliant istitutos e cost\u00f9menes meda raighinados, chentza de modificare is relatos de fortza sotziales e chene alterare s'echil\u00ecbriu delicadu instauradu cun sa classe dominadora sarda. Nointames, tales medidas, atuadas in s'arcu de unos binti annos, aiant causadu malumores e resist\u00e8ntzias in totu is classes sotziales. A livellu pobulare, sa mesurada torra de sas autonomias locales chentza de sa reforma de su reg\u00ecmene feudale, privaiat is comunidades de sas \u00f9nicas ainas de cuntratatzione possedidos fintzas a cussu momentu. Is medidas adotadas in mat\u00e8ria de razionalizatzione de is setores produtivos e de su cumm\u00e8rtziu no aiant modificadu is din\u00e0micas printzipales de s'economia sarda. Sa classe aristocr\u00e0tica, de su c\u00e0ntone suo, aiat bidu chi poss\u00ecbile ammenguare sa rilev\u00e0ntzia cuncreta de cosa sua in is detzisiones pol\u00ecticss, essende is c\u00e0rrigas printzipales destinadas in bia esclusiva a su personale piemontesu o comente si siat furesteri. Sa remarcadura de s'assolutismu no aiat cumportadu unu at\u00f2liu majore in sa m\u00e0china amministrativa, ne aiat prod\u00f9idu significativas megiorios in s'andamentu de su tziclu econ\u00f2micu e in sa cunditzione generale de is s\u00f9dditos, chi fiant abarrados espostos a s'astrintesa de su sistema fiscale feudale e a sas intzertesas de unu reg\u00ecmene produtivu disusadu, ultres chi a is medidas repressivas pro is cales Bogino et abarradu in manera trista famadu in s'\u00ccsula. Pro custa s\u00e8rie de motivos s'est faeddadu in prop\u00f2situ de custa istasone de \u201crazionalizatzione chentza de reformas\u201d.\nSa chistione de sa limba italiana.\nIn su cuntestu de is reformas \u201cboginianas\u201d logu piessignu \u00f2cupat sa chistione de sa limba italiana. In Sardigna sa promotzione de su toscanu liter\u00e0riu, fintzas a cussu momentu, non fiat istada sistem\u00e0tica ne meda intzisiva. Fintzas a cando, paris cun sa istruturatzione torra de sas universidades sardas, su guvernu piemontesu aiat detz\u00ecdidu de protzedire cun prus detzisione in tale diretzione, nde fiat bessida a p\u00ecgiu una forte resist\u00e8ntzia a banda de s'intelletualidade e de sa classe aristocr\u00e0tica: custa, de cost\u00f9menes e mentalidades ib\u00e8ricos, non agradessiat de d\u00e8pere abbandonare is limbas de cultura e de s'amministratzione impreadas pro s\u00e8culos, est a n\u00e0rrere su cadalanu e s'ispagnolu, in favore de s'italianu. Difatis, mentras sa populatzione aiat sighidu a faeddare in sardu e in is limbas locales de s'\u00ecsula, parte de sa nobilesa aiat sighidu a impreare s'ispagnolu e in tzertos casos su catalanu durante unu s\u00e8culu e prus.\nCrisi de su reg\u00ecmene antigu e rivolutzione.\nMancari sos intentos de f\u00e0ghere prus ratzionale e efficiente s'amministratzione, is medidas adotadas in suta de sa diretzione de Bogino no aiant otentu is resurtados prev\u00ecdidos. Is cummentadores de parte piemontesa atibiaiant sa c\u00e0usa de su fallimentu a s'\u00ecndula e a su malucost\u00f9mene at\u00e0vicu de is sardos. Permanentaiant is problemas istruturales eredados dae s'\u00e8poca pretzedente, agrabiados dae s'in\u00e8rtzia e de sa corrutzione de is amministradores piemontesos.\nIs primas s\u00ecngias de su maleistare.\nIn Europa s'ispaniaiat s'Illuminismu e s'ammustraiant is primas s\u00ecngias de sa crisi incumbente (rebellias populares, protestas, repressiones). Fintzas in Sardigna creschiat su malecuntentu e sas ideas noas de su s\u00e8culu agataiant acas\u00e0giu in sa classe burghesa e in sa de is butegheris e de sos artisanos, in su b\u00e0sciu cleru e in sa classe intelletuale noa. \nIn su 1780 aiat tzocadu un'avolotu in T\u00e0tari. In is campagnas fiant cr\u00e8schidos is casos de refudu de ghetare c\u00e0nones e impostas a sos coberadores. Medas situatziones aiant d\u00e8pidu \u00e8ssere res\u00f2lvidas cun sa fortza.\nS'intentu de ocupatzione frantzesa.\nIntre de su 1792 e su 1793 sa Frantza rivolutzion\u00e0ria, punnende a cuntrastare s'Inghilterra in su Mediterr\u00e0neu otzidentale, aiat intentadu de atacare sa Sardigna, in s'intentu de dda ocupare militarmente e de pesare una rebellia generalizada contra de is Savojas. A tale fine, dae tempus, infiltrados rivolutzion\u00e0rios e simpatizantes locales difundiant novas, ideas e iscritos pol\u00ecticos in is tzitades e in is campagnas. Arribada s'ora de s'atacu detzisivu, cun totu ca su guvernu sab\u00e0udu fiat istadu pigadu a sa fidada e non aiat predispostu medidas difensiva, sos aristocr\u00e0ticos e su cleru sardos, timende is cunsigh\u00e8ntzias pol\u00ecticas de una vit\u00f2ria frantzesa in Sardigna, aiant finantziadu e aiant organizadu sa resist\u00e8ntzia, arrolende in pagu tempus una mil\u00ectzia. Fiat istadu custu es\u00e8rtzitu pobulare a refudare su intentu frantzesu de isbarcare in su lidu de Cuartu S.Aleni, in su fre\u00e0rgiu 1793. In paris tempus, in su norte, fiat paradu s'intentu de ocupatzione in s'\u00ecsula de Sa Maddalena: s'invasione de su 23 fre\u00e0rgiu a su cale cumandu istaiat unu gi\u00f2vanu ufitziale corsicanu de n\u00f9mene Napoleone Buonaparte fiat istada firmada dae sa flota sarda cumandada dae su maddaleninu Domenico Millelire, chi fiat fatu prima med\u00e0llia de oro a su balore militare de sa marina italiana. Sa resessida de sa mobilitatzione de is sardos a banda de sos istamentos (is bratzos de su parlamentu, riunidos de apretu pro acarare sa crisi, in s'in\u00e8rtzia de su guvernu sab\u00e0udu), mancari pariat disamorare s'\u00f2pera de propaganda rivolutzion\u00e0ria de is meses pretzedentes, aiat fatu bessire a p\u00ecgiu sa chistione de s'inadeguadesa e de sa mediocridade de su personale de guvernu furesteri. Is rapresentantes de sa nobilesa, de su cleru e de is tzitades aiant imbiadu duncas a su re Vittorio Amedeo III una petitzione cun chimbe rechertas: 1) cunvoca de is Cortes Generales (est a n\u00e0rrere apuntu de su parlamentu, chi sas autoridades sab\u00e0udas no aiant prus cunvocadu dae su 1720); 2) cunfirma de totu is leges, cost\u00f9menes e privil\u00e8gios, fintzas de cussos rutos in disusu; 3) Assignatzione a is nadios de s'\u00ecsula de totu sos impreos e is c\u00e0rrigas; 4) criatzione de unu Cuss\u00ecgiu de Istadu de consultare subra totu is chistiones relativas a su regnu; 5) unu minist\u00e8riu distintu pro sos af\u00e0rios de sa Sardigna. Non fiant rechertas rivolutzion\u00e0rias, nointames su Re ddas aiat refudadas. Su malecuntentu acumuladu fintzas a cussu momentu fiat espl\u00f2didu duncas cun unu motu de rebellia intre not\u00e0biles e p\u00f2pulu casteddajos chi, su 28 abrile 1794, aiant cassadu e aiant bogadu dae Casteddu su Visurr\u00e9 e totu is funtzion\u00e0rios sab\u00e0udos; sa die est oe cummemorada Sa die de sa Sardigna e festa de su p\u00f2pulu sardu.\n1794-6: is motos antifeudales de Angioy.\nSa situatzione fiat pigada in manu de sos istamentos e de sa Reale Udi\u00e8ntzia, sa suprema corte de su regnu. Si cunfrontaiant su partidu de is \u201cannoadores\u201d e su de is \u201cmoderados\u201d. Is primos, pro s'in prus esponentes de sa burghesia, boliant aprofitare de su momentu pro ot\u00e8nnere reformas detzisivas de tipu econ\u00f2micu, pol\u00ecticu e sotziale; is segundos disigiaiant in manera simple s'atzetazione de is chimbe rechertas e de su restu su sustantziale mantenimentu de su \"status quo\". Sa situatzione in s'intertantu tiraiat a si nche fuire de su controllu. In Casteddu fiant istados lintzadoi duos esponentes de s'aristocratzia, intre is prus espostos de su fronte reatzion\u00e0riu. In T\u00e0tari sa nobilesa e s'artu cleru si fiant afilados contra de sos istamentos e aiant invocadu s'amparu de su re, a su fine de ot\u00e8nnere un'emantzipatzione cun s'Autonomia de su guvernu de Casteddu e ulteriores privil\u00e8gios. In is campagnas, is populatziones, intzulladas dae avolotadores e dae su b\u00e0sciu cleru, si rebellaiant, atacaiant is sedes guvernativas, sos istitutos de cr\u00e8dirtu agr\u00e0riu, is resid\u00e8ntzias de aristocr\u00e0ticos e de artos prelados, refudende de bessare sas impostas e is d\u00e8gumas. In T\u00e0tari, infines, suta de s'influssu casteddaju e is protestas de is vassallos, s'aiant atobiadu gentes de totu su Logudoro pro manifestare su 28 nadale 1795 cantende su famadu innu \"Su patriotu sardu a sos feudatarios\". Sa situatzione si fiat fata gai grae chi in Casteddu si fiat detz\u00ecdidu de imbiare in su setentrione de s'\u00ccsula unu de is pesson\u00e0gios prus in bista de sa pol\u00ectica sarda de su per\u00ecodu, su magistratu de sa Reale Udi\u00e8ntzia, abogadu e imprendidore Juanne Maria Angioy. Custu, imbestidu de sa c\u00e0rriga de \"altern\u00f2s\", est a n\u00e0rrere chi f\u00e0ghet funtziones de visurr\u00e8, aiat rugradu sa Sardigna e fiat imb\u00e0tidu a T\u00e0tari retzidu dae una truma manna che a liberadore. Angioy aiat chircadu pro tres meses de torrare a cuntziliare feudat\u00e0rios e vassallos pro m\u00e8diu de atos legales, ma cando si fiat abbistu de s'ammenguadu inter\u00e8ssiu e amparu guvernativu e casteddaju, aiat traballadu cun emiss\u00e0rios frantzesos a unu pranu pro nde pesare una Rep\u00f9blica Sarda, mentras Napoleone Bonaparte invadiat sa pen\u00ecsula italiana. Nointames cun s'armist\u00ectziu de Cherasco e sa sighida Paghe de Parigi de su 1796 fiat b\u00e8nnida a faltare ogni poss\u00ecbile amparu esternu, e Angioy aiat detz\u00ecdidu de f\u00e0ghere una martza antifeudale e vengadora a manu de Casteddu. S'intentu rivolutzion\u00e0riu aiat unidu is fortzas moderadas e reatzion\u00e0rias, ponende contra de Angioy nobilesa, cleru e bona parte de sa burghesia tzitadina e rurale, timirosa de p\u00e8rdere, totu paris, sos istitutos feudales, privil\u00e8gios e avant\u00e0gios achiridos. A custu puntu dae su Visurr\u00e9 ddi fiant revocados is p\u00f2deres de \"altern\u00f2s\", e Angioy aiat d\u00e8pidu parare sa martza sua in Aristanis su 8 de l\u00e0mpadas, sende chi fiat abbandonadu dae is sustenidores suos a pustis de chi su Re aiat atzetadu sa pr\u00f2pia die is fentomadas chimbe rechertas de sos Istamentos Sardos. Angioy at d\u00e8pidu abbandonare sa Sardigna e chircare aprigu in Parigi. Inoghe fiat mortu disterradu e in poberesa in su 1808. In s'\u00ecsula s'\u00f2rdine fiat torradu a nou cun sas armas. Fiant istados acometadas e pigadas de ass\u00e0ltiu is biddas chi resistiant e fiant cundennados a morte totu is cabos e is esponentes mannos de su motu rivolutzion\u00e0riu chi si fiant p\u00f2didos cassare.\nIs Savojas in Sardigna e sa Restauratzione.\nS'invasione napole\u00f2nica de s'It\u00e0lia setentrionale aiat custrintu sa corte de is Savojas a si mudare a Casteddu in su 1799. S'intentu rivolutzion\u00e0riu fiat istadu istudadu e sa nobilesa sarda aiat detz\u00ecdidu de rinuntziare fintzas a is chimbe rechertas presentadas in su 1793. \nSu bilantzu de su regnu fiat istadu agrabiadu a forte dae is bis\u00f2ngios de s'aparatu tzerimoniale e de su mantenimentu de sa fam\u00eclia reale e de is tzeracos e funtzion\u00e0rios suos. \nBi fiant istados ulteriores intentos de pesare un'avolotu anti-feudale e republicanu (in su 1802 e in su 1812), ma fiant istados isventados e reprimidos, chene cunsigh\u00e8ntzias. Cun sa fine de s'aventura napole\u00f2nica e sa torrada de is possedimentos in su continente, is Savojas fiant torrados a Torinu in su 1814. Fiat incumentzada fintzas pro sa Sardigna sa Restauratzione.\nAbarraiant chentza de definimentu e in parte agrabiados totu is problemas de sa Sardigna: istantissu econ\u00f2micu, isc\u00e0ssia demogr\u00e0fica, anacronismos istitutzionales.\nSas reformas legislativas e sa fine de su reg\u00ecmene feudale.\nSu Cungressu de Vienna (1814-15) aiat intentadu de torrare a nou sa situatzione pre-rivolutzion\u00e0ria e pre-napole\u00f2nica. Is Savojas nde fiant essidos afortiados, cun s'achistu de G\u00e8nova e de sa Lig\u00f9ria. S'amministratzione piemontesa aiat torradu a cumintzare sa pol\u00ectica de ratzionalitzazione de sas istitutziones e de sa legislatzione. Sa Sardigna fiat essida indibilitada dae sa fase rivolutzion\u00e0ria e su guvernu at p\u00f2didu imp\u00f2nnere prus a discansu una s\u00e8rie de reformas chi si presumiat diant dare una furriada a s'economia e a s'isvilupu complessivu de s'\u00ccsula. In s'at\u00f2ngiu de su 1820 su re Vittorio Emanuele I aiat emanadu s'Editu de is Cungiaduras (prus famadu fintzas in sardu che a \"Editto delle Chiudende\"), dende sa facultade a chi nde teniat is m\u00e8dios de serrare is terrinos p\u00f9blicos, impreados pro impreos comunit\u00e0rios. De custa manera si poniant is bases pro una prima ispaniadura de sa propiedade perfeta de sa terra, fatore printzipale de una messaria moderna e prus produtiva. S'efetu cuncretu fiat istadu ca chie teniat is m\u00e8dios (aristocr\u00e0ticos e manna burghesia) aiat pigadu possessu de mannas partes de su territ\u00f2riu, sutraende\u00b7ddu a s'usu de sa populatzione, chi si fiat agatada literalmente dae una die a s'\u00e0tera privada de is m\u00e8dios fundamentales de sussist\u00e8ntzia (in is tancas fiant achiridos caminos, pontes, benas). In prus, is noos propiet\u00e0rios de terras aiant destinadu is fundos gai otentos a sa renda, dende\u00b7ddos in allogu massimaente a is allevadores, chi no abbisongiaiant de piessignas curas in su terrinu. In tale modu si deprimiat in manera ulteriore su setore agr\u00ecculu e si favoressiat s'esist\u00e8ntzia de unu latifundu non produtivu. Tales medidas aiant atzitzadu in curtzu su malecuntentu pobulare, chi si fiat espressadu cun b\u00e0rias furriadas de rebellias.\nDiat chentza de definimentu su nou fundamentale de sa persist\u00e8ntzia de su reg\u00ecmene feudale. In su 1827 su re C\u00e0ralu Felitze aiat prom\u00f2vidu una torrada a nou normativa generale. Aiat ist\u00e8rridu duncas a sa Sardigna su C\u00f2dighe Tzivile nou, abroghende sa \"Carta de Logu\" de su regnu de Arborea, abarrada fintzas a cussu momentu che a lege generale de su regnu.\nIn is deghe annos a sighire, su re nou C\u00e0ralu Albertu aiat aviadu s'abrogu de sos istitutos feudales. A s'acabu de is annos trinta su feudalesimu fiat istadu formalmente abolidu. Nointames su riscatu monet\u00e0riu de is f\u00e8udos sutr\u00e0idos a s'aristocratzia e a s'artu cleru fiat istadu contadu no in sa base de su balore reale de is terrenos, ma in base a sa satisfatzione de is inter\u00e8ssios de is ex feudat\u00e0rios. Tale rescatu in prus fiat istadu fatu agrabiare, in suta de forma de cober\u00e0ntzias tribut\u00e0rias, in is populatziones.\nRebellias populares.\nS'imponimentu de is serradas privadas in is terrenos comunos, su rescatu de is f\u00e8udos fatu agrabiare subra sa populatzione rurale e sas ulteriores limitaduras in sos impreos comunit\u00e0rios aiant provocadu una longa istagione de rebellias e resist\u00e8ntzias in totu s'\u00ccsula. Periodicamente si torraiant a alluere is ch\u00e8scias, fintzas violentas, dae chie aiat p\u00e8rdidu manna parte de is risursas subra is cales si basaiat sa supraviv\u00e8ntzia de medas fam\u00eclias in favore de sa classe noa de propiet\u00e0rios.\nAiat torradu a cr\u00e8schere chene ddu p\u00f2dere evitare su fen\u00f2menu de su bandidismu.\nEconomia e sotziedade in su primu Otighentos.\nSas istruturas sotzio-econ\u00f2micas b\u00e8nnidas a pitzu in s'edade de sa Restauratzione in Sardigna non fiant meda prus din\u00e0micas e produtivas de is de su passadu. Aiant dadu impulsu a carchi setore, comente a sa bogadura miner\u00e0ria, e aiant afortiadu su pesadiu e is produtziones in ac\u00e0piu cun issu, puru s'isfrutamentu de is salinas e de s'ismesuradu patrim\u00f2niu de padentes e de frora mediterr\u00e0nea. Nointames is risursas de s'\u00ecsula fiant istadas sutapostas a unu marcadu reg\u00ecmene de tipu coloniale, cun unu flussu in bessida de mat\u00e8rias primas, pro sa prus parte non trasformadas, e unu flussu in intrada de produtos finidos. S'apaltu in reg\u00ecmene de monop\u00f2liu de ampros setores produtivos favoressiat is capitales istr\u00e0ngios e lassaiat a is traballadores locales, lassados a foras de is terras privatizadas, petzi su caminu de s'impreu no ispetzializadu e non reguladu. No esistiant interventos de megioriu tecnol\u00f2gicu o de isfrutu ratzionale de is risursas. Sa situatzione generale abarraiat prec\u00e0ria e is comunidades non tiraiant benef\u00ectziu si no in manera indereta e in medida marginale dae is progressos chi andaiant difundende\u00b7si\u00b7nche in su continente.\nIspertamentu intelletuale.\nIn sa prima metade de s'Otighentos s'assistit in Sardigna a unu fen\u00f2menu de ispertamentu intelletuale. Sas universidades sardas, bessidas de su per\u00ecodu de crisi, cumintzaiant a annoare su corpus insignante, fintzas cun elementos sardos, e a frunire a s'amministratzione sab\u00e0uda cuadros e funtzion\u00e0rios. Su mundu de sos ist\u00f9dios fiat animadu dae is chircas e de sas elaboratzione s\u00e0bias de istudiosos sardos e de foras. Bastet ammentare s'artzivos de mapa maritimos criados dae Carlo de Candia e Alberto La Marmora, aristocr\u00e0ticos e militares piemontesos, apassionadu ge\u00f2grafu, autore de is tomos de su \"Itinerario dell'Isola di Sardegna\", o s'ist\u00f2ricu Giuseppe Manno, o fintzas Vittorio Angius, Giovanni Spano, Giovanni Siotto Pintor, ist\u00f2ricos, linguistas e literados. Sa classe intelletuale sarda de su per\u00ecodu si caraterizaiat pro unu dis\u00ecgiu de riscatu de s'ist\u00f2ria e de sa limba de Sardigna, acumpangiadu, fatu\u00b7fatu in manera contradit\u00f2ria, de una profunda fidelidade a sa domo regnante. \nMa is noas prospetivas intelletuales e s'aspiratzione a un'integratzione cun su continente fiant abarrados unu patrim\u00f2niu cumpartzidu petzi de un'\u00e9lite, chentza de ac\u00e0pios cun sa majoria de sa populatzione e chentza de recadimentos positivos in is problemas sotzio-econ\u00f2micos de s'\u00ccsula.\n\"Fusione Perfetta\" e fine de su Regnu de Sardigna.\nCara a sa metade de su s\u00e8culu, sa burghesia tzitadina, is cuadros amministrativos e s'intelletualidade si fiant fatos portadores de unu forte impulsu a s'omologadura istitutzionale cun sos Istados de terramanna. In unu momentu ist\u00f2ricu in su cale in sa pen\u00ecsula italiana pigaiant corpus is passiones risorgimentales, sos classes dirigentes de Casteddu e T\u00e0tari, in s'intentu de f\u00e0ghere ist\u00e8rrere a s'\u00ecsula cussas reformas chi Carlo Alberto de Savoja aiat cuntz\u00e8didu a is dom\u00ecnios continentales, aiant rechertu s'abolitzione de sas istitutziones de s'\u00ccsula in favore de s'unione pol\u00ecticu-amministrativa cun sos \u00e0teros territ\u00f2rios. In su 1847 su re aiat proclamadu in manera solenne s'acont\u00e8ssida de sa gai narada \"Fusione Perfetta\" (Fundidura Perfeta) de su regnu sab\u00e0udu chi, de istadu cumpostu e pluralista cale fiat in antis, petzi tando fiat fatu unit\u00e0riu e tzentralista segundu su modellu frantzesu. S'unione aiat batidu a una s\u00e8rie de cunsigh\u00e8ntzias: de unu ladu si decretaiat s'isperdimentu de sas istitutziones pluriseculares de sa c\u00e0rriga vitzer\u00e8gia, de su parlamentu sardu e de sa Reale Udi\u00e8ntzia, puru sa fine de s'autonomia matessi de s'\u00ecsula; de s'\u00e0teru, su regnu sab\u00e0udu teniat gai una capitale (Torinu) e istitutziones tzentradas e comunas a totu is possedimentos sab\u00e0udos. In su 1848 Carlo Alberto aiat cuntz\u00e8didu s'Istatutu, b\u00e0lidu pro totu is prov\u00ecntzias, cumpr\u00e8ndida tando sa Sardigna.\nSi custa fiat istada \"de facto\" sa fine de su Regnu de Sardigna, pro sa fine sua \"de jure\" tocaiat abetare s'acumprimentu de s'Unidade italiana. In su 1861, a pustis de is primas duas gherras de indipend\u00e8ntzia, sa impresa garibaldina e s'annessione de manna parte de sos \u00e0teros istados de sa pen\u00ecsula, Vittorio Emanuele II, su de 24 res[ de Sardigna, proclamaiat sa n\u00e0schida de su Regnu de It\u00e0lia. Acabaiat gai fintzas de deretu sa longa ist\u00f2ria de su Regnu de Sardigna e s'\u00ccsula diveniat una regione italiana. De custu momentu cumintzat duncas s'Ist\u00f2ria de Sardigna cuntempor\u00e0nea."}
{"id": "19722", "revid": "3602", "url": "https://sc.wikipedia.org/wiki?curid=19722", "title": "Kumazawa Hiromichi", "text": "Kumazawa Hiromichi (\u718a\u6ca2 \u5bdb\u9053, 18 de Nadale, 1889 \u2013 11 de Lampadas, 1966), connotu fintzas cun su nominzu de \"Imperadore Kumazawa\" est istadu un'omine de affare giapponesu e preide buddhista de Nagoya chi a s'acabu de sa secunda gherra mundiale si narabat imperadore, sichinde un'ormina chi torrabat deretu a s'imperadore Go-Kameyama ind unu tempus chi sa dinastia imperiale fit partida in duos.\nIn su 1946-47, Hiromichi fit su primu de unos 19 omines narande de essere s'imperadore lezitimu. Picande s'erentzia de sos imperadores meridionales in su periodu Nanboku-ch\u014d, a bisu suo s'imperadore Hirohito lezitimu no fit, ca su sambene insoro fit cussu de sa Corte Setentrionale. A\u00ecat fatu unu koseki in ube totu custas cosas las narabat prus a menudu, narande chi sa linia sua torrabat a s'imperadore Go-Daigo in Yoshino, ma sa parletta sua ateru no nche at bocau si no paraulas de simpatia.\nA s'urtimu, de cussu chi fit narande no si ischit si fit beridade o nono."}
{"id": "19724", "revid": "10458", "url": "https://sc.wikipedia.org/wiki?curid=19724", "title": "Dolores Turchi", "text": "Dolores Turchi (Ul\u00ecana, 1935) est un'iscritora e istudiosa sarda.\nBiografia.\nN\u00e0schida dae una fam\u00eclia origin\u00e0ria de Pisa, ex insegnante elementare, est una sagista e istudiosa de traditziones populares.\nEst istada diretora, dae su 1989 a su 1991, de sa rivista \"Sardigna Antiga\", e dae su 1992 a su 1995 de sa rivista \"Sardegna Antica \u2013 culture mediterranee\". In su 1997 at fundadu e at dir\u00ecgidu pro 20 annos sa rivista semestrale de cultura \"Sardegna Mediterranea\". In su 2003 at fundadu sa domo editora Iris.\nEst istada promotora de cunvegnos de lingu\u00ecstica sarda, at fatu dotz\u00e8ntzia in cursos universit\u00e0rios in subra de temas ligados a sa cultura e a sas traditziones sardas e est istada premiada pro sa sag\u00ecstica in su 2004 in su f\u00e8stival de sa literadura sarda de Bono; a su libru suo \"Lo Sciamanesimo in Sardegna (Su Sciaman\u00e8simu\" \"in Sardigna)\" l'ant assinnadu in su 2001 su \"Pr\u00e8miu \u00d2sile Su Libru de s'Annu\" e in su 2009 su pr\u00e8miu Amistade de Terranoa. In su 2007 at retzidu su pr\u00e8miu giornal\u00ecsticu Funtana Elighe de Silanos. In su 2011 l'ant assinnadu su pr\u00e8miu \"Su Mirto de Oro\" (Brunella); in su 2012 l'ant dedicadu sa de ses editziones de \"F\u00e8minas Sardas de eris e de oe: om\u00e0giu a Dolores Turchi\" Santu Giuanni Suergiu; in su 2013 sa comuna de Arriora l'at cunferidu sa tzitadin\u00e0ntzia onor\u00e0ria. In prus, in su cursu de sos annos, at pigadu parte a medas document\u00e0rios cun intervistas in subra de argumentos diferentes."}
{"id": "19725", "revid": "7227", "url": "https://sc.wikipedia.org/wiki?curid=19725", "title": "Arr\u00e8gulas", "text": ""}
{"id": "19728", "revid": "2404", "url": "https://sc.wikipedia.org/wiki?curid=19728", "title": "Ist\u00f2ria de Sardegna sab\u00e0uda", "text": ""}
{"id": "19734", "revid": "7227", "url": "https://sc.wikipedia.org/wiki?curid=19734", "title": "Albina Angioni", "text": "Albina Angioni (Pauli, 20 de tr\u00eculas de su 1936 \u2013 Pauli, 4 de tr\u00eculas de su 2012) est istada una poetissa, iscritora, commedi\u00f2grafa e istudiosa sarda.\nBiografia.\nAlbina Angioni naschet su 20 de tr\u00eculas de su 1936 in Pauli, sa prus manna de ses f\u00ecgios de Saturnina, mastra de partu, e de Albinu, carabineri, ambos origin\u00e0rios de Sestu. Sa fam\u00eclia s'at a tramudare a Tonara, in Barb\u00e0gia, pro more de sos bumbardamentos americanos, e at a torrare a domo sua a pustis.\nA noe annos benit corfida dae una maladia reum\u00e0tica, chi l'at a causare problemas a a su coro e chi l'at a afigire pro totu sa bida sua.\nS'iscriet a su litzeu sient\u00ecficu Michelangelo de Casteddu, e a pustis a s'Universidade de sa tzitade, in ue s'at a laureare in Potecaria.\nA metade de sos annos '50 si cojuat cun Cesello Dess\u00ed, unu campione sardu de tziclismu. In su 1959 si torrat a iscr\u00ecere a s'Universidade, in sa facultade de Si\u00e8ntzias Naturales, laureende\u00b7si in pagu tempus.\nPro unos cantos annos faghet sa farmacistae, a pustis, si dedicat a s'insegnamentu de sa matem\u00e0tica e de sas si\u00e8ntzias, in sas iscolas m\u00e8dias e superioras pro 25 annos. A sa fine de sos annos '90, incumentzat a iscr\u00ecere e a publicare in sardu versos, contos e cumm\u00e8dias.\nIn su 2000 le dant su pr\u00e8miu \"Alziator\" pro s'\u00f2pera po\u00e8tica \"Pensamentos\".\nSa prima publicatzione, est de su 2002, e est una regorta de poesias chi si mutit \"Inbentu sa luxi - Poesias\" (Editziones Grafica del Parteolla). A pustis, colat dae sas poesias a sas cumm\u00e8dias. Sa prima cumm\u00e8dia sua est \"Sa rebelli\u00f2ni de is malad\u00ecas\", chi essit in su 2003 e benit rapresentada in Pauli, in su 2005, dae sa cumpangia teatrale Filodramm\u00e0tica Lassalliana, in su teatru de s'Iscola de su Pitzinnu e in s'\u00e0mbitu de sa rassegna teatrale \u201cS'Arruga noa\u201d, chi cuddu annu fiat istada dedicada a \u201cSa f\u00e8mina sarda tra deventali e muccadori\u201d e prus in generale a sa figura feminile in su teatru sardu. In su 2010 l'ant torrada a rapresentare.\nSa de duas cumm\u00e8dia est \"Sa littra de mariedda\", publicada in su 2006, chi benit rapresentada, semper dae sa Filodramm\u00e0tica Lassalliana, in su 2007e, torra, in su 2013. Sa sua de tres e \u00f9rtima cumm\u00e8dia est \"Sa Partenza - Sa prenetta de Giuditta Cadena\", publicada in su 2008."}
