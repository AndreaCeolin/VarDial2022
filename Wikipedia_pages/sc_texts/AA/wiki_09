{"id": "19738", "revid": "7227", "url": "https://sc.wikipedia.org/wiki?curid=19738", "title": "Ist\u00f2ria de Sardigna cuntempor\u00e0nea", "text": "S'ist\u00f2ria de Sardigna cuntempor\u00e0nea podet \u00e8ssere fata cumintzare, de su puntu de bista istitutzionale e pol\u00ecticu, de sa \"fusione perfetta\" de su 1847 intre totu is territ\u00f2rios de su Regnu de Sardigna. Fiat tando ca s'\u00ecsula, abbandonende s'autonomia e sas \u00f9rtimas istigas istatuales achiridas in per\u00ecodu ib\u00e8ricu (c\u00e0rriga visurreale, parlamentu de sos Istamentos, suprema curtes de sa Reale Udi\u00e8ntzia), si fiat fata parte cumprida de un'entidade istatale unit\u00e0ria prus ampra, cumposta dae s'imparis de is possedimentos sab\u00e0udos, apompiada[ a pustis de un'annu dae s'Istatutu Albertinu. S'integratzione geogr\u00e0fica e giur\u00ecdica at a \u00e8ssere a fatu ammanniada a sa It\u00e0lia in su Risorgimentu cun s'unimentu chi at a batire a sa proclamatzione de su Regnu de It\u00e0lia de su 1861. Tale denum\u00e8natzione at a remplasare cudda fintzas a tando in impreu de Regnu de Sardigna, chi aiat descritu s'\u00ecsula dae sa fundatzione de su Regnu a banda de is cadalanu-aragonesos a in antis.\nPremissas.\nIs primos passos cara a sa chi diat \u00e8ssere istada sa cunditzione istruturale de sa Sardigna cuntempor\u00e0nea si podent atzapare giai in sos annos de sa Restauratzione (su per\u00ecodu a fatu de sa concluida de su Cungressu de Vienna), cando sos ass\u00e8tios geo-pol\u00ecticos imbrotados dae sa derrota de sa Frantza napole\u00f2nica ant a cunsentire a sa classe dominadora de su Regnu sardu de aviare un'istasone de reformas legislativas chi punnaiant a sa modernizatzione de s'Istadu.\nReformas legislativas e econ\u00f2micas.\nIs reformas fiant istadas inchingiadas in su 1820 cun su famadu Editu de is Cungiaduras (chie si siat podiat serrare unu cantu de terra no agrabiadu de deretos propiet\u00e0rios \u2013 est a n\u00e0rrere sa prus parte de is terras agr\u00ecculas e pastorales de s'\u00ecsula\u00a0\u2013 si nde faghiat in manera autom\u00e0tica propiet\u00e0riu), aiat sighidu in su 1827 cun s'adotzione de su c\u00f2dighe tzivile nou de Carlo Felice (chi remplasaiat a sa \"Carta de Logu\"), tando cun s'abolitzione de su feudal\u00e8simu (a s'acabu de is deghe de annos a fatu). Nointames, in s'imparis, tales reformas \u00e0teru non faghiant chi non iscumbullare is ass\u00e8tios produtivos e sotziales, chentza de t\u00e8nnere in contu is bis\u00f2ngios cotidianos de sa populatzione e chentza de criare is cunditziones (econ\u00f2micas, finantzi\u00e0rias e pol\u00ecticas) pro chi tale modernizatzione \u00e8sseret a beru profetosa. Unu n\u00f9meru bundante de fam\u00eclias aiant p\u00e8rdidu is fontes de sustentamentu de cosa issoro, favoressende sos arrichimentos subitanos e sa criatzione de una renda parassit\u00e0ria de is chi fiant resissidos, cun gastu modestu, a si f\u00e0ghere propiet\u00e0rios de terras de ist\u00e8rridas ismesuradas. Su reg\u00ecmene de sutzessione (is r\u00e8gulas chi presidiant a sa trasmissione de sas eredades), seghende a pitzuleddos tales propiedades, generaiat a pustis ulteriores perricas e impediat de p\u00f2nnere a frutu is terras in fines achiridas in propiedade prena. In paris tempus, medas risursas de s'\u00ecsula (linn\u00e0mene, ortigu, pedde, sale, produtos agroalimentares, produtos de su sutaterra) e diversos cumpartos produtivos, fiant apaltados a impresas de foras, chi trasformaiant is mat\u00e8rias primas e cummertzializaiant su produtu finidu, achirende totu su balore agiuntu. Custu fiat fatu poss\u00ecbile dae s'usu che a mani\u00f2bera de su n\u00f9meru mannu de espulsados dae su mundu agru-pastorale a segus de sa serrada de is terras.\nIn custu cuntestu pigant inghitzu formas de imprendidoria locale noas, massimamente in is tzitades printzipales (T\u00e0tari e Casteddu), non petzi comente a induidu de is fainas agr\u00ecculas e zoot\u00e8cnicas, ma fintzas de s'ind\u00f9stria de sa bogadura\nIntelletuales de s'Otighentos.\nIn sa prima metade de su su de 19 s\u00e8culos bessit a p\u00ecgiu in Sardigna una classe intelletuale chi, pro m\u00e8diu de sa carriera burocr\u00e0tica e acad\u00e8mica, est veiculada e cooptada in is rangos de sa classe ghiadora de s'Istadu. Si tratat de unu tzetu assortidu ma ideologicamente omog\u00e8neu. Fidelidade a sa domo Savoja e dis\u00ecgiu de rescatu pro sa terra de or\u00ecgine si cumponent de manera contraddit\u00f2ria, ma chentza aparentes cuntierras, in personalidades cales Giuseppe Manno, mannu funtzion\u00e0riu de istadu e imparis es\u00ecmiu ist\u00f2ricu, su primu ist\u00f2ricu sardu modernu. O puru Vittorio Angius, co-isterridore de su \"Ditzion\u00e0riu geogr\u00e0ficu, ist\u00f2ricu, istad\u00ecsticu, cumertziale de sos Istados de S.M. su Re de Sardigna\" de Goffredo Casalis. De tzitare, semper in su mundu de sos ist\u00f9dios, Giovanni Siotto Pintor, magistradu e \u00f2mine pol\u00ecticu ma fintzas erudidu e literadu, e su can\u00f2nicu Giovanni Spano, ist\u00f2ricu, linguista e arche\u00f2logu; isse aiat printzipiadu is primos iscavos archeol\u00f2gicos e, puru adotende metodologias oe cunsideradas discut\u00ecbiles cales sa grafia latinegiante, aiat postu in s'intelletualidade sa chistione de sa limba sarda, dedichende a issa duas \u00f2peras, sa \"Ortografia Sarda Nazionale ossia Grammatica della lingua logudoresa paragonata all'italiana\" e su \"Vocabulario Sardo-Italiano e Italiano-Sardo\".\nIn su 1847, cun s'Unione Perfeta decretada dae re Carlo Alberto (est a n\u00e0rrere s'isterridura a sa Sardigna de s'ordinamentu giur\u00ecdicu e de sas istitutziones de sos \u00e0teros territ\u00f2rios de sa corona), sa fratzione intelletuale-liberale de sa burghesia sarda aiat cr\u00e8tidu de t\u00e8nnere definitivamente is ghennas abertas pro una parificatzione fintzas econ\u00f2mica e sotziale cun sa terramanna. Sa delusione pro is cunsigh\u00e8ntzias de custu seberu at a batire in curtzu a sa prima istasone \"autonomista\": sa recherta de su reconnoschimentu de unu istatus ispetziale pro sa Sardigna in s'\u00e0mbitu de s'Istadu nou chi andaiat naschende. Protagonistas pol\u00ecticos de su primu autonomismu sardu fiant istados Giovanni Battista Tuveri e Giorgio Asproni.\nDurante su Risorgimentu fintzas in Sardigna sa populatzione fiat ancarada a ischemas e a balores largamente pre-modernos, a tesu geograficamente dae su Istadu nou fintzas pro bia de is diversidades lingu\u00ecsticas, non prus pro s'analfabetismu de massa peus de su Regnu de It\u00e0lia intreu, e aiat d\u00e8pidu subrab\u00ecvere in cunditziones de prec\u00e0ria sussist\u00e8ntzia. In su 1863 sa Cumpangia Reale de is Ferrovias Sardas aiat otentu sa cuntzessione cun sa cale aiat istipuladu unu cumb\u00e8nnidu pro sa realizatzione de 400\u00a0km de ferrovia in s'\u00ecsula, in su 1896 fiant istados realizados 414\u00a0km de caminos ferrados.\nRelativamente a cussos annos cheret ammentadu su famadu fatu de sas Cartas de Arbaree, assortimentu de documentas de edade medievale, postos in tz\u00ecrculu partende dae su 1846 dae Pietro Martini (esponente de sa chirca er\u00f9dida de su per\u00ecodu) e artziadu in pagu tempus a casu acad\u00e8micu internatzionale. A pustis de tres deghes de annos de dibatos, e a pustis de chi medas documentas fiant istadas publicadas e impreadas che a base de cursos acad\u00e8micos, de monografias, de costrutziones ist\u00f2ricas torra, sa sent\u00e8ntzia de s'Acad\u00e8mia de Berlinu (presidida dae su grandu ist\u00f2ricu Theodor Mommsen) nd'at decretadu definitivamente sa frassidade.\nEconomia e crisis sotziales intre Oto- e Noighentos.\nA pustis de sas \u00f9rtimas crisis, d\u00e8pidas a s'abolitzione de ulteriores diritos tz\u00ecvicos (in piessignu de sos \u201cademprivos\u201d, cun cunsighentes rebellias populares, annos sessanta de s'Otighentos), in sos imbenientes annos otanta, fiat cr\u00e8schida sa dimanda \u00e8stera de carchi produtu sardu e impare cun una congiuntura econ\u00f2mica favor\u00e8vole aiant batidu s'\u00ecsula a unu primu progressu econ\u00f2micu, cun sa prospetiva de recaidas sotziales favor\u00e0biles (prima sa m\u00e8ngua de su banditismo).\nIn su f\u00f9rriu de pagos annos, per\u00f2, a una crisi repentina de su cr\u00e8ditu sardu (chi aiat f\u00e8rridu impresas e fam\u00eclias), si fiat agiuntu in su 1887 s'annullamentu de is tratados cumertziales cun sa Frantza (guvernu Crispi), serrende unu de is mercados printzipales de s'import-export de Sardigna. Is cunsigh\u00e8ntzias ant a \u00e8ssere una crisi grae de su setore agro-alimentare, crisi econ\u00f2mica, tensiones sotziales e su su comintzu de unu primu fen\u00f2menu de su emigratzione.\nUna \u00e0tera borta fiat su mundu agro-pastorale a nde pagare is cunsigh\u00e8ntzias prus graes. Una truma de giorronaderis, pastores e addetos a is setores de s'induidu fiat torrada a ghetare in su disimpreu o puru a traballare in is minas o a s'emigratzione. Sa dimanda de traballu chi fiat creschende faghiat derrocare is sal\u00e0rios e torraiat is cunditziones de traballu prec\u00e0rias. In sos annos otanta e noranta bi fiat istada una incanida de su fen\u00f2menu de su bandidismu, chi fiat istadu cuntrastadu cun m\u00e8dios improvisados e comente si siat petzi dae tipu repressivu. Sa situatzione grae de s'\u00ecsula aiat induidu su guvernos Crispi in su 1894 a commissionare a su deputadu Francesco Pais-Serrat un'iscumbata subra sa situatzione. Duos annos a pustis, sa relatzione conclusiva at a inditare non solu e non tantis in sa chistione de s'\u00f2rdine p\u00f9blicu, ma mescamente in sas isc\u00e0ssias infrastruturales e in is responsabilidades graes de sa pol\u00ectica (ancarada a pr\u00e0ticas clientelares de p\u00f2dere personale e familisticu) sa raighina de is problemas sardos.\nGiai s'annu a sighire (1897), per\u00f2, a cunfirma de su cuntzetu imperante, fiat publicadu cun mannu istripitu su s\u00e0giu \u201cantropol\u00f2gicu\u201d de iscola lombrosiana \"La delinquenza in Sardegna\", de Alfredo Niceforo. Si trataiat de un'ist\u00f9diu fisiogn\u00f2micu e pseudo-ist\u00f2ricu dae su cale bessiat a p\u00ecgiu sa trassa connn\u00e0schida deviante de sa natura de is sardos, susetotus de is de sas zonas internas. Non si depiat chircare sa resone de su fen\u00f2menu de su banditismu e de su degradu sotziale de sa Sardigna in c\u00e0usas materiales, econ\u00f2micas o pol\u00ecticas, ma in sa cunformatzione cr\u00e0nica de is sardos, de cuddos cussorgiados in Gaddura e in is zonas de s'internu in piessignu: gai afirmaiat in unu passu, a pustis aporridu in unu de is murales nodidos de Org\u00f2solo: \"[...] \"intre de is v\u00e0rios tipos cr\u00e0niu de sa zona criminale, totus chi partenent a is p\u00f2pulos prus arestes e primitivos, un'est in piessignu dif\u00f9ndidu in sa Sardigna tzentrale: si tratat de su \"parallelepipedoides variabilis sardiniensis\"\"\". Nde fiant sighidas unas cantas pol\u00e8micas, ma mescamente una atzetatzione generale de custa sent\u00e8ntzia chi aiat cumbintu sa matessi Gr\u00e0tzia Deledda, tando in lestra artziada in i[s tz\u00ecrculos liter\u00e0rios italianos.\nDuos annos a pustis, in su 1899, a fatu de sa b\u00ecsita de sa pariga reale sab\u00e0uda in s'\u00ecsula (in ocasione de su tzenten\u00e0riu de sa fuid in Sardigna de is Savojas, cunsighente a is conchistas napole\u00f2nicas), a prim\u00ectzios de s'istiu fiat allistradu unu imbiu militare mannu cun s'obietivu de torrare p\u00f2nnere s'\u00f2rdine p\u00f9blicu, operatzione a chi aiant pigadu parte is torrados dae is gherras in \u00c0frica. Biddas intreas fiant ocupadas, is campagnas cuntrolladas a tapetu, is benes recuisidos. Cando no abarraiat \u00e0tera risursa, si fiat imb\u00e0tidos a su firmu de is familiares de is bandidos (chentza de escluere f\u00e8minas, betzos e pipios). Millis de persones fiant arrestadas, impresonaduras arbitr\u00e0rias, cunfessiones istratzadas cun sa fortza e una s\u00e8rie de protzessos de massa chi a sa fine aiant batidu a pagas cundennas medas e a su totale fallimentu de su pranu. S'operatzione aiat fatu isc\u00e0ndalu subra s'opinione p\u00f9blica sarda, informada e interessada dae is giornales, subra cales bona parte de su tzetu intelletuale ghetaiat ideas e cummentos.\nProtestas de massa e reprimidura.\nIn su 1904 in Bugerru, tzentru miner\u00e0riu mannu in sa costa sud-otzidentale, protestende pro is cunditziones disumanas de traballu is mineris si fiant refudados de traballare e aiant presentadu is rechertas issoro a sa sotziedade frantzesa (chi gestiat is minas), pro totu resposta custos aiant tzerriadu s'es\u00e8rtzitu chi aiat fatu fogu subra is operajos bochende\u00b7nde tres e ferende\u00b7nde medas. Cussa dom\u00ecniga 4 de cabudanni 1904 at a \u00e8ssere ammentada comente a sa data de su mort\u00f2rgiu de Bugerru pro su cale at a \u00e8ssere fatu su primu isci\u00f2peru generale in It\u00e0lia.\nIsceti duos annos a pustis (1906), su caru-pr\u00e8tzios e cunditzionas de vida prec\u00e0rias pro manna parte de is traballadores diant a batire a sos avolotos tzitadinos de Casteddu e de int\u00f2rrios, e a fatu de manna parte de s'\u00ecsula. Fintzas in custu casu sa resposta fiat istadu de tipu in massimaente de reprimida, cun millis de militares impinnados. Fiant bessidos a foras cun fortza sentimentos de tipu autonomista e indipendentista, cun sa minetza, aboghinada a manna boghe dae is trumas agrustiadas, de torrare a nde bogare a mare \u201csos continentales\u201d.\nIs fortunas pol\u00ecticas de su giolitianu F. Cocco-Ortu, puntu de riferimentu de sa pol\u00ectica isulana, arribadu fintzas a sa c\u00e0rriga ministeriale, no ant a t\u00e8nnere efetu positivu perunu in is cunditziones generales de sa Sardigna. Is sentimentos identit\u00e0rios e sa crisi de rapresent\u00e0ntzia ant a \u00e8ssere is c\u00e0usas de sa resessida chi, de cue a pagos annos, at a dare sutzessu a su movimentu de is torrados dae sa gherra.\nVida culturale.\nCusta est fintzas s'\u00e8poca de s'afirmadura foras de is l\u00e0canas de s'\u00ecsula de Gr\u00e0tzia Deledda, ma fintzas, in mesura minore, de unos \u00e0teros artistas comente su poeta Sebastiano Satta, s'iscritore Enrico Costa, s'iscultore Francesco Ciusa, isceti pro nde tzitare unos. Giornales, teatru, universidade \u00e0nimant sa vida de is tzitades (Casteddu e T\u00e0tari in primis). Ma tenent una portada meda minore in is populatziones rurales e de s'internu. Difatis, in manera parallela a s'achirimentu de m\u00e8dios espressivos noos permanentaiant fortes is traditziones culturales populares. In su cursu de s'Otighentos, prusaprestu, sa poesia sarda aiat b\u00ecvidu un'istagione de manna afirmadura cun is v\u00e0rios Luca Cubeddu, Melchiorre Murenu e a pustis Peppino Mereu (petzi pro nde tzitare unos cantos).\nCara a sa fine de su s\u00e8culu annotamala is garas de improvisatzione po\u00e8tica, chi in antis s'acumpriant in manera privada, funt istruturadas e tenent logu in is pratzas p\u00f9blicas (sa prima fiat acont\u00e8ssida in Otieri), susetotus in ocasione de is festas de bidda. In tempus curtzu si faghent unu fen\u00f2menu de massa, cun unu \"star-system\" suo fatu de professionistas de s'improvisatzione e unu p\u00f9blicu ampru a beru de istimadores ispertos e esigentes.\nSa m\u00f9sica traditzionale bidet s'acostagiare a is \"launeddas\", a su \"cantu a tenore\" e a su \"cantu a chiterra\" (cantu sardu acumpangiadu dae sa ghitarra) unu nou trastu musicale, su organetu diat\u00f2nicu, chi suportat o remplasat sa boghe umana e is trastos traditzionales in s'acunmpangiamentu de su ballu.\nSa cultura sarda, tra Oto- e Noighentos, divenit ogetu de ist\u00f9dios acad\u00e8micos. Sa limba est istudiada francu chi in s'\u00ecsula (Giovanni Spano, Vittorio Angius) mescamente in Germ\u00e0nia (Meyer-L\u00fcbke e susetotus Max Leopold Wagner chi at a dare unu contributu essentziale, produende sos ist\u00f9dios prus significativos; in It\u00e0lia, de tzitare Matteo Giulio Bartoli, dotzente de glottologia a Torinu).\nS'archeologia, a pustis de su per\u00ecodu pioner\u00ecsticu aviadu dae Giovanni Spano, a fatu de sa n\u00e0schida de is Subraintend\u00e8ntzias Archeol\u00f2gicas, cumintzat a si f\u00e0ghere mat\u00e8ria de catalogatzione e de ist\u00f9diu e s'intentant is primas atziones de amparu. Abbundante est istadu su contributu de s'arche\u00f2logu Antonio Taramelli chi aiat ghiadu is subraintend\u00e8ntzias durante prus de tres de deghe de annos e aiat istudiadu e catalogadu chentinas de repertos, istruturas e sitos.\nSa m\u00f9sica pobulare est ogetu de ist\u00f9dios iscient\u00ecficos, intre sos istudiosos Giulio Fara e s'etnomusic\u00f2logu Andreas Bentzon autore de un'esemplare ist\u00f9diu subra is launeddas. S'afirmadura liter\u00e0ria e art\u00ecstica de medas autores sardos cumintzat a f\u00e0ghere conn\u00f2schere in su restu de It\u00e0lia e a su mundu su patrim\u00f2niu antropol\u00f2gicu e ist\u00f2ricu de Sardigna.\nPrima gherra mundiale e cunsigh\u00e8ntzias.\nCun su tzocare de sa Prima Gherra Mundiale e s'intrada in su cunflitu de s'It\u00e0lia (1915), fiat criada sa Brigada T\u00e0tari, chi s'at a dist\u00ecnghere in medas operatziones, comente in su Carso o in su Artipranu de Asiago, medas de is cales arremonadas de Emilio Lussu in Un'anno sull'Altipiano (Unu annu in s'Artipranu), e chi at a \u00e8ssere onorada de duas Med\u00e0llias de oro a su balore militare.\nA sa fine de sa gherra (santandria 1918), is p\u00e8rdidas intre is militares sardos ant a \u00e8ssere is prus artas intre is contingentes italianos in su fronte (unu 13% de sos arrolados, contra sa m\u00e8dia natzionale de su 10%).\nCun s'esperi\u00e8ntzia b\u00e8llica de sa Brigada T\u00e0tari, ultres a dare unu contributu de relevu a sa vit\u00f2ria italiana, is sardos aiant tentu manera de isvilupare un'esperi\u00e8ntzia e una cuss\u00e8ntzia comuna de sese matessi in cantu sardos. Mancari su contributu essentziale issoro fiat istadu ufitzialmente reconnotu, in su 1918, de su matessi presidente de su Cuss\u00ecgiu Orlando chi aiat faeddadu de unu d\u00e8pidu chi sa natzione depiat saldare cun s'\u00ecsula,in cuncretu pro su momentu su d\u00e8pidu fiat abarradu ins\u00f2lvidu.\nFatores cales s'inserimentu torra dif\u00ectzile de is torrados dae sa gherra e su sentidu de delusione in is cunfrontos de s'Istadu pro sos iscassos investimentos in s'\u00ecsula aiant batidu a sa n\u00e0schida de su movimentu de is torrados dae sa gherra, in su Partito dei Combattenti (Partidu de is Cumbatidores) chi at a conchistare cunsensos mannos in sas eletziones pol\u00ecticas de su 1919 e de su 1921; su matessi annu at a \u00e8ssere fundadu su Partidu Sardu de Atzione, ghiadu dae Camillo Bellieni e Emilio Lussu.\nFascismu in Sardigna.\nUna resposta a sas aspetativas de sa Sardigna, fintzas pro is p\u00e8rdidas suas in sa prima gherra mundiale, fiat arrib[ada cun sa \"Lege de su milliardu\" in su 1924, chi promitiat de gastare in \u00f2peras p\u00f9blicas cussa tzifra in deghe annos. Annotamala fiat istituidu, cun sede in Casteddu, su Proveditoradu de sas \u00d2beras P\u00f9blicas chi teniat su c\u00f2mpitu de pranificare su gastu. In realidade in su 1933 fiant istados isp\u00e8ndidos isceti 430 milliones. Su Fascismu aiat printzipiadu diversas \u00f2beras p\u00f9blicas mannas, intre cales importantes bon\u00ecficas agr\u00e0rias e idr\u00e0ulicas chi ant a batire a sa n\u00e0schida, intre sos \u00e0teros, de is biddas de Arborea (tando narada \"Mussolinia di Sardegna\") e Fert\u00eclia. In sa metade de sos annos trinta s'atentzione de su reg\u00ecmene si fiat furriada cara a is minas, dae su 1935 is fainas estrativas aiant connotu una ispaniadura manna e sa produtzione fiat arribada a livellos r\u00e8cord. In custu cuntestu in su 1938, pro dare domo a is minadores, fiat fundada sa tzitade de Crab\u00f2nia.\nIs medidas econ\u00f2micas b\u00f2lidas dae su reg\u00ecmene, sa realizatzione de infrastruturas, s'avaloramentu de s'agricultura e de is minas, ant a costituire una resposta a is rechestas de isvilupu de s'\u00ecsula, cun totu chi s'istruturatzione de s'economia respondet a is bis\u00f2ngios de s'Istadu tzentrale in piessignu a sa pol\u00ectica de sa autarchia. Comente a in su restu de It\u00e0lia, de su cantone culturale su Reg\u00ecmene at a persighire unu forte natzionalismu lingu\u00ecsticu, imponende un'impreu istrintu e rigorosu de su italianu a dannu de su sardu e sas \u00e0teras limbas locales.\nMancari s'adillida a su Reg\u00ecmene bi fiat istada, non fiant mancados comente si siat oposidores mannos a Mussolini: francu Emilio Lussu e Antonio Gramsci, bolent ammentados a su nessi Michele Schirru, su giornalista Michele Saba e s'ingegneri Dino Giacobbe, intre is majores esponentes de s'antifascismu isulanu.\nSegunda gherra mundiale.\nSa Segunda gherra mundiale aiat bidu sa Sardigna istrat\u00e8gicamente interessada in su cunflitu, susetotus che a base a\u00e8rea e navale, e si fiat fata teatru de campagnas graes de bombardamentu a banda de is Alliados subra portos, aeroportos, ferrovias, ind\u00f9strias e biddas. Custos ant sighidu a su nessi fintzas a s'istiu de su 1943 e unos cantos sunt ancora regordados, comente su bombardamentu de Casteddu de cuss'annu cando sa tzitade fiat istada iscagiada a su 70%.\nA sa data de sa Armist\u00ectziu de Cassibile de su 8 cabudanni 1943, in s'\u00ecsula bi fiant 32.000 \u00f2mines de sa 90. Panzer Division e 130 mila militares italianos a su cumandu de su generale Antonio Basso.\nSa Sardigna, fiat essida dae su teatru de sa gherra, cun su retiru de is tropas tedescas fintzas a s'imbarcu a manu de C\u00f2rsica su 17 cabudanni, in ue ant a acarare duras cumbatas cun sos frantzesos.\nSa Sardigna gai fiat abarrada parte de su Regnu de su Sud e fiat tando aorrada dae is annos de gherra a sighire e dae gherra tzivile in su tzentru-nord de s'istadu, deghinas de millis de sardos aiant gherradu a defensa de sa Resist\u00e8ntzia e unos cantos a defensa de sa Rep\u00f9blica Sotziale Italiana, intre cales personalidades comente Ennio Porrino, Francesco Maria Barracu e Giuseppe Biasi, mentras unos \u00e0teros comente Gavino De Lunas fiant istados v\u00ectimas de is bochid\u00f2rgios nazi-fascistas.\nSegundu pustis-gherra.\nSa concluida de sa segunda gherra mundiale fiat annuntziada in anteprima dae R\u00e0diu Sardigna de Bortigale, binti minutos in antis de R\u00e0dio Londra. A su referendum istitutzionale de su 2 l\u00e0mpadas 1946 is sardos aiant cunfirmadu pro prus de su 60% sa fidelidade a sa monarchia comente su restu de su mesudie, ma a iscrut\u00ecniu concluidu s'It\u00e0lia fiat dev\u00e8nnida una rep\u00f9blica parlamentare.\nPrimos interventos.\nIn su 1946, imparis a s''\"Artu Commissariadu Italianu pro s'Igiene e sa Sanidade\" (chi echivaliat a s'atuale Minist\u00e8riu de sa Salude), a sa United Nations Relief and Rehabilitation Administration (\"UNRRA\"), e a sa \"Economic Cooperation Administration\" (\"ECA\"), finantzi\u00e0ria de su Pranu Marshall, sa Fundatzione Rockefeller aiat partetzipadu a s'eficatze \u00f2bera de irradigamentu de sa mal\u00e0ria in Sardigna, pro m\u00e8diu de su finantziamentu de su Ente Regionale pro sa Luta Anti-Anofelica in Sardigna (\"ERLAAS\").\nRegione a Istatutu Ispetziale.\nIn paris tempus a sa Costitutzione republicana in su 1948 fiat istadu promulgadu s'Istatutu Ispetziale de Autonomia, su segundu a pustis de sa Sitz\u00eclia e oe ist\u00e8rridu in totale a chimbe regiones. Su 8 maju 1949 si fiant tentas tando is primas eletziones regionales.\nDae is annos '50 sa NATO e sos USA, cun s'iscom\u00ecntzu de sa gherra frida, pro su controllu de s'intrea \u00e0rea mediterr\u00e0nea, aiant el\u00e8ghidu s'\u00ecsula che pernu de su sistema pol\u00ecticu-militare de s'alli\u00e0ntzia nord-atl\u00e0ntica, e fiat mudada in una manna \u00e0rea istrat\u00e8gica de serv\u00ectzios b\u00e8llicos essentziales. Is tzerachias militares localizadas in s'\u00ecsula sunt pro su momentu atuale paris a su 60% de is tzerachias militares italianas..\nEmigratzione, su Pranu de Rin\u00e0schida e s'industrializatzione.\nIn sos annos '50 unu de is fen\u00f2menos prus caraterizantes fiat su de s'emigratzione chi fiat arribadu a assumire is connotados de unu \"\u00e8sodu\". Pro neghe de sa grave crisi econ\u00f2mica, in su 1951 fiat istadu istituidu su ETFAS (Ente de Mudadura Fondi\u00e0ria e Agr\u00e0ria de Sardigna) cun su c\u00f2mpitu de prom\u00f2vere atziones de programatzione e imbestimentos in su cumpartu agru-pastorale (agricultura e pastoriu. S'ente at prod\u00f9idu diversos ist\u00f9dios e in su 1959-1980, in fines, su guvernu natzionale aiat postu a unu cantone is risursas netzess\u00e0rias pro aviare unu Pranu de Rin\u00e0schida. In su 1960 su Cuss\u00ecgiu Regionale aiat istituidu s'Assessoradu a su Pranu de Rin\u00e0schida. In su 1962 fiat aprovadu dae su Parlamentu italianu su \"Pranu de Rin\u00e0schida\" (L. n.588 de su 11 de l\u00e0mpadas 1962), chi aiat postu in \u00e8ssere unas medidas legislativas ispetziales pro su finantziamentu de s'industrializatzione de Sardigna gai fiant n\u00e0schidos is duos polos petrolch\u00ecmicos de Portu Turre e Sarrocu. Su protzessu de industrializzazione at a sighire fintzas sos annos '70, cando at a n\u00e0schere su polu de Otzana a fatu de sos inditos de sa \"Cummissione de cherta parlamentare subra su bandidismu in Sardigna\".\nS'industrializatzione, b\u00f2lida fintzas pro \"indibilitare[\" sas istruturas sotzio-econ\u00f2micas agru-pastorales chi si pensaiat alimentarent su fen\u00f2menu de su bandidismu, fallit in s'intentu suo, provochende in paris tempus ulteriore disgregatzione sotziale.\nLege De Marzi-Cipolla.\nUnu c\u00e0mbiu positivu at a \u00e8ssere determinadu dae s'aprovatzione su 27 ghenn\u00e0rgiu 1971 de sa gai narada Lege \"De Marzi-Cipolla\" in is fundos r\u00f9sticos, chi at a p\u00f2nnere fine a is briga pro p\u00e0schere e in bona parte a su fen\u00f2menu de su banditismu. In custu per\u00ecodu, persistent comente si siat diversos problemas e nde bessint a p\u00ecgiu unos \u00e0teros, cales is [[Fogu de padente|fogos]], sa [[sic\u00e0ngia]] (como meda atenuada), is [[Secuestru de persone a fine de estorsione|secuestros de persone]], ispar\u00e8ssidu petzi in sos [[Annos 1990|annos noranta]], e diversos atentados p\u00f9blicos giutos dae movimentos relatados a s'istrema manca e a s'indipendentismu radicale.\nCU su mir\u00e0culu econ\u00f2micu acontessit una m\u00f2vida migrat\u00f2ria interna cara a is costas e is \u00e0reas ubranas de [[Casteddu]], [[T\u00e0tari]]-[[S'Alighera]]-[[Portu Turre]] e [[Terranoa]], chi regollint oe manna parte de sa populatzione sarda. Creschet e s'afirmat su [[Turismu|setore tur\u00ecsticu]], fintzas a f\u00e0ghere de s'\u00ecsula una de is destinatziones prus connotas a livellu italianu e internatzionale, in piessignu gr\u00e0tzias a sa [[Costa Smeralda]]. Abarrant annotamala semper bios is fermentos culturales e is traditziones populares, comente a sa n\u00e0schida de talentos art\u00ecsticos e liter\u00e0rios e de figuras pol\u00ecticas a is m\u00e0ssimos livellos, intre cales [[Antonio Segni]], [[Enrico Berlinguer]] e [[Frantziscu Cossiga|Francesco Cossiga]].\nIn custu per\u00ecodu si produet una furriadura sotziale, gr\u00e0tzias a sa majore iscolarizatzione e prima intrada de massa de is giovanos sardos in sas universidades de [[Universidade de T\u00e0tari|T\u00e0tari]] e [[Universidade de Casteddu|Casteddu]], comente in unas \u00e0teras italianas e istr\u00e0ngias. Mancari is livellos de r\u00e8ditu e de [[Produtu Internu Brutu|produtu internu brutu]] per\u00f2mine abarrent in suta de sa m\u00e8dia natzionale, s'evid\u00e8ntziat una cr\u00e8schida neta e s'abbandonu de sos \u00f9rtimos logos intre is regiones italianas: a sa fine de su [[su de 20 s\u00e8culos]] sa Sardigna s'atestat economicamente a metade caminu intre [[It\u00e0lia tzentrale|tzentru]] e [[It\u00e0lia meridionale|sud It\u00e0lia]], cun unu [[R\u00e8ditu per\u00f2mine|r\u00e8ditu m\u00e8diu per\u00f2mine]] simigiante a su de [[Abrutzu]], pagu inferiore a sa [[Unione europea|m\u00e8dia europea]]. Unos \u00e0teros inditadores nde santzionant sos inneg\u00e0biles progressos siat econ\u00f2micos, siat sotziales, ma non annullant sas ogetivas dificultades de cr\u00e8schida e isvilupu org\u00e0nicu galu presentes. In sos annos reghentes, is [[Rivolutzione inform\u00e0tica|noas tecnologias inform\u00e0ticas]], cun esperi\u00e8ntzias comente [[Video On Line]] e [[Tiscali (azienda)|Tiscali]], e su megioru de is trasportos, susetotus cuddos a\u00e8reos cun is [[Cumpangia a\u00e8rea a bassu costo|cumpangias a\u00e8reas a b\u00e0sciu costu]], ant atenuadu sa cunditzione de insularidade e contribuidu a annoare e diversificare s'economia locale.\nBibliografia.\n[[Categoria:Ist\u00f2ria de Sardigna]]"}
{"id": "19739", "revid": "2404", "url": "https://sc.wikipedia.org/wiki?curid=19739", "title": "Regnu de It\u00e0lia", "text": ""}
{"id": "19740", "revid": "7227", "url": "https://sc.wikipedia.org/wiki?curid=19740", "title": "Ant\u00f2nia Mesina", "text": "\u00a0\nAnt\u00f2nia Mesina (Org\u00f2solo, 21 de l\u00e0mpadas de su 1919 \u2013 Org\u00f2solo, 17 de maju de su 1935) est venerada che a biada dae sa Cr\u00e8sia cat\u00f2lica, chi nde tz\u00e8lebrat sa mem\u00f2ria lit\u00f9rgica su 17 de maju.\nChe a Maria Goretti, Antonia Mesina, s\u00f2tzia lega de s'Atzione Cat\u00f2lica, l'ant ochida in su mentres chi si fiat oponende a unu tentativu de viol\u00e8ntzia sessuale; pro custu sa Cr\u00e8sia reconnoschet in issa una \"m\u00e0rtire de sa puresa\".\nBiografia.\nAnt\u00f2nia Mesina est n\u00e0schida in Org\u00f2solo, tzentru barbaritzinu in prov\u00ecntzia e di\u00f2tzesi de N\u00f9goro. Fiat sa segunda de sos deghe f\u00ecgios de Agostinu Mesina, gu\u00e0rdia campestre, e de Gr\u00e0tzia Rubanu. L'ant batiada in sa parr\u00f2chia de Santu Perdu e at retzidu sa Cr\u00e8sima su 10 de santandria de su 1920, dae sas manos de su p\u00ecscamu de N\u00f9goro Luca Canepa.\nA s'edade de sete annos at retzidu sa prima Comunione. At fatu parte de sa Gioventude Feminile de s'Atzione Cat\u00f2lica, dae su 1929 a su 1931 che a \"beniamina\", dae su 1934 che a s\u00f2tzia efetiva.\nSu mangianu de su 17 de maju de su 1935, a pustis de \u00e0ere pigadu parte a sa missa in parr\u00f2chia, est andada a su sardu a f\u00f9rriu a sa bidda chirchende linna, netzess\u00e0ria pro sa coghidura de su pane in domo. In caminu at adobiadu una bighina de domo, Annedda Castangia, chi a pustis diat div\u00e8nnere su testim\u00f2ngiu printzipale de sos fatos in su protzessu penale e de beatificazione.In su mentres chi sas duas gi\u00f2vanas fiant lighende in f\u00e0scios, postos in terra a carchi deghina de metros unu cun s'\u00e0teru, sa linna collida, Ignazio Catgiu, paesanu suo de bintun'annos, at agraedidu a Ant\u00f2nia Mesina, l'at tragada a intro de sas tupas e at intentadu de la violentare. Non chessinde in s'intentu suo, Catgiu at bisestradu sa pitzoca cun 74 corfos de perda, comente at verificadu s'autopsia. S'\u00f9rtimu corfu, infertu cun una perda manna, l'at segadu sa conca e isfiguradu sa cara. Ant\u00f2nia Mesina non teniat nemmancu s\u00e8ighi annos cando l'at ochida. S'interru, partetzipadu dae totu sos orgolesos, l'ant fatu in su 19 de maju. Ignazio Catgiu l'ant pigadu e cundennadu a morte su 27 de abrile de su 1937, sent\u00e8ntzia esecutada pro m\u00e8diu de sa fusilatzione acont\u00e8ssida su 5 de austu de su matessi annu in Pradusardu, in sa comuna de N\u00f9goro.\nBeatificatzione.\nArmida Barelli, chi aiat connotu Ant\u00f2nia Mesina durante una b\u00ecsita a Orgosolo, su 5 de santugaine de su 1935 at informadu su paba Pio XI de su fatu, presentende sa gi\u00f2vana cun custas par\u00e0ulas: \"Nos permitimus de presentare su primu frore de sa Gioventude Feminina de s'Atzione Cat\u00f2lica Italiana, su primu f\u00ecgiu segadu dae su mart\u00ecriu, sa seighenne Antonia Mesina de Org\u00f2solo, educada a s'iscola de Maria Goretti\".\nSu 22 de cabudanni de su 1978 paba Giuanne P\u00e0ule I at fatu incumentzare su protzessu de canonizatzione. Antonia Mesina, in paris cun Pierina Morosini e Marcel Callu, l'ant beatificada su 4 de santugaine de su 1987 Giuanne P\u00e0ule II.\nSu corpus de sa biada est espostu a sa veneratzione de sos fideles in sa cripta de sa cr\u00e8sia parrochiale moderna de Org\u00f2solo, in su tzentru de sa bidda, a curtzu a sa domo de n\u00e0schida sua."}
{"id": "19741", "revid": "7227", "url": "https://sc.wikipedia.org/wiki?curid=19741", "title": "Giuanne P\u00e0ule II", "text": ""}
{"id": "19742", "revid": "7227", "url": "https://sc.wikipedia.org/wiki?curid=19742", "title": "Violant Carr\u00f2s i de Centelles", "text": "Violant Carr\u00f2s i de Centelles (Sardigna 1456 - Sardigna, 1511) est istada una n\u00f2bile, contissa de Chirra. F\u00ecgia de Jaume Carr\u00f2s, conte de Chirra, e de Violant de Centelles. Mugere, in primas nunsas, de Dalmau Carr\u00f2s e de Mur e, in segundas n\u00fapcies, de Felip de Castre i Carr\u00f2s.\nBiografia.\nViolant fiat n\u00e0schida in Sardigna, in su 1456 tzirca, in su casteddu de santu Mighele. Mama sua, Violant de Centelles, fiat morta cando issa fiat minore meda e su babbu, Jaume Carr\u00f2s, conte de Chirra, fiat mortu a pustis de un'intz\u00e8ndiu tr\u00e0gicu acont\u00e8ssidu in su Nadale de su 1468. Violant, duncas, fiat abarrada \u00f2rfana cando petzi teniat d\u00f2ighi annos e cun tres frades burdos, prus minores de issa. A curtzu de si m\u00f2rrere, su babbu aiat numenadu s'antigu avers\u00e0riu suo, Nicolau Carr\u00f2s, visurr\u00e8 de Sardigna, che a \"marmessor\" e tutore de Violant, su cale aiat amministradu su patrim\u00f2niu de sa pitzochedda cun totale discoidu. Su visurr\u00e8 e sa fam\u00eclia sua aiant gosadu de is benes immob\u00ecles, de is naves, de is caddos e de is rentas de su conte malafatadu de Chirra, a dannu de sa gi\u00f2vanu eredera.\nA sa Pasca de s'annu 1469, Nicolau Carr\u00f2s aiat obrigadu sua pupidda a si cojuare cun su f\u00ecgiu suo Dalmau, ma chentza de t\u00e8nnere in contu sa costuma e su deretu: is parentes e amigos de s'isposa non aiant p\u00f2didu interv\u00e8nnere, nen nemmancu Dalmau aiat cuntz\u00e8didu sa coja chi currespondiat in cumpensu de sa doda bundante chi Violende batiat. Dalmau fiat mortu in su tr\u00eculas de su 1478, e unos meses a pustis diat m\u00f2rrere puru si babbu. Sa contissa fiat abarrada tando biuda e chentza de tutore, de manera chi aiat p\u00f2didu comintzare a reclamare is deretos suos, is benes suos, is t\u00ectulos suos e, susetotus, sa libertade personale de detz\u00ecdere subra sa vida sua. Su re Ferrante su Cat\u00f2licu fiat interv\u00e8nnidu in manera ativa in sos af\u00e0rios suos, in carchi casu difendende su puntu de vista de sa sogra sua, Brianda de Mur, e de sa connada sua Beatriu, mugere de Pedro Ma\u00e7a de Li\u00e7ana, ma fatu\u00b7fatu amparende is deretos de sa contissa.\nSa biudesa puru aiat perm\u00ectidu a Violant comintzare una vida noa a costadu de Felip de Castre i Carr\u00f2s, fradile frade de su defuntu maridu suo. Sa coja fiat tzelebradu in s'annu 1479, fortzis in antis chi acabaret s'annu prescritu pro su lutu. Sa felitzidade fiat per\u00f2 durada pagu, dae chi Felip fiat mortu in su 1482, lassende un'\u00e0tera borta Violant biuda, cun duos f\u00ecgios minores, chi fiant mortos galu pipios. Is problemas de sa contissa de Chirra nemmancu fiant acabados inoe, ca is dificultades econ\u00f2micas fiant andadas peorende e is protzessos cun sa sogra e sa connada fiant istados costantes. Fiat pro fintzas arrestada e ddi fiat pigada sa contea, pro neghe de is d\u00e8pidos medas chi teniat. Violant fiat res\u00e8ssida a si nche fuire e arribare fintzas a sa corte, chi su 1509 s'agataiat in Valladolid. Su re Ferrante aiat ordinadu chi ddi esseret torrada sa doda e, de custa manera, aiat p\u00f2didu torrare a Casteddu.\nViolant fiat morta in Sardigna intre s'abrile de su 1510 e su martzu de su 1511, lassende sa contea de Chirra a su nebode, f\u00ecgiu de Toda, una de suas sorres burdas. Custa detzisione andaiat contra de su chi aiat dispostu babbu, su cale aiat designadu che a sutzessora Istevania, f\u00ecgia de Nicolau Carr\u00f2s, in c\u00e0mbiu de sos \u00e0teros eredes. Istevania aiat aprovadu sa detzisione de Violant a favore de s'er\u00e8ntzia de su conte Giacu, dae chi s'intentzione sua fiat de evitare \u00e0teras brigas e perricas intre is duas fam\u00eclias. Ma, a pustis de sa morte de Istevania, acont\u00e8ssida in su matessi 1511, is de s'er\u00e8ntzia de sa fam\u00eclia Ma\u00e7a-Carr\u00f2s aiant sighidu pedende, chene resurtados positivos, de si f\u00e0ghere meres de sa contea de Chirra."}
{"id": "19744", "revid": "2404", "url": "https://sc.wikipedia.org/wiki?curid=19744", "title": "Agalbursa de Cervera", "text": "Agalbursa de Cervera (1140 \u2013 Aristanis , 1186/1192) fintzas connota che Galbors o Agalbursa de Bas est istada Giuighissa Cojube de Arbaree (1157-1186) e Reina cojube de Sardigna (1164-1165).\nBiografia.\nNeta de su Conte de Bartzellona Ramon Berenguer IV a banda de mama in cantu f\u00ecgia de Almodis e de Poncho de Cervera, Visconte de Bas, Agalbursa in su santugaine 1157 si fiat cojuada cun su Soberanu Arbaresu Barisone I, dae chie no aiat tentu f\u00ecgios. Durante sa perman\u00e8ntzia in G\u00e8nova de Barisone, tratentu in cue dae su Comunu de G\u00e8nova, aiat guvernadu cun medas disauras su regnu. Pro unu tzertu per\u00ecodu, a fatu, dd'aiat segudadu e passadu cun isse sa presonia, durada oto annos. A pustis de sa morte de su maridu aiat apoderadu nebode suo Ugone, chi si fiat alliadu cun G\u00e8nova e sa Corona de Aragona, f\u00ecgiu de Ugo Poncho de Bas, in sa perrica pro su tronu de Arbaree contra de Pedru I, apoderadu dae Pisa, f\u00ecgiu de primu letu de Barisone. A segus sa situatzione fiat degenerada in una bera e pr\u00f2pia gherra tzivile: su 8 de santugaine de su 1186, in G\u00e8nova, Agalbursa, acumpangiada dae su conte Roger-Bernard I de Foix e de unos \u00e0teros n\u00f2biles catalanos, aiat istipuladu cun su c\u00f2nsole Gulliermu Tornello unu tratadu in ue sa rep\u00f9blica marinera asseguraiat un'agiudu militare e econ\u00f2micu a sa giuighissa biuda pro m\u00f2vere gherra a Pedru I. Si moviat in favore de Ugone I fintzas su tziu Alfonsu II \"su Castu\", su cale aiat fatu mandare un[s armados a pigare possessu, in su 1187, de su casteddu de \"Serla\", a l\u00e0cana cun su Giuigadu de Torres. Interessadu a indebilitare Pedru I, fintzas su soberanu logudoresu Barisone II aiat suportadu sa fatzione ib\u00e8rica, afiantzende vetu\u00e0llias e fruniduras de caddos a is sordados aragonesos. Nointames Agalbursa fiat morta in antis de imb\u00e0tere a unu cumpromissu cun su rivale o a una vit\u00f2ria totale; gr\u00e0tzias a is cumproos in is documentos s'ischit difatis chi in su 1192 resurtaiat giai morta."}
{"id": "19745", "revid": "3602", "url": "https://sc.wikipedia.org/wiki?curid=19745", "title": "The Latin Library", "text": "The Latin Library est unu zassu web in ube si collint sos iscritos de dominiu publicu in limba latina.\nCarateristicas.\nTotus sos iscritos benint dae paritzas fontes: carchidunu si picat dae libros imprentaos chi sunt liberos dae deretu de autore, ateros sunt iscarrigaos dae sitos in sa retza e de custos unos cantos no si bient prus, ateros galu che los imbiant volontarios accudinde dae totu su mundu.\nSos iscritos mantesos in ibe no si podent impreare in locu de sas editziones criticas insoro e tando no bastant pro bi fachere in supra sa chirca accademica. Si presentant in limba latina comente fint, chene bortadura peruna in atera limba. Sicomente sas fontes sunt diferentes meda, a bias impreant sa grafia filologica (in s'assimilatzione de sa U/V, pro esempiu) e in ateras bortas sa grafia currente.\nIstoria.\nSu zassu lu manten\u00ecat cussu chi lu a\u00ecat frabicau, William L. Carey, de Fairfax, in Virginia. Su situ fachet parte de su prus mannu \"Ad Fontes Academy\"."}
{"id": "19746", "revid": "3602", "url": "https://sc.wikipedia.org/wiki?curid=19746", "title": "Assimizatzione culturale", "text": ""}
{"id": "19749", "revid": "8789", "url": "https://sc.wikipedia.org/wiki?curid=19749", "title": "Daniela Pes", "text": "Daniela Pes (T\u00e8mpiu, 1992) est una cantadora sarda. Laureada in Cantu Jazz in su conservat\u00f2riu de T\u00e0tari, at fundadu in passadu su duo The Dalthes. In su 2017, at bintu su pr\u00e8miu Andrea Parodi, e in su 2018 est istada finalista de su festival Musicultura. Sa limba sua, su corsu gadduresu, tenet unu ruolu importante in is rastas \"L'intenzioni\" e \"Ca milla dia d\u00ec\", basadas in poesias de su poeta gadduresu Gavinu Pes. "}
{"id": "19751", "revid": "7227", "url": "https://sc.wikipedia.org/wiki?curid=19751", "title": "Antonia Mesina", "text": ""}
{"id": "19752", "revid": "7227", "url": "https://sc.wikipedia.org/wiki?curid=19752", "title": "Frantzisca Devoto", "text": "Frantzisca (in italianu Francesca) Devoto (N\u00f9goro, 16 de martzu de su 1912 \u2013 N\u00f9goro, 11 de santandria de su 1989) est istada una pintora sarda.\nBiografia.\nFrantzisca Devoto naschet in N\u00f9goro su 16 de martzu de su 1912 dae Ros\u00e0lia Caprino e dae Erricu Devoto. Su babbu, membru de una fam\u00eclia casteddaja propiet\u00e0ria de unas cantas butegas de tessudos, si fiat tramudadu a N\u00f9goro in sa fine de s'Otighentos chessinde a creare una s\u00e8rie de fainas imprenditoriales. A pustis de \u00e0ere frecuentadu in N\u00f9goro sas iscolas elementares, intre su 1922 e su 1923, Frantzisca Devoto benit mandada, comente si costumaiat, a Firentze, in su coll\u00e8giu de sas m\u00f2ngias de su Sacru Coro, in ue retzit una formatzione s\u00f2lida cunformada a sos balores de sa cultura cat\u00f2lica, a sas disciplinas uman\u00ecsticas e sient\u00ecficas. Gr\u00e0tzias a s'ap\u00f2giu de sa fam\u00eclia, benit sighida in manera privada, in foras de s'or\u00e0riu iscol\u00e0sticu, dae s'artista fiorentina Nera Simi (1890 - 1987) chi li daet letziones de pintura.\nFrantzisca Devoto sighet cun sa formatzione art\u00ecstica sua in s'iscola de Carrera Tripoli, dir\u00ecgida, a pustis de sa morte de su babbu Filadelfo Simi (1849 -1923), de Nerina matessi.Sas letziones, fundadas in subra de su disinnu e in s'ist\u00f9diu de sa realtade, las at a frecuentare fintzas a pustis de su t\u00e8rmine de sos ist\u00f9dios superiores e ant a \u00e8ssere de importu mannu pro sa cr\u00e8schida art\u00ecstica de Frantzisca Devoto chi realizat in Firenze medas \u00f2peras chi rafigurant paes\u00e0gios, internos, naturas mortas, ritratos a matita, carboneddu e colores a \u00f2giu.\nIn su 1931 si tramudat in sa tzitade de n\u00e0schida sua, N\u00f9goro, in ue traballat in s'ist\u00f9diu luminosu de carrera Cavour, abertu cara a sas rocas de su Monte Ortobene e sas cobertas de sas domos betzas de su trigh\u00ecngiu. Sighet a si t\u00e8nnere in cuntatu cun sa mastra sua, chi at a istrangiare duas bortas in Sardigna e chi at a sighire, tzuchende fatu-fatu a Firentze finas a sa fine de sos annos \u201850.\nFrantzisca Devoto si presentat a su p\u00f9blicu isolanu pighende parte a sa de VI Mustras de su Sindacadu Fascista de Artes Bellas de sa Sardigna \u2013 su Beranu Sardu de N\u00f9goro in su 1935, cun 5 \u00f2peras causende interessu e ammiratzione dae s'ala de sos artistas isolanos. Corfint pro s'espressividade manna de sos \u00f2gios \u201c\"Ritratto di vecchia\"\u201d (\u201cRitratu de betza\u201d) e \u201c\"Donna olianese\"\u201d (\"F\u00e8mina ulianesa\"), ambos minores de mann\u00e0ria.\nIn su 1936, a 24 annos ebbia, tenet sa de unu mustra personale in sa Galleria Palladino de Casteddu, esponende 57 traballos intre retratos, disinnos, paes\u00e0gios e naturas mortas. Essende sa prima borta de una pintora in sa galleria de carrera Manno benit acollida cun curiosidade e entusiasmu dae chi giai connoschet su balore suo, apretziadu durante s'\u00f9rtima sindacale de N\u00f9goro.\nS'annu a pustis (su 1937) presentat medas traballos in sas \u201cmustras personales\u201d de sos artistas nugoresos ammaniadas in sos locales de sa Domo Guiso Gallisay.In paris a sa Devoto, s'\u00f9nica f\u00e8mina intre sos chi esponiant, pigant parte a sas mustras Giuanne Ciusa Romagna, Frantziscu Congiu Pes, Remo Branca, Perdu Mele e Perdu Collu. In su matessi annu pigat parte, cun unu \u00f2giu in tela ebbia, a una colletiva, sa de VIII Mustras Interprovintziales Fascistas de Artes Bellas in sos locales de su GUF de T\u00e0tari, in paris cun sa Devoto esponent medas artistas ativos in su panorama isolanu che a Stanis Dessy, Eugenio Tavolara, Mario Delitala, Carmelo Floris, Felice Melis Marini, Giuanne Ciusa Romagna. In ocasione de sa de IX Mustras Sindacales Interprovintziales de Arte, Frantzisca Devoto presentat a su p\u00f9blicu nugoresu 5 traballos a \u00f2giu. A custa sindacale sunt presentes fintzas sas personales de Perdu Antoni Manca e de Antoni Pirari. In su 1939 istat pro unos cantos meses in Ul\u00ecana, in su matessi per\u00ecodu de Giuseppe Biasi, in ue faghet pro sa parte manna ritratos e iscenas de bidda. Esponet in Casteddu, in su matessi annu, in sa de X Mustras Sindacales Interprovintziales, 6 traballos a \u00f2giu cun ritratos, paes\u00e0gios e naturas mortas. In su 1940 pigat parte a sa de II Mustras Campion\u00e0rias de Igr\u00e8sias e a sa Mustra De arte de sos gi\u00f2vanos de Sardigna in su GUF de T\u00e0tari. In su 1942 pigat parte, cun 19 traballos chi rapresentant paes\u00e0gios, ritratos, naturas mortas, a sa Mustra de sos Pintores Nugoresos, ammaniada in su Palatzu de sas Corporatziones de N\u00f9goro dae sa setzione provintziale de s'Istitutu de Cultura Fascista e curada dae s'iscritore M\u00e0riu Ciusa Romagna. In su 1945 pigat parte, cun 7 traballos a \u00f2giu, a sa Prima L\u00ecbera Espositzione Regionale de Arte de Casteddu, in sa Galleria Cumonale de Arte. Frantzisca Devoto benit cunsiderada sa rivelatzione aut\u00e8ntica de s'annu, premiada ex aequo cun Carlo Contini e Libero Meledina. In sa Galleria L'Acquario de T\u00e0tari, in su 1948, tenet sa de tres e \u00f9rtima personale, cun sa presentada de 45 traballos. Medas de sos cuadros presentes, de sugetu sardu, retzint unu sutzessu de cr\u00ectica mannu.In su matessi annu pigat parte, cun un'\u00f2pera, a su Pr\u00e8miu Mannu Forte de sos M\u00e0rmaros, una mustra natzionale de artes pit\u00f2ricas e iscult\u00f2reas.\nIn su 1949 pigat parte, cun su traballu a \u00f2giu, \"\"La sposa\" (\u201cS'isposa\u201d), a sa Mustra de Arte Moderna de sa Sardigna, in sas salas de s'\u00d2pera Bevilacqua La Masa de Ven\u00e8tzia. In su matessi annuli cunferint, in sa Mustra Regionale de Casteddu, unu de sos tres pr\u00e8mios de sa giuria presidida dae Felice Melis Marini.\nIn su 1950 Frantzisca Devoto abbandonat s'ist\u00f9diu de Carrera Cavour, in ue operaiat dae su 1931, pro si tramudare a Carrera Ballero e, a pustis, in Pratza It\u00e0lia, in su palatzu de propiedade de sa fam\u00eclia.\nIn s'ist\u00f9diu suo istr\u00e0ngiat, in paris a s'amigu Giuanne Ciusa Romagna, Remo Branca, Perdu Antoni Manca, Bernardino Palazzi, Graziano Cadalanu, Antoni Ruju.\nS'interessat fintzas a sa dibata culturale natzionale e locale, sighida pro m\u00e8diu de sa b\u00ecsita a mustras e a sa leghidura de testos e rivistas che a Ichnusa, dir\u00ecgida dae Antoni Pigliaru. Pigat parte, in sa Galleria de Arte Moderna de Roma, cun s'\u00f2giu \"La sposa\"\" (\"S'isposa\") a sa Mustra de Arte Moderna de sa Sardigna. In su 1951-52 esponet in sa de VI Quadriennales de Arte de Roma. In su 1952 pigat parte, in foras de cuncursu, cun 3 traballos a \u00f2giu, a sa Mustra Regionale de Pintura Cuntempor\u00e0nea, in s'\u00e0ula magna de s'Istitutu Magistrale Istatale S. Satta de N\u00f9goro. In su 1953-54, in su matessi logu, pigat parte a sa de II e a sa de III Mustras de sas Artes figurativas, in ue su pr\u00e8side Giuanne Ciusa Romagna curat sos cat\u00e0logos e sos allestimentos. In su 1955 pigat parte, in Bastia, cun 3 traballos a \u00f2giu, a s'Exposition d'Art Contemporain Sarde, ammaniada dae s'ass\u00f2tziu Artistas Tataresos. In su matessi annu esponet in Palermu 3 traballos a \u00f2giu in sa Mustra Artistas Sardos, ammaniada dae su Tzentru Did\u00e0ticu de N\u00f9goro. In su 1956 pigat parte, cun 10 traballos a \u00f2giu, a sa Mustra Colletiva de sos Artistas Nugoresos prom\u00f2vida dae s'Ente provintziale de su Turismu de N\u00f9goro, curada dae Graziano Cadalanu e Salvatore Pirisi. Est presente cun 3 traballos a \u00f2giu a sa de IV Mustras Regionales de sas Artes Figurativas in s'\u00e0ula magna de s'Istitutu Magistrale Istatale S. Satta de N\u00f9goro. In su 1957, in N\u00f9goro, pigat parte a sa Biennale Natzionale de Pintura \u2013 Pr\u00e8miu Sardigna, prom\u00f2vida dae s'ente provintziale pro su turismu. In su 1958 esponet in Roma, in ocasione de sa Mustra de sos artistas sardos in su palatzu de sas Espositziones in Carrera Natzionale. In su 1959 pigat parte, cun unu traballu a \u00f2giu e unu a carbone, a sa de II Biennales Natzionales de Pintura \u2013 Pr\u00e8miu Sardigna in N\u00f9goro, ammaniada dae Sarvadore Pirisi, in ue benit ammentadu s'artista Giuanne Ciusa Romagna, mortu a s'acabu de su 1958.\nIn sos annos sessanta - setanta Frantzisca Devoto s'ist\u00e8siat de sas manifestatziones ufitziales de arte, limitende\u00b7si a sa partetzipatzione a unas cantas mustras colletivas locale che a sa Rassegna Regionale Sarda de Artes figurativas, ammaniada in ocasione de sas Tzelebratziones Deleddianas. Esecutat in soledade ritratos a \u00f2giu e carboneddu, ma fintzas naturas mortas, mescamente marinas de F\u00ecgari, una bidda de piscadores frecuentada dae sa fam\u00eclia Devoto dae sos annos \u201830. In su 1982 pigat parte a Sa pintura Sarda de sa prima metade de su '900 pro m\u00e8diu de sas regortas de sas amministratziones provintziales de s'Ente Provintziale pro su Turismu e de sa Comuna de N\u00f9goro in sa Biblioteca Bustianu Satta.\nS'11 de santandria de su 1989 Frantzisca Devoto morit in N\u00f9goro, duos annos a pustis de Nerina (narada Nera) Simi, iscumparta in Firentze in su 1987, cun sa cale aiat semper mantentu sos cuntatos.\n\u00d2peras in museos e regortas.\nUnas cantas de sas \u00f2peras suas sunt cunservadas in su Museu de arte de sa prov\u00ecntzia de N\u00f9goro."}
{"id": "19753", "revid": "7227", "url": "https://sc.wikipedia.org/wiki?curid=19753", "title": "Francesca Devoto", "text": ""}
{"id": "19754", "revid": "7227", "url": "https://sc.wikipedia.org/wiki?curid=19754", "title": "Museu d\u2019Arte de sa Prov\u00ecntzia de N\u00f9goro", "text": ""}
{"id": "19757", "revid": "2404", "url": "https://sc.wikipedia.org/wiki?curid=19757", "title": "Carmela Frulio", "text": "Carmela Frulio (S'Alighera, ... - S'Alighera, 14 santugaine 2018)est istada una maistra e traballadora linguistica de S'Alighera. At realizadu medas traballos in favore de sa normalizatzione lingu\u00ecstica de su saligheresu in s'iscola e faghiat parte de \u00d2mnium Culturale de s'Alighera a comintzare dae sa criatzione sua, in ue part\u00e8tzipaiat in manera ativa. Collaboradora de sa Salvagu\u00e0rdia de su Patrimoniu Art\u00ecsticu e Culturale de s'Alighera e s'Iscola de Sa de Tres Edades, fiat coordinadora de su Grupu de Maistros de su Tzentru de Risursas Pedag\u00f2gicas Maria Montessori e fiat implicada comente dotzente e supervisora in su Progetu Palomba e su Escola de Alguer\u00e9s Pascual Scanu. In su 2005 at retzidu su Pr\u00e8miu de Atuamentu Tz\u00ecvicu de sa Fundatzione Llu\u00eds Carulla."}
{"id": "19758", "revid": "3602", "url": "https://sc.wikipedia.org/wiki?curid=19758", "title": "Cartas de Arbaree", "text": "Is Cartas de Arbaree sunt una s\u00e8rie de documentas frassas giradas de su 1845 de unu para minore, Gosamu Manca dae Patada. \nIntre is \"cartas\" bi fiant documentas, cr\u00f2nacas, testos giur\u00ecdicos, poemas in latinu, in italianu e in sardu medievale. In beridade is cartas, pro su prus pergamenas, non fiant de s'Arbaree ma assoriant de un'uf\u00ectziu de Casteddu e fiant istadas creadas dae unu artzivista, tzertu Inn\u00e0tziu Pillito. \nCustas fiant retzidas cun unu tzertu entusiasmu in is ambientes acad\u00e8micos sardos. Primu intre totus fiat istadu s'ist\u00f2ricu reatzion\u00e0riu Pietro Martini a donare credibilidade a is \"cartas\", publichende in su 1863 is \"Pergamene, codici e fogli cartacei di Arborea\". Custas cartas fiant fintzas cunsideradas originales de medas intelletuales italianos, ca permitiant de annullare s'istentada de sa poesia italiana cara a sa poesia de Proventza e de Frantza.\nSa dibata subra s'autentitzidade issoro fiat sighida durante diversos annos e si fiat concruida petzi in su 1870, cando una cummissione iscient\u00ecfica de s'Acad\u00e8mia de is Si\u00e8ntzias de Berlinu, presidida dae Theodor Mommsen, nd'aiat decretadu sa totale frassesa. "}
{"id": "19759", "revid": "7227", "url": "https://sc.wikipedia.org/wiki?curid=19759", "title": "Sardigna prenur\u00e0gica", "text": "Su per\u00ecodu chi pertocat sa Sardigna prenuragica cumprendet cussu tempus de s'Ist\u00f2ria de Sardigna chi pretzedet sa Tziviltade nur\u00e0gica.\nIn s'arcu temporale chi andat dae su de 6 mill\u00e8nnios a.C. a sa fine de su de 3 mill\u00e8nnios a.C. si fiant isvilupadas in s'\u00ccsula diversas culturas su cale aspetu peculiare fiat istadu sa continuidade: custa continuidade issoro at a caraterizare sos isvilupos culturales de su Neol\u00ecticu e de su Eneol\u00ecticu sardu.\nDurante sa n\u00e0schida e s'ispaniadura de su cumm\u00e8rtziu de s'ossidiana is gentes isulanas resurtant bene insertadas in sa retza carca de is cuntatos intre is p\u00f2pulos de is regiones de costera mediterr\u00e0neas; gr\u00e0tzias a s'insularidade e a cuntributos culturales esternos filtrados, aiant mantentu nointames fortes elementos de traditzione, sighende un'evolutzione graduale. Is tr\u00e0ficos mar\u00ectimos aiant tentu cumintzu cun probabilidade partende dae su Mesol\u00ecticu, comente testim\u00f2ngiant carchi agatamentu in cuntestos l\u00ecgures, e si fiant intensificados cun s'abbentu de su Neol\u00ecticu cando s'isparghidura sua aiat tocadu su c\u00f9curu imbatende a s'It\u00e0lia tzentru-setentrionale, sa Proventza e sa Frantza meridionale.\nSemper in cuss'arcu temporale su fen\u00f2menu culturale ampru de su megalitismu, chi dae s'Atl\u00e0nticu fiat ispr\u00f2nghidu a su Mediterr\u00e0neu otzidentale, imbestit in prenu is culturas isulanas lassende in su territ\u00f2riu unu n\u00f9meru mannu de istigas chentza de eguales. Custu fen\u00f2menu at batire - a pustis de millen\u00e0rias evolutziones - a sa Tziviltade nur\u00e0gica.\nPrimos bividores.\nS'agatamentu de ofitzinas l\u00ecticas chi andant torrant a su Paleol\u00ecticu inditat sa pres\u00e8ntzia de s'\u00f2mine in Sardigna in su per\u00ecodu longu meda cumpr\u00e8ndidu intre de is 450.000 e is 10.000 annos faghet.\nV\u00e0rios elementos de cultura materiale, costituidos casi essentzialmente de trastos e ainas in pedra de s\u00eclighe o in carchina, \u00f9tiles a sa subrabiv\u00e8ntzia de s'\u00f2mine, sunt istados atzapados in su \"tataresu\" e in su \"nugoresu\", in is sitos de \"Giuanne Malteddu\", \"Interiscias\", \"Laerru\", \"Preideru\" e \"Riu Altana\".\nSegundu is chircadores, s'om\u00ecnide denominadu \"Nur\", is cales rastos sunt istados atzapados in sa gruta de N\u00f9righe, situada in terr\u00ect\u00f2riu de sa bidda de Cher\u00e8mule, fiat istadu su primu a colonizare s'atuale territ\u00f2riu isolanu unos 250.000 annos faghet; in sa base de sos ist\u00f9dios in una falange de s'om\u00ecnide, si suponet chi fiat unu \"pre-neanderthalianu\", ma unos ant espressadu dudas, ipotizende un'istesiamentu morfol\u00f2gicu dae sos om\u00ecnides.\nIn su per\u00ecodu de s'\u00f9rtima glatziatzione su livellu de is mares fiat prus bassu de 130 metros: in cuss'\u00e8poca Sardigna e C\u00f2rsica formaiant un'\u00f9nica manna \u00ecsula, partzida dae sa Toscana de un'istrintu bratzu de mare in ue fiat poss\u00ecbile sa navigatzione a bista.\nIs rastas prus antigas chi faghet a relatare cun sa colonizatzione de sa Homo sapiens andant torra a su Paleol\u00ecticu superiore e a su Mesol\u00ecticu. Is rastas issoro sunt istadas atzapadas siat in Sardigna tzentrale (\"Gruta Corbeddu\" de Ul\u00ecana) siat in Sardigna setentrionale (\"Gruta de Su Coloru\" de Laerru).\nSa prus antiga carena umana cumpleta atzapada in Sardigna andat torra a su per\u00ecodu de transitzione intre su mesol\u00ecticu e su neol\u00ecticu. Torradu a batiare \"Amsicora\", est istadu agatadu in su 2011 in \"Su Pistoccu\" , in sa marina de \u00c0rbus, a pagos metros de s'oru de su mare de sa Costa Birde, in su sud-ovest de Sardigna. Sa zona est istada ogetu de isgavos in prus furriadas in passadu e at dadu a sa lughe unos \u00e0teros importantes repertos.\nSu Neol\u00ecticu.\nPartende dae su de 6 mill\u00e8nnios a.C. sa rivolutzione neol\u00ectica si fiat isparghinada a su Mediterr\u00e0neu otzidentale e fiat agiunta a s'\u00ccsula. A ingh\u00ecriu a cussu per\u00ecodu si fiant isvilupadu protzessos sotziales e produtivos ligados a s'agricultura, a sa pesadia cussorgiale de su besti\u00e0mene, a sa n\u00e0schida de biddas ist\u00e0biles, a s'agregatzione familiare de tipu cl\u00e0nicu a s'internu de grupos tribales. In cussu cuntestu si fiant isvilupadas is tecnologias de sa pedra lamada, de sa tzer\u00e0mica e de unos \u00e0teros manufatos, ultres chi su fraigu de is primas barcas in is aposentamentos de costera.\nA cumintzos de su Neol\u00ecticu populatziones noas si fiant isp\u00ecnghidas a s'\u00ccsula dae s'Europa continentale agatende\u00b7nche pranuras adatas a s'isvilupu de sa messaria e de su pesadiu, padentes ricas de fera de cassa e ampras setziduras de ossidiana, una roca vitrea, niedda e lughente de or\u00ecgine vulc\u00e0nica.\nSu cumm\u00e8rtziu de s'ossidiana.\nIn s'\u00ccsula, durante unu per\u00ecodu longu, su bene prus pretziosu fiat istadu pr\u00f2piu s'ossidiana, localizada in manna cantidade in un'\u00f9nicu situ in su chirru tzentru-otzidentale est a n\u00e0rrere in su monte Arci in su aristanesu. Is escas de custa pedra fiant cunsideradas pro is gentes preist\u00f2ricas su materiale prus id\u00f2neu pro fraigare ainas e armas comente a gurteddos acutzos, puntas de fritzas e de lantza, costituende una mertze meda chircada.\nForas de Sardigna, in ue esistiant is setziduras prus importantes, in su Mare Mediterr\u00e0neu otzidentale in cussu per\u00ecodu s'agataiat isceti in tres \u00ecsulas minores: Pantelleria, L\u00ecpari, Palmarola e sa bogada sua implicaiat connoschimentos e capatzidades consolidadas in sa navigatzione.\nSu sistema de frunidura de custu materiale a banda de is populatziones neol\u00ecticas est istadu istudiadu atentamente impreende is prus reghentes tecnologias, cunsentende de determinare in manna minuda totu sa cadena de produtzione, partende dae is sitos de or\u00ecgine in ue fiat bogada fintzas a cussos de arribu, sighende tapa pro tapa is c\u00e0mbios e is tziclos interm\u00e8dios de traballadura. Is bias cumertziales arribaiant a sa terramanna passende dae \u00ecsula a \u00ecsula, pro artziare a pustis is fr\u00f9menes, giampende is montes e agiunghende a bidditzolos meda a tesu in ue sa pedra vulc\u00e0nica fiat traballada e trasformada in ainas adatas a is prus impreos prus isvariados.\nIn su monte Arci tzentros de bogadura e de traballadura ist\u00e8rridos sunt istados individuados in su territ\u00f2riu de su comune de Pau, in sa costera otzidentale. Prus de binti ofitzinas de ispistoladura (\"atelier\") sunt istadas coidadosamente indagadas, intre custas sa de \"Sennixeddu\" - sa prus manna - coberit una superf\u00ectze deprus de binti \u00e8taros.\nSu fen\u00f2menu de su megalitismu.\nIs primos abisos de su Megalitismu in s'\u00ccsula sunt de relatare a su Neol\u00ecticu m\u00e8diu-reghente (\"proto-megalitismu\"), e is chircas dimustrant comente a issu siat ligadu in manera istrinta a su megalitismu de s'\u00e0rea piren\u00e8ica,\nPro more de s'ispaniadura capillare e de sa variedade manna chi ant tentu in Sardigna sos imponentes f\u00e0bricos in pedra gran\u00ectica e l\u00e0vica, is culturas prenur\u00e0gicas e s'imbeniente Tziviltade nur\u00e0gica sunt cunsideradas intre is prus importantes culturas megal\u00ecticas mai es\u00ecstidas.\nSu territ\u00f2riu isulanu acas\u00e0giat difatis unu n\u00f9meru mannu de monolites, siat isulados siat in neras retil\u00ecnias o fintzas in chircu, impreados dae sos antigos Sardos siat pro un'impreu singularmente monumentale, comente is menhir, siat pro isvariadas tipologias de f\u00e0bricos definidos - apuntu - de t\u00e8cnica \"megal\u00ectica\".\nIs diferentes culturas prenur\u00e0gicas.\nUnu n\u00f9meru mannu de materiales sunt istados atzapados dae sos arche\u00f2logos e datados a unu per\u00ecodu chi andat dae su Neol\u00ecticu (6.000-2.900 a.C.), pro m\u00e8diu de su Edade de su r\u00e0mene (2.900-1.800 a.C.), fintzas a sa m\u00e8dia de s'Edade de su brunzu.\nIs diferentes tipos de formas e sos istiles de is tzer\u00e0micas tenent contradist\u00ecnghent is diferentes \u00e0mbitos culturales chi pigant su n\u00f9mene dae is localidades de is agatamentos.A sighire, in \u00f2rdine cronol\u00f2gicu, is v\u00e0rias culturas segundu per\u00ecodu:\nNeol\u00ecticu antigu.\nSunt prus de baranta is localidades chi si cunsiderant abbitadas in su Neol\u00ecticu antigu, situadas siat a manu de is costas siat in santu Istevene in su artzip\u00e8lagu de Sa Maddalena, in cala Corsara in sa \u00ecsula de Spargi, in sa gruta Birde in S'Alighera, ma fintzas in s'internu de s'\u00ccsula in territ\u00f2riu de L\u00e0coni.\nSunt grupos minores chi si d\u00e8dicant a sa pisca, a sa cassa e a sa regorta e a sa bogadura e a su cumm\u00e8rtziu de s'ossidiana, su pretziosu bidru vulc\u00e0nicu abundosu in is setziduras de su monte Arci. Sa produtzione tzer\u00e0mica de cussu per\u00ecodu, pro sa decoradura e s'aspetu de is formas de is vasos, est narada cardiale, sende chi fiat decorada pro m\u00e8diu de impressione in s'arghidda frisca impreende s'oru esternu de su \"cardium edule (\"oe naradu \"Cerastoderma edule\"), unu tipu de conch\u00ecgiu marinu.\nCultura de Su Carroppu.\nSa cultura de Su Carroppu rapresentat sa fase prus antiga de su Neol\u00ecticu in Sardigna (su de 6 - su de 5 mill\u00e8nnios a.C.). Partende dae su 1968, in is campagnas de isgavos sighidas dae is arche\u00f2logos Enrico Atzeni e G\u00e9rard Bailloud in un'amparu in suta de roca in is c\u00f9curos calc\u00e0reos in territ\u00f2riu de Sirri (Carb\u00f2nia) naradu Su Carroppu, sunt istados atzapadas, in p\u00ecgios archeol\u00f2gicos inviolados, tzer\u00e0micas a impastu grusseri de colore nieddu-murru, referidas a c\u00eccaras a calota, ollas glob\u00f2ides e pingiadas cun ansas, a man\u00ecllia orizontale opuru cun bugnas istampadas, decoradas cun motivos geom\u00e8tricos singulares de tipu cardiale, paris cun trastos l\u00ecticos de forma geom\u00e8trica comente a burinos e rasigadores fraigados cun ossidiana de Monte Arci.\nEst istada atzapada annotamala sa pres\u00e8ntzia de rastos de antigos mandiares, cun s'agatamentu de ossos de animales comente a su cherbu, su prolagus sardus, su sirbone, documentende gai un'economia basada in s'allevamentu, sa cassa, sa pisca. Sa pres\u00e8ntzia de duas carenas umanas, paris cun ogetos de arreu costituidos dae conch\u00ecgios, segundu is ricercadores testim\u00f2niant costum\u00e0ntzias de interros in gruta.\nSa cultura de Su Carroppu tenet currespond\u00e8ntzia in C\u00f2rsica, in sa pen\u00ecsula italiana e in cudda ib\u00e8rica, ma mescamente sos agatamentos in Sardigna e in C\u00f2rsica cunfirmant su rolu crae de custas duas \u00ecsulas pro sa cumprensione de sa neolitizatzione de su Mediterr\u00e0neu de su nord-ovest.\nCultura de sa Gruta Birde.\nSa cultura de sa Gruta Birde pigat su n\u00f9mene de una gruta localizada a capu Catza in sos int\u00f2rrios de S'Alighera in ue, in su 1979, sunt istados fatos de sos agatamentos oe espostos a su Museu Sanna de T\u00e0tari. Est fata andare torra a sa segunda fase de su Neol\u00ecticu antigu a ingh\u00ecriu a sa metade de su de 5 mill\u00e8nnios a.C..\nCusta cultura fiat presente in sa parte nord otzidentale de Sardigna e fiat caraterizada pro sa produtzione de una variedade de tzer\u00e0micas de t\u00e8cnica meda rafinada, lantzitadas cun pagas decoraduras de tipu cardiale mentras abbundaiant decoraduras definidas \"istrumentales\", est a n\u00e0rrere otentas pro m\u00e8diu un'aina dentada.\nIn unu vasu atzapadu in s'om\u00f2nima gruta, is piessignas ansas sunt istadas rapresentadas comente a de unas concas umanas mionres cun nasu, ogros e buca riproduidos in manera istilizada, cun probabilidade cun funtzione m\u00e0gica. Segundu s'arche\u00f2logu Giovanni Lilliu, cussu vasu diat rapresentare sa prima rafiguratzione antropomorfa de sa preist\u00f2ria sarda.\nIn unu muru a s'internu de sa gruta sunt istados annotamala atzapados unos grafitos piessignos, \u00e0tera singulare testimonia de cussas gentes.\nCultura de Filiestru.\nIn su 1971 su pre\u00ecderu ispele\u00f2logu Renato Loria at iscobertu in su territ\u00f2riu de Mara, intre Biddanoa Monteleone e Bosa, una gruta de unos sessanta metros cuadrados, sa gruta de Filiestru, in ue sunt istados fatos agatamentos chi andant torra a su Neol\u00ecticu antigu.\nSa gruta est istada a pustis indagada dae sos arche\u00f2logos V.R Switsur e David H. Trump chi analizende unu dep\u00f2situ archeol\u00f2gicu de sa grussesa de tres metros e mesu, ant iscobertu una sighidura una a fatu de s'\u00e0tera de v\u00e0rias culturas chi abbratzaiant unu arcu temporale meda longu, de cussa prus antiga, de tipu cardiale, a cussa prus reghente giai in \u00e8poca nur\u00e0gica (cultura \"Sa Turricola\").\nSa prus antiga est istada datada a sa fine de su de 5 mill\u00e8nnios a.C.; is repertos ammustrant una cultura ev\u00f2lvida cumposta dae gentes d\u00e8ditas a s'agricultura, a s'allevamentu, a sa cassa e a sa pisca. Si notat notada annotamala s'isparessimentu casi totale de is pretzedentes formas de decoradura vasculare mentras cumparent is aneddones in pedra birde chi agatant cumproos in C\u00f2rsica e in sa pen\u00ecsula italiana: custos agatamentos induint sos istudiosos a cunsiderare ca durante cussu per\u00ecodu is populatziones sardas aiant intritzados istrintos raportos cumertziales cun is comunidades neol\u00ecticas mediterr\u00e0neas interessadas a su cumm\u00e8rtziu de s'ossidiana chi biviant in Frantza meridionale, in sa pen\u00ecsula ib\u00e8rica, in cussa italiana e in Sitz\u00eclia.\nNeol\u00ecticu m\u00e8diu.\nDurante custu per\u00ecodu (cumintzos de su de 4 mill\u00e8nnios) is bividores neol\u00ecticos de Sardigna connoschent una cr\u00e8schida culturale e econ\u00f2mica manna. Custos c\u00e0mbios s'avertint in piessignu in sa produtzione tzer\u00e0mica chi si presentat prus rafinada e de m\u00e8gius fatura, mentras is trastos l\u00ecticos sunt atzapados in n\u00f9meru majore.\nCreschet su n\u00f9meru de is biddas e si difundet su cultu de sa Dea Mama mediterr\u00e0nea, dea de sa fertilidade agr\u00e0ria e umana, is cales numerosas rafiguratziones isteatop\u00ecgias atzapadas in custu per\u00ecodu nde sunt testimonia elocuente.\nCultura de Bonu Ighinu.\nSa cultura de Bonu Ighinu, is cales primas manifestatziones tzertas sunt dat\u00e0biles a su 4000 a.C., si fiat imposta siguramente giai dae su 3400 a.C. tzirca.. Pigat su n\u00f9mene de su santu\u00e0riu de Sennora Nostra de Bonu Ighinu in territ\u00f2riu de su comunu de Mara, in is cales int\u00f2rrios s'agatat sa gruta de su Tintirriolu, logu in ue sunt istadas atzapados in su 1971 not\u00e0biles repertos tzer\u00e0micos cun ansas zoomorfas e antropomorfas. Si fiat ispaniada in manera ampra in casi totu s'\u00ecsula e unu de is bidditzolos prus importantes fiat su de Puisteris in M\u00f2guru.\nEst cunsiderada dae sos arche\u00f2logos che a sa prima cultura in Sardigna a impreare tuvas artifitziales che a sepulcros e rapresentat s'evolutzione naturale de sa pretzedente cultura de Filiestru, sa cale gruta s'agatat in su matessi territ\u00f2riu.\nIs manufatos relativos a su bidditzolu e a sa necr\u00f2poli de C\u00f9curu 'e is Arrius ammustrant una sotziedade bene organizada, de livellu econ\u00f2micu e art\u00ecsticu not\u00e0bile, bene istruturada in su pranu sotziale e religiosu. In cussu situ sunt istados numerosos sos agatamentos de istatueddas femininas chi figurant sa Dea Mama, su cale cultu fiat isparghinadu fintzas in manna parte de s'Europa neol\u00ectica e in su lutone de su mediterr\u00e0neu, rapresentada in is maneras prus isvariadas: istent\u00e0rgia, setzida, mentras allatat o mentras illiberat.. Su situ de C\u00f9curu 'e is Arrius est inditadu dae medas istudiosos chi partenet a sa cultura de santu Triagu.\nNeol\u00ecticu reghente.\nSu Neol\u00ecticu reghente (4000-3200 a.C.) bidet s'evolutzione de sa cultura de Bonu Ighinu in cussa galu prus cumplessa e articulada de Otieri colende pro m\u00e8diu de sa fase culturale de santu Triagu e de Altzaghena.\nCultura de Santu Triagu.\nSa cultura de Santu Triagu (3400-3200 a.C.) caraterizat sa parte finale de su Neol\u00ecticu m\u00e8diu e introduit a cussu reghente. Est cunsiderada dae sos arche\u00f2logos che a una cultura de giuntura intre sa de Bonu Ighinu e sa de Otieri e est atualmente in fase de definitzione prus pretzisa.\nPigat su n\u00f9mene de sa cr\u00e8sia de Santu Triagu de Terraba, comuna in prov\u00ecntzia de Aristanis, in is cales int\u00f2rrios fiat atzapadu unu bidditzolu preist\u00f2ricu ricu de testimonias.\nSegundu s'istudiosu Giovanni Ugas, durante custa fase sunt isgavadas is primas domos de janas chi s'ant a ispaniare in totu s'\u00ecsula, cun s'etzetzione de sa Gaddura.\nCultura de Altzaghena.\nSa cultura de Altzaghena at interessadu massimamente sa regione gadduresa e unas cantas \u00e0teras zonas orientales de s'\u00ecsula cun unas preb\u00e0inas fintzas in C\u00f2rsica meridionale: pro custa resone est inditada fintzas che a aspetu culturale corsicanu-gadduresu.\nIs tumbas mannas a chircu gadduresas signant s'es\u00f2rdiu de su megalitismu in Sardigna, intre is prus antigos de su Mediterr\u00e0neu otzidentale. Sos asciug\u00e0rios funer\u00e0rios cumprendent ogetos traballados cun refinadura comente copigheddas in isteatita, lamas in s\u00eclighe, estrales minores triangulares in pedra tosta lamada e trigos de cannaca de isteatita birde a forma de olias piticas.\nNeol\u00ecticu finale.\nDurante su Neol\u00ecticu finale s'afirmat in Sardigna una de is culturas prus importantes de s'ist\u00f2ria sua: sa cultura de Otieri.\nCultura de Otieri.\nSa cultura de Otieri est istada una cultura sa cale organizatzione sotziale, econ\u00f2mica e religiosa si fiat dif\u00f9ndida subra totu su territ\u00f2riu isulanu. Est connota fintzas cun n\u00f9mene de cultura de santu Mighele, dae su n\u00f9mene de s'om\u00f2nima gruta in territ\u00f2riu de sa comuna de Otieri in ue sunt istadas agatadas importantes testimonias. In custu situ difatis sunt istados atzapados vasos finemente traballados e decorados cun motivos geom\u00e8tricos lantzitados in manera elegante in s'arghidda e colorados cun ocra ruja. Is prus datados si presentant de forma tunda e pagu refinidos, mentras is de \u00e8poca prus tarda sunt meda istilizados e cun forma prus afinada.\nSos istudiosos cuns\u00ecderant custu tipu de ist\u00e8rgiu una novidade pro sa Sardigna neol\u00ectica e fintzas a tando maniestos paris fiant retentos t\u00ecpicos de sas \u00ecsulas Tz\u00ecclades e de Creta. Si presumit chi a sighidu de importantes isc\u00e0mbios de cumm\u00e8rtzios cun cussas \u00ecsulas larganas, t\u00e8cnicas noas de traballos a manu, connoschimentos noos in sa metallurgia e istiles de vida noos, aiant torradu vida a is culturas chi s'agataiant dende unu impulsu forte a s'economia e originende una prus ev\u00f2lvida sotziedade tzivile, organizada in manera ist\u00e0bile in medas comunidades. A sa lughe de custas pretziosas testimonias s'or\u00ecgine de sa cultura de Otieri est istada definida de apr\u00f2liu orientale e tales agatamentos ant dimustradu inechivocabilmente su forte isc\u00e0mbiu culturale e cumertziale intercurtu intre is sardos prenur\u00e0gicos e populatziones neol\u00ecticas gregas.\nIn sa base de custos importantes agatamentos sos istudiosos sunt de ac\u00f2rdiu definende sa \"Cultura de Otieri\" che sa prima manna cultura sarda.\nEdade de su r\u00e0mene.\nCultura di Sub-Otieri.\nSa cultura Sub-Otieri (narada fintzas \"Otieri ruju\"), datada intre su 2850 e su 2700 a.C., rapresentat sa sighidura, in piessignu in s'\u00e0rea tzentru-meridionale de s'\u00ecsula , de sa fase pretzedente de su Neol\u00ecticu finale.\nS'ossidiana \u00e8 comomai raramente impitada mentras si registrat d'isvilupu de sa metallurgia\nCultura de Abealzu-Filigosa.\nSa prima localidade istat a manu de \u00d2sile, sa segunda a manu de Macumere. Si fiat isvilupadu intre su 2700 e il 2400 a.C. e fiat dislindada a unas bintinas de sitos postos in s'\u00e0rea de su tataresu e pagas \u00e0teras zonas de su tzentru-sud de Sardigna.\nAiant divinizadu is antepassados gherreris pro m\u00e8diu de ist\u00e0tuas losas (localizadas susetotus in sa Sardgina tzentru-otzidentale) e aiant pesadu e restauradu monumentos megl\u00ecticos mannos, comente sa pir\u00e0mide a gradas de Monte d'Accoddi, in is int\u00f2rrios de T\u00e0tari, in unu c\u00f9curu a base cuadrangulare de deghe metros, chi in or\u00ecgine propassaiat is 36 metros, meda probabilmente cunsagradu a su Deus Sole e chi regordat pro sa posidura sua subra de unu terratzu elevadu is templos ziqqurath de Mesopot\u00e0mia.\nIn is sepulturas sunt fitianas is armas comente istiles in r\u00e0mene e estrales a marteddu in pedra, ma fintzas puntas di fretza in ossidiana. Massimamente in sa fase Abelzu is formas vasculares ammentant is de sa cultura de su Rinaldone.\nIspaniada in totu Sardigna intre su 2400 e il 2100 a.C., s\u00ecngiat una segada culturale cun su passadu e fiat fortzis importada dae grupos angenos. \nSi partzit segundu is istudiosos in bator \"facies\": \nIntre de is annoaduras printzipales s'ammentant is tumbas a forru individuales, cump\u00e0assidas in zona de Casteddu, e is muros megal\u00ecticos mannos de su tzentru-norte de s'\u00ecsula comente in su situ de Monte Baranta.\nImpitaiant grapas in prumu pro assentare is vasos. Is tzer\u00e0micas ammustrant influssos orientales in su sud e de sa cultura de Fontbouisse in su norte.\nCultura de su Vasu Campaniforme.\nEst una cultura de apr\u00f2liu esternu, ispaniada intre de sa fine de III e prim\u00ectzios de su segundu mill\u00e8nniu a.C. (2100-1800 a.C.), is cales populatziones aiant b\u00ecvidu ammesturadas cun p\u00f2pulos de \u00e0teras culturas. Sunt identific\u00e0biles pro is man\u00ecgios vasculares e pro is passamanos de pedra lamada (\"brassard\") chi portaiant pro abbrandare su rinculu de s'arcu.\nUsant istiles de r\u00e0mene, bratzales e aneddos e cumparent pro sa prima borta in s'\u00ecsula ogetos in oro (cannaca dae da tumba de B\u00ecngia 'e Monti).\nCusta cultura fiat ispaniada mescamente a longu de sa costersa otzidentale e in is zonas de campura a curtzu mentras sunt iscassos is agatamentos in sa costera orientale cuntzentrados susetotus a manu de Durgali.\nDe sa cultura de su vasu campaniforme in Sardgina si podent reconn\u00f2schere tres \"facies\" chi si relatant a or\u00ecgines geogr\u00e0ficas e per\u00ecodos diferentes:\nEdade de su brunzu.\nArribende a sa tziviltade nur\u00e0gica.\nIntre su 1800 e su 1600-1500 a.C., s'evolutzione de sas tziviltades prenur\u00e0gicas aiat batidu a su per\u00ecodu forsis prus affascinante de s'ist\u00f2ria sarda, dominadu dae sa tziviltade nur\u00e0gica. Custa tziviltade at pintiniadu in totu su territ\u00f2riu de s'\u00ccsula de testimonias importantes, originales e ammajadoras: is nuraghes.\nCultura de B\u00f9nnannaru.\nIn su 1800 a.C. s'isvilupat sa cultura de Bunn\u00e0nnaru, regionalizatzione isulana de sa pretzedente cultura de su vasu campaniforme cun unas influ\u00e8ntzias b\u00e8nnidas de sa cultura de Polada de s'It\u00e0lia setentrionale.\nSi pesant is primos pseudonuraghes e sos protonuraghes, ma sunt pagu numerosos in cumpar\u00e0ntzia de su totale de sos f\u00e0bricos. Custos Protonuraghes sunt costituidos dae una base cun passaditzu e unu vanu iscala pro atz\u00e8dere a su terratzu.\nCultura Sub-B\u00f9nn\u00e0nnaru.\nSa cultura sub-Bunn\u00e0nnaru (1500-1300 a.C.) est cunsiderada sa prima fase de sa tziviltade nur\u00e0gica.\nSi curat s'organizatzione de su territ\u00f2riu, si fr\u00e0igant millis de Nuraghes a turre sola, chentinas de tumbas megal\u00ecticas, bidditzolos numerosos.\nIs populatziones si sunt ispaniadas in totu s'\u00ccsula, ant fraigadu aposentamentos noos, ma non ant abbandonadu sos betzos. Sa vida de massajos e pastores est testimoniada dae sos trastos l\u00ecticos e tzer\u00e0micos perb\u00e8nnidos a nois.\nIn su matessi per\u00ecodu sa tziviltade torreana, istrintamente acapiada a sa nur\u00e0gica, s'ispaniat in su sud de sa C\u00f2rsica mentras in is \u00ecsulas Baleares s'isvilupat sa tziviltade talaj\u00f2tica.\nArte e religione in sa Sardigna prenur\u00e0gica.\nSa religione prenur\u00e0gica fiat basada printzipalmente in su cultu de sa Dea Mama, comente sutzediat in su restu de s'Europa Antiga e in su Oriente M\u00e8diu. Una chentina de istatueddas chi figurant sa dea sunt istadas atzapadas in v\u00e0rias localidades de Sardigna. Acanta a issas bi fiat una figura masculina su cale s\u00ecmbulu fiant is corros taurinos chi cumparent in manera fitiana in is domus de janas e in is menhir.\nPartende dae sa prima edade de sos metallos su cultu de sa Dea manna at a incumentzare a \u00e8ssere in parte remplasadu dae su de una divinidade masculina, gherradora e inchieta, comente testimoniadu fintzas dae sas ist\u00e0tuas istele de su Sarcidanu e de su Mandrolisai che rapresentant gherradores armados cun istiles.\nIs necr\u00f2polis ipog\u00e8icas.\nDomos de Janas.\nGasi comente sos nuraghes dae s'Edade de su brunzu ant caraterizadu sa tziviltade nur\u00e0gica, gai sas millis de tumbas ipog\u00e8icas connotas che a \"domos de janas\" ant caraterizadu su per\u00ecodu prenur\u00e0gicu. Is chircas archeol\u00f2gicas ant evidentziadu difatis ca durante sa cultura de Otieri - su momentu prus artu e unit\u00e0riu de su per\u00ecodu prenur\u00e0gicu - in s'\u00ccsula aiat froridu un'economia basada subra un'ulteriora ispaniadura de s'agricultura e de su pesadiu, rilevende fintzas sa tzentralidade de sa Sardigna in s'isc\u00e0mbiu de risursas naturales de importu cales s'ossidiana in s'\u00e0mbitu de su batzinu otzidentale de su Mediterr\u00e0neu.\nChentinas de necr\u00f2polis ipog\u00e8icas cun millis de sepulturas de su tipu \"domo de janas\", sunt testim\u00f2nias craras de custa sotziedade prenur\u00e0gica operosa e caraterizada dae una organizatzione sotziale e religiosa cumplessa, aberta a sos influssos b\u00e8nnidos de ogni cantone de su mare chi ingh\u00ecriat s'\u00ccsula, tzentrada in bidditzolos de barracas is cales elementos architet\u00f2nicos - in iscala reduida - sunt cun abilesa rapresentados in is tumbas ipog\u00e8icas, cales pilastros, intrajadura de b\u00f2vidas a d\u00f2piu isproid\u00f2ngiu, foghiles, setziduras, totus elementos beros de un'architetura chi no esistet prus a s'esternu, e totus isculpidos in sa roca paris cun s\u00ecmbulos de s'ispiritualidade sua, comente ispirales coloradas cun ocra e protomos taurinos.\nSi nde contant cun tzertesa 2500, in formas simpres o puru in agrupamentos chi contant fintzas a 24 vanos, fatu\u00b7fatu in planimetrias diversas dae su tipu a pranta rughiforme, a forma de T o a pranta tzentr\u00ecpeta, isuladas opuru agregadas in ampras necr\u00f2polis chi arribant a cunt\u00e8nnere fintzas a 40 tumbas, mentras numerosos sunt is sitos \u00e0ncoras de isgavare.\nTumbas in tavones.\nT\u00ecpicas de Gaddura e de C\u00f2rsica sas tumbas in grutas fiant giai dif\u00f9ndidas in su Neol\u00ecticu, in antis de sa cumparta de sos interros a chircu, e s'usu issoro fiat perduradu intre sas trib\u00f9s corsicanas fintzas in su per\u00ecodu nur\u00e0gicu. Is mortos fiant inumados in grutas naturales de sa roca gran\u00ectica (naradas difatis in gadduresu Tavoni), in carchi casu ligeramente torradas a adatare. Is rituales funer\u00e0rios resurtant disconnotos ma si suponet chi cun probabilidade si trataiat de depositziones \"segund\u00e0rias\", est a n\u00e0rrere fiant depostas in is tavones is solas rastas ischel\u00e8tricas a pustis de s'ispurpadura.\nCustos piessignos amparos in suta de roca pertocaiant siat grutas isuladas siat agrupamentos de bercas longu sos penditzos de sos mannos massos gran\u00ecticos galu oe peculiares a sos paes\u00e0gios gadduresos. Unu imparis de tavones cont\u00ecguos e abitados assumiant a bortas s'aspetu de beros e pr\u00f2pios acussorgiamentos afortigados, amparados siat dae sa posidura naturale issoro siat dae muros megal\u00ecticos de isbarramentu a sas bias de atzessu e de turres de abbistada, comente - pro esempru - su bidditzolu afortigadu de su situ de Monte Candela, in territ\u00f2riu de Altzaghena in ue est galu vis\u00ecbile una tumba dolm\u00e8nica a s'internu de unu tafone, cun atacada cista l\u00ectica, o puru cudda de monte Mazzolu cun muru de \u00e8poca nur\u00e0gica. In su tavone de monte Incappiddatu, semper in Altzaghena, durante sas chircas archeol\u00f2gicas fatas in su 1959 sunt istadas agatadas tzer\u00e0micas simigiantes a cussas atzapadas in sos tz\u00ecrculos dolm\u00e8nicos de Li Muri e Macciunitta, t\u00ecpicas de sa cultura de Otieri.\nTumbas a forru.\nAtzapadas in carchi situ de su Campidanu de Casteddu de ascr\u00ecere a sa cultura de Monte Claro, custas sepulturas sunt caraterizadas dae unu putzetu de atzessu e de unu m\u00e0ssimu de tres tzelleddas \"a forru\" in ue fiant depostos is mortos.\nPrintzipales sitos prenur\u00e0gicos.\nA sighire unos cantos sitos prenur\u00e0gicos intre de is prus de importu:"}
{"id": "19761", "revid": "2404", "url": "https://sc.wikipedia.org/wiki?curid=19761", "title": "Gherras balc\u00e0nicas", "text": "Is gherras balc\u00e0nicas (in b\u00f9lgaru \u0411\u0430\u043b\u043a\u0430\u043d\u0441\u043a\u0438 \u0432\u043e\u0439\u043d\u0438, \"Balkanski vojni\", in gregu: \u0392\u03b1\u03bb\u03ba\u03b1\u03bd\u03b9\u03ba\u03bf\u03af \u03c0\u03cc\u03bb\u03b5\u03bc\u03bf\u03b9, \"Valkanik\u00ec p\u00f2lemi\", in rumenu: R\u0103zboaiele balcanice, in serbu: \u0411\u0430\u043b\u043a\u0430\u043d\u0441\u043a\u0438 \u0440\u0430\u0442\u043e\u0432\u0438, \"Balkanski ratovi\", in turcu: Balkan Sava\u015flar\u0131) sunt istadas duas gherras cumb\u00e0tidas in s'Europa sud-orientale in su 1912-1913 in su cursu de is cales sos istados cumponentes sa Liga Balc\u00e0nica (Regnu de Bulgaria, Gr\u00e8tzia, Regnu de su Montenegru e Regnu de S\u00e8rbia) a primu aiant conchistadu a sos otomanos sa Matzed\u00f2nia e manna parte de sa Tr\u00e0tzia e a pustis aiant atumbadu intre de issos e issos pro sa ispartzidura de is terras conchistadas.\nIs promissas non mantentas e is malumores fiant istados causados dae su mancadu cumpletamentu de su protzessu de emantzipatzione de is terras balc\u00e0nicas de su chi abarraiat de s'Imp\u00e8riu Otomanu durante su de 19 s\u00e8culos. Is serbos, durante sa gherra russu-turca de su 1877-78, aiant difatis conchistadu medas territ\u00f2rios; mentras sa Gr\u00e8tzia si fiat annessionada sa Tess\u00e0lia in su 1881 (fintzas si a pustis nd'aiat d\u00e8pidu torrare una parte minore a sos Otomanos in su 1897) e sa Bulgaria (printzipadu aut\u00f2nomu de su 1878) sa prov\u00ecntzia de sa Rumelia orientale in su 1885. Custos tres istados, paris cun su Montenegru, teniant m\u00ecrias de s'ispaniare cara a cussos territ\u00f2rios, galu suta de su dom\u00ecniu otomanu, nodidos cun su n\u00f9mene de \"Rumelia\" e chi cumprendiant sa Rumelia orientale, sa Matzed\u00f2nia e sa Tr\u00e0tzia.\nDe su restu, giai a metade Otighentos, is tensiones intre sos istados balc\u00e0nicos bramidos de sutr\u00e0ere terras in Matzed\u00f2nia e Tr\u00e0tzia a s'Imp\u00e8riu Otomanu aiant isp\u00ecnghidu is pot\u00e8ntzias mannas a f\u00e0ghere de manera chi su \"status quo\" esseret mantentu e chi sas autoridades otomanas garantirent s'incolumidade de s populatziones cristianas a issas sutam\u00ectidas, giai interessadas in sa gherra pro sa liberatzione dae su dom\u00ecniu otomanu. Custas chistiones, nointames, si fiant torradas a presentare cando in su mese de tr\u00eculas de su 1908 sos Gi\u00f2vanos Turcos aiant costrintu su Sultanu a torrare a p\u00f2nnere sa Costitutzione otomana dae issu matessi susp\u00e8ndida. Fiat istadu gai chi s'\u00c0ustria-Ungheria aiat aprofitadu de s'instabilidade pol\u00ectica de s'Imp\u00e8riu Otomanu pro s'annessionare sa prov\u00ecntzia de B\u00f2snia e Erzeg\u00f2vina (giai ocupada, in realidade, in su 1878). Sa Bulgaria etotu si fiat proclamada regnu in manera cumprida indipendente (santugaine 1908), mentras is gregos aiant protz\u00e8didu cun s'annessione de s'\u00ecsula de Creta (is Pot\u00e8ntzias Mannas, nointames, aiant blocadu custa \u00f9rtima operatzione).\nIscr\u00e8tidos dae s'annessione a s'\u00c0ustria-Ungheria de sa B\u00f2snia (in ue biviant 825.000 serbos de fide ortodossa e biviant medas \u00e0teros apoderadores de sa c\u00e0usa serba) e custrintu a reconn\u00f2schere tale annessione in su martzu 1909 ponende gai unu frenu a is avolotos de is natzionalistas serbos, su guvernu serbu aiat furriadu is m\u00ecrias de s'ispaniare cara a sud, in sa chi fiat sa \"Betza S\u00e8rbia\" (su Sangiacadu de Novi Pazar e sa prov\u00ecntzia de su Kosovo). A is m\u00ecrias serbas si fiant ann\u00e0ghidas cussas b\u00f9lgaras: a pustis de \u00e0ere otentu s'ap\u00f2giu de sa R\u00f9ssia in s'abrile 1909, sa Bulgaria cheriat difatis atacare a is territ\u00f2rios otomanos in Tr\u00e0tzia e Matzed\u00f2nia. Peristantu, su 28 austu 1909 in Gr\u00e8tzia, unu grupu de ufitziales (\"Stratiotikos Syndesmos\") aiant pedidu una reforma costitutzionale, sabogadura de sa fam\u00eclia reale dae sa ghia de is fortzas armadas e una pol\u00ectica \u00e8stera prus detz\u00ecdida e natzionalista cun sa cale p\u00f2dere res\u00f2lvere sa chistione cretesa e furriare s'\u00e8situ de sa derrota de su 1897. A custos acontessimentos si fiat agiuntos s'avolotu de su martzu 1910 de sa populatzione albanesa in Kosovo (apoderada dae is Gi\u00f2vanos Turcos) e, in s'austu 1910, su Montenegro si fiat fatu issu matessi regnu. In su 1911, s'ocupatzione italiana de sa Tripolit\u00e0nia, regione chi parteniat nominalmente a s'Imp\u00e8riu Otomanu, nd'aiat indibilitadu sa positzione internatzionale istimulende in manera ulteriore is m\u00ecrias de is istados balc\u00e0nicos minores."}
{"id": "19763", "revid": "10458", "url": "https://sc.wikipedia.org/wiki?curid=19763", "title": "La casa de papel", "text": "\u00a0\nLa casa de papel \"(in sardu: Sa domo de pabilu)\" est una s\u00e8rie de sa televisione ispagnola pensada dae \u00c1lex Pina. \nPostis sa manna resessida in su canale Antena 3, sa serie est istada acchirida dae Netflix chi at torradu a tasm\u00ectere sa prima istajone modificada, abbasciende sa durada de sos epis\u00f2dios e dividinde\u00b7la gai in duas partes; poi at prod\u00f9idu \u00e0teras duas istajones, finzas issas divididas in duas partes.\nTrama.\nPrima et segunda parte.\nS'ist\u00f2ria contat sos isvilupos de una rapina in manera estremamente ambitziosa e originale. Cominzada cun sa rupida in sa F\u00e1brica Nacional de Moneda y Timbre, in Madrid, pro f\u00e0gher istampare mizas de milliones de dinaris, pro poi fuire cun su buttinu. S'autore de custa impresa est un'\u00f2mine connoschidu comente \"su Professore\". Su reclutamentu de ogni membru de s'iscuadra no est casuale pro nudda: su Professore, difattis, isseberada attentamente unu gruppu de indiv\u00ecduos cun pretzedentes penales, chie, pro motivos de estrassione sotziale, non tenent nudda de p\u00e8rdere. Dognunu durante s'assaltiada agit bestidu de ruju cun una mascara de su pintore ispagnolu Salvad\u00f2r Dal\u00ed.\nCunsideradu sa proibitzione de revelare sa pr\u00f2pia identidade, dogni membru de s'iscuadra benit assignadu su n\u00f9mene de una tzitade: \"T\u00f2kyo\", \"Mosca\", \"Berlino\", \"Nairobi\", \"Rio\", \"Denver\", \"H\u00e8lsinki\" e \"Oslo\". No solu sas identidades depent restare cuadas, ma pro preservare sa professionalitade benit fintzas proibidu de esser in relascione de amistade e nemmancu de affettu. Sos protagonistas si cuant pro chimbe meses in d'unu cuile abbandonadu e mannu meda, in sas campagnas de Toledo, pro si preparare in manera adeguada, faghende totu sas simulatziones netzess\u00e0rias pro afrontare cale chi siat imprevistu. Sa pizzinna paraluminada \"T\u00f2kyo\" est sa boghe narrante chi cummentat sas diferentes din\u00e0micas de su fattu. \nDurante s'acumprimentu de sos eventos, benint in divergentzias tra issos e sun a proa ad arruinare tota s'operatzione in manera costante. Finghende\u00b7si politziottos de sa Gu\u00e0rdia Civil chi iscortan unu tir pienu de bobinas de pabilu pro dinari, sos cumponentes de sa bandha resessint a intrare in sa zecca de Istadu, in un' atzione coordinada dae s'esternu dae su Professore. Dae su momentu chi sos occupantes benint tentos, su mere de sa bandha (\"Berlino\") pro evitare disamistades cun issos tottus, li narat dae subbitu chi non cherent f\u00e0gher male a nisciunu. Sa reclusione intro s'edifiitziu dia depper durare 10 dies, su tempus netzess\u00e0riu pro istampare sa summa determinada e fuire.\nSa politzia s'organitzat e mandat comente negotziadora s'ispetora Raquel Murillo, una f\u00e8mina determinada, mama de una pizzinna e cun una dif\u00ectzile situatzione personale. Totu paret protzedire comente pensadu dae su \"Professore\", puru totu sas mossas pro cuntrastare sos tentativos de sa politzia de frimmare sa rapina, ma a unu tzertu puntu, nonostante s'accurada preparatzione, s'ist\u00f2ria cambiat de manera inaisettada, puru sas vidas de sos protagonistas, fintzas sa de s'ispetora Murillo, rischiende de arruinare sos pianos. Sa rapina andat bene e sa bandha fuet in isulas maravigliosas in grupos de duos, girende su mundu pro duos annos.\nTerza e quarta parte.\nSos membros de su gruppu torrana a si riunire cando \"Rio\" benit tentu dae sa politzia, e detzident de l'agiudare organizzende un'\u00e0tera rapina: custa bolta cheren furare s'oro de sa Banca de Ispagna. Custu pianu fit istadu pensadu 5 annos in antis dae Berlino e Mart\u00edn, un'amigu sou chi part\u00e8tzipat cun su n\u00f9mene de \"Palermo\" comente mere, bidu chi \"Berlino\" l'aiant mortu sas Iscuadras Ispetziales in sa Zecca. Sa bandha si reunit in una parte de unu monast\u00e8riu fora de Firenze e ist\u00f9diat pro circa 5 meses su piano nou e sos m\u00e8todos de cuntratatzione pro ot\u00e8nnere sa libertade de \"Rio\", chi in su frattempus benit torturadu e interrogadu in unu logu cuadu. Intrana in sa bandha fintzas \"Mars\u00ecglia\", militare meda animalista, e \"Bogot\u00e0\", su mezus saldadore de su mundu.\nFinghende\u00b7si sa VI Armada de sa I Cumpagnia BPAC de s'Esercitu Ispagnolu, bennidu pro garantire sa seguridade de s'edifitziu, dae chi mizas de dinari sunt istados bettados dae calchi dirig\u00ecbiles subra Madrid, causende unu caos generalizadu, sa bandha penetrat in sa sede centrale de Madrid de su Bancu de Espa\u00f1a, inue b'at protestas de su p\u00f2pulu in favore de sos rapinadores, sequestrende totu sas personas in su bancu. Arrivende fintzas a 48 metros sutta terra, sos rapinadores s'agatant addainanti a s'impedimentu printzipale a sa bona resessida de su pianu: s'oro e sas cascettas prenas de secretos de Istadu, chi sos rapinadores cherent impreare pro recattare sa forza pubblica, sunt cuadu intro una camera blindata chi, in casu de manomissione, s'allagat in pagos minutos. Ponzende una camera de decompressione e cun s'aggiudu de tutas de sub e bombulas de oss\u00ecgenu, sos rapinadores resessint a cumpletare sa missione. \"Bogot\u00e0\" e \"Nairobi\" incominzant subbitu sas operatziones pro f\u00f9ndere sas 90 tonelladas de oro de sa Riserva Natzionale Ispagnola.\nIn su frattempus, su \"Professore\" e \"Lisbona\" (su paran\u00f9mene de s'ispetora Murillo), cuntrattant dae unu camper ipertecnol\u00f2gicu sa liberatzione de 40 preadus in c\u00e0mbiu de Rio, negotziende cun sa disappiedada ispetora de sa Politzia Alicia Sierra, cussa chi at interrogadu e fattu torturare \"Rio\", e cun su Coronellu Lu\u00eds Tamajo, mere temporaneu de sos Serv\u00ectzios segretos de Ispagna, addelantadu a su Coronellu Alfonso Prieto, chi fit mal\u00e0idu. Sa cuntrattatzione andat bene e s'isc\u00e0mbiu est a sas 8 de manzanu. In su frattempus, in su bancu \"Rio\" lassat \"T\u00f2kyo\", chi reagit coghende-si, e unu tiradori disparat a \"Nairobi\", mentras abbaidat de una bentana su fizzu sou, battidu foras de su bancu dae Sierra.\nCutempor\u00e0neamente su \"Professore\" e \"Lisbona\" s'abbizzant d' \u00e8ssere sighidos dae unu drone, ca calchi massajos, chi los aiant aggiudados a bessire dae su fangu in su camper, los aiant denuntziados a sa Gu\u00e0rdia Civil. Issos duos abbandonant su ve\u00ecculu e chircant de si cuare in unos \u00e0rbores, ma bi resessit solu su \"Professore\". \"Lisbona\" si cuat in una fatoria accantu, ma benit agattada dae sos propiet\u00e0rios e sa Politzia. Su\u00e1rez, su mere de sas iscuadras, pro \u00f2rdine de Sierra, faghet finta de occhire \"Lisbona\", pro f\u00e0ghere crere a su \"Professore\" (conn\u00e8tidu a issa cun un'auricolare) chi siat morta e pro lu fagher arrendhere. Sergio, in su buscu, intimat gherra a s'Iistadu, ordinende a Palermo de si cumportare de cunsegu\u00e8ntzia. S'esercitu chirca de bintrare in su bancu cun unu blindato, ma benit frimmadu dae Rio e T\u00f2kyo chi lanzat duos razos, chi destruent su ve\u00ecculu.\nDistributzione.\nSa s\u00e8rie originale est istada trasm\u00ectida dae s'emittente televisiva ispagnola Antena 3 dae su 2 maju a su 23 santandria 2017, dividida in duas partes: sos primos 9 epis\u00f2dios in su beranu e sos \u00f9rtimos 6 in at\u00f2ngiu. In It\u00e0lia, sa prima parte est dispon\u00ecbile dae su 20 nadale 2017 in Netflix, mentras sa segunda dae su 6 abrile 2018. Su 19 tr\u00eculas 2019 est essida in sa prataforma de streaming sa terza parte, mentras sa quarta est essida su 3 abrile 2020. Su 28 ghenn\u00e0rgiu 2020 est istadu cunfirmadu chi at a b\u00e8nnere prod\u00f9ida una terza istajone dividida, comente sas pretzedentes, in duas partes, sa quinta e sa sesta.\nIn or\u00ecgine sa prima istajone, dividida in duas partes, fiat formada dae 15 epis\u00f2dios de 70-75 minutos ognunu; Netflix at da poi reduidu sa durada a 40-50 minutos, publichende gai unu totale de 22 epis\u00f2dios (13 in sa prima parte e 9 in sa segunda)."}
{"id": "19765", "revid": "7227", "url": "https://sc.wikipedia.org/wiki?curid=19765", "title": "Limb\u00e0giu de programmatzione", "text": "Unu limb\u00e0giu de programmatzione, in inform\u00e0tica, est unu limb\u00e0giu formale chi ischerat un'impare de istrutziones chi podent \u00e8ssere impreadas pro prod\u00f9ere datos in essida. Si podet impreare pro su controllu de su cumportamentu de una m\u00e0china formale o de unu cumprimentu suo (in manera t\u00ecpica, un'elaboradore), duncas in fase de programmatzione de custa pro m\u00e8diu de s'iscritura de su c\u00f2dighe de or\u00ecgine de unu programma a \u00f2pera de unu programmadore. Unu limb\u00e0giu de programmatzione est cunsideradu tale de su totu si est Turing-cumpletu.\nIst\u00f2ria.\nSu primu limb\u00e0giu de programmatzione de s'ist\u00f2ria est su limb\u00e0giu mec\u00e0nicu impreadu dae Ada Lovelace pro sa programmatzione de sa m\u00e0china de Charles Babbage, sighidu dae su Plankalk\u00fcl de Konrad Zuse, isvilupadu dae issu in s'Isv\u00ectzera neutrale durante sa segunda gherra mundiale e publicadu in su 1946. Plankalk\u00fcl no est istadu mai impreadu a beru pro programmare.\nSa programmatzione de is primos elaboradores fiat fata imbetzes in short code, chi est istadu sa base de s'assembly e est una rapresentatzione simb\u00f2lica de su limb\u00e0giu m\u00e0china. S'\u00f9nica forma de controllu de flussu est s'istrutzione de brincu cunditzionadu, chi faghet is programmas meda dif\u00ectziles de sighire in manera l\u00f2gica pro neghe de is brincos de unu puntu a s'\u00e0teru de su c\u00f2dighe.\nSa parte manna de is limb\u00e0gios de programmatzione imbenientes ant chircadu de p\u00f2nnere un'astratzione a suba a custu livellu basilare, donende sa possibilidade de rapresentare istruturas de datos e istruturas de controllu prus generales e cun faeddos chi s'acostant de prus a is chi is umanos impreant pro rapresentare is problemas chi depent \u00e8ssere ris\u00f2lvidos iscriende is programmas. Intre is primos limb\u00e0gios a livellu artu a segudare una tzerta popularidade ddoe aiat su Fortran, creadu in su 1957 dae John Backus, de cale est derivadu posca su BASIC (1964): ultres a su brincu cunditzionadu, otentu cun s'imparu IF, custa generatzione noa de limb\u00e0gios introduit istruturas noas de controllu de flussu comente a sos tziclos WHILE e FOR e is istrutziones CASE e SWITCH: custu m\u00e8nguat meda s'impreu de istrutziones de brincu (GOTO), faghende su c\u00f2dighe prus craru e elegante, e duncas de mantenidura prus f\u00e0tzile.\nA pustis de sa cumparta de su Fortran sunt n\u00e0schidos una s\u00e8rie de \u00e0teros limb\u00e0gios de programmatzione ist\u00f2ricos, chi ant postu in \u00f2pera una s\u00e8rie de ideas e paradigmas innovativos: is prus importantes sunt su Lisp (1959) e s'ALGOL (1960). Totu is limb\u00e0gios de programmatzione chi esistint oe podent \u00e8ssere cunsiderados discendentes de unu o prus de custos primos limb\u00e0gios, chi tenent medas cuntzetos de base a cumone cun issos; s'\u00f9rtimu ingendradore mannu de is limb\u00e0gios modernos est istadu su Simula (1967), chi at introduidu pro primu su cuntzetu de \"ogetu\".\nIn su 1970 Niklaus Wirth p\u00f9blicat su Pascal, su primu limb\u00e0giu istruturadu, cun punna did\u00e0tica; in su 1972 de su BCPL naschent su B e posca su C, chi at tentu res\u00e8ssida manna dae s'incumintzu. In su matessi annu cumparet fintzas su Prolog, su printzipale es\u00e8mpiu de limb\u00e0giu l\u00f2gicu, chi mancari no siat de norma impreadu pro s'isvilupu industriale de programmas (pro neghe de s'at\u00f2liu suo b\u00e0sciu) rapresentat una possibilidade te\u00f2rica ammajadora.\nCun is primos mini e micro-elaboradores e sas chircas in Palo Alto, in su 1983 naschet Smalltalk, su primu limb\u00e0giu a ogetos beru, chi s'ispirat a su Simula e a su Lisp. Est impreadu ancora oe in unos cantos setores e est ammentadu pro s'influ\u00e8ntzia manna in s'ist\u00f2ria de is limb\u00e0gios de programmatzione, introduende su paradigma orientadu a is ogetos in su primu cumprimentu. Esempros de limb\u00e0gios a ogetos de oe sunt Eiffel (1986), C++ (chi essit in su matessi annu de Eiffel) e posca Java, classe 1995.\nCuntzetos fundamentales.\nTotu is limb\u00e0gios de programatzione chi esistint sunt definidos dae unu l\u00e8ssicu, una sintassi e una sem\u00e0ntica e tenent:\nC\u00f2dighe de or\u00ecgine.\nProgrammare in unu limb\u00e0giu de programmatzione sinn\u00ecficat de s\u00f2litu iscr\u00ecere unu o prus documentos de testu ASCII, mutidu \"c\u00f2dighe de or\u00ecgine\" chi espressat s'algoritmu de su programma traduidu in su limb\u00e0giu de programmatzione. Is tipos de car\u00e0tere, is colores e in generale s'aspetu gr\u00e0ficu no sunt de importu pro sa programmatzione e totu: pro custu is programmadores no impreant programmas de video-iscritura, ma \"editores\" \"de testu\" (comente a \"emacs\" e \"brief\") chi imbetzes oferint funtziones sobradas de tratamentu de tesos (\"espressiones regulares\", c\u00e0mbios cunditzionales e chircas intre documentos m\u00f9ltiplos, possibilidades de impreare trastos esternos etz).\nSi un'editore de testu dislindadu podet traballare a cuntatu cun is \u00e0teros trastos de traballu (compiladore, linker, int\u00e8rprete etc.: bide prus a in antis) tando si faeddat de IDE o ambiente de isvilupu integradu. Bolet naradu chi carchi limb\u00e0giu de programmatzione reghente cunsentint fintzas una forma mista de programmatzione, in ue a s'ist\u00e8rrida de c\u00f2dighe de or\u00ecgine ASCII s'ass\u00f2tziant fintzas operatziones de programmatzione visuale, chi permitit a su programmadore de descr\u00ecere carchi aspetu de su programma \"disinnende\" a v\u00ecdeu pro m\u00e8diu de su s\u00f2righe; un' aplicatzione t\u00ecpica de custa forma de programmatzione est su disinnu interativu de s'interf\u00e0tzia gr\u00e0fica de su programma (bentanas, men\u00f9s, etz).Pro \u00e8ssere esecutadu dae su protzessore su c\u00f2dighe de or\u00ecgine depet \u00e8ssere traduidu in limb\u00e0giu m\u00e0china chi est su limb\u00e0giu de livellu f\u00ecsicu de sa m\u00e0china, e custu est poss\u00ecbile pro m\u00e8diu de duas t\u00e8cnicas: sa cumpiladura e s'interpretatzione.\nSu c\u00f2dighe de or\u00ecgine, cun is istrutziones de esecutare e (s'ispissu) carchi datu connotu e costantes, podet \u00e8ssere esecutadu colende\u00b7ddu a un'int\u00e8rprete chi nd'at a esecutare is istrutziones, su chi est sa prassi normale pro is limb\u00e0gios de scripting; opuru podet \u00e8ssere compiladu, est a n\u00e0rrere traduidu in istrutziones de limb\u00e0giu m\u00e0china dae unu programma compiladore: su resurtadu est unu documentu bin\u00e0riu 'esecut\u00e0bile' (c\u00f2dighe esecut\u00e0bile) chi non bis\u00f2ngiat de \u00e0teros programmas pro andare in esecutzione, e est fintzas meda prus lestru de unu programma interpretadu.\nIn passadu, sa cumpiladura est istada sa norma pro totu is limb\u00e0gios de programmatzione de impreu generale; oe in die ddoe at medas limb\u00e0gios interpretados e de impreu generale, comente a su limb\u00e0giu Java o is de sa prataforma .NET, chi \u00e0plicant un'\u00ecbridu intre is duas solutziones, impreende unu compiladore pro prod\u00f9ere c\u00f2dighe in unu limb\u00e0giu \"interm\u00e8diu\" (naradu bytecode) chi est a pustis interpretadu. Sa difer\u00e8ntzia de prestatziones tra is limb\u00e0gios interpretados e is compilados est istada reduida cun t\u00e8cnicas de cumpiladura just-in-time, mancari chi si sigat a impreare is limb\u00e0gios compilados (e fintzas s'assembly) pro is aplicatziones chi recherent sas m\u00e0ssimas prestatziones poss\u00ecbiles.\nCumpiladura.\nSa cumpiladura est su protzessu de furriadura de unu programma, iscritu in unu limb\u00e0giu de programmatzione a artu livellu, in unu c\u00f2dighe esecut\u00e0bile pro m\u00e8diu de un'\u00e0teru programma naradu cumpiladore.\nSa cumpiladura oferit medas avant\u00e0gios, a primu su fatu de ot\u00e8nnere esecut\u00e0biles lestros a beru in sa fase de esecutzione adatende v\u00e0rios par\u00e0metros de custa fase a s'hardware a disponimentu; ma tenet s'isvant\u00e0giu printzipale in su fatu chi est netzess\u00e0riu compilare un'esecut\u00e0bile diferente pro onni sistema operativu o hardware (prataforma) in ue su programma depet \u00e8ssere esecutadu. In faeddos t\u00e8cnicos, ammancat sa portabilidade.\nInterpretatzione.\nIs limb\u00e0gios de programmatzione esot\u00e8ricos sunt ideados cun sa punna de \u00e8ssere prus complicados poss\u00ecbile. No tenent un'utilidade bera, ma podent \u00e8ssere impreados comente a proa de abilesa de unu programmadore o isceti pro isp\u00e0ssiu.\nEsempros sunt Brainfuck, LOLCODE, Cow e Ook.\nCun s'interpretatzione, su c\u00f2dighe est esecutadu in sa forma sua de or\u00ecgine dae un'int\u00e8rprete chi, in sa forma prus simpre, pigat onni istrutzione de su programma e dda portat a cumprimentu. In custa manera su problema de sa portabilidade est ris\u00f2lvidu, cun sa cunditzione chi ddoe siat un'int\u00e8rprete pro sa prataforma in ue su programma bolet esecutadu.\nCun custa modalidade, su traballu pro sa m\u00e0china est prus mannu, ca onni istrutzione de su programma depet \u00e8ssere averiguada dae s'int\u00e8rprete e bortada in un'istrutzione m\u00e0china o prus de una. Pro custa resone, is prestatziones de is programmas interpretados sunt de s\u00f2litu prus p\u00f2beras chi no cun is programmas cumpilados.\nIs limb\u00e0gios de scripting e totu is chi sunt orientados a su Web sunt belle semper interpretados.\nPHP, Perl, Tcl/Tk e JavaScript e medas \u00e0teros sunt es\u00e8mpios cuncretos de interatzione non vinculada a sa prataforma.\nDdoe at tentativos de furriare torrare sos compiladores multipiattaforma creende unu livellu interm\u00e8diu, una b\u00e8nnida de s\u00e8menes-interpretatzione, comente a s'in casu subra mentovadu de Java; de \u00e0teru c\u00e0ntigu pro sos limb\u00e0gios interpretados b'ant tentativos pro generare de sas cumpiladuras (o s\u00e8menes-cumpiladuras) autom\u00e0ticas dillindadas pro sa m\u00e0china subra cale sunt esecutados.\nLigamentu (linking).\nSi su programma, comente a s'ispissu acontesset, impreat librerias o est assentadu dae prus m\u00f2dulos de programma, custos depent \u00e8ssere 'ligados' s'unu cun s'\u00e0teru. A su trastu chi faghet custa operatzione di narant ligadore (linker), e su traballu suo est prus che totu de ris\u00f2lvere sas interconnessiones tra sos diferentes m\u00f2dulos.\nEsistent duos tipos diferentes de ligamentu: din\u00e0micu e ist\u00e0ticu.\nLigamentu ist\u00e0ticu.\nTotu is m\u00f2dulos de su programma e is librerias impreadas sunt incl\u00f9didas in s'esecut\u00e0bile, chi resurtat mannu ma cuntenet totu su netzess\u00e0riu pro s'esecutzione sua. Si est netzess\u00e0ria una muda a una de is librerias, pro curregire un'errore o unu problema de seguridade, totu is programmas chi ddas impreant cun ligamentu ist\u00e0ticu depent \u00e8ssere torrados a ligare cun is versiones noas de is librerias.\nLigamentu din\u00e0micu.\nIs librerias impreadas sunt carrigadas dae su sistema operativu cando netzess\u00e0riu (is librerias esternas sunt mutidas \"DLL\" (\"Dynamic-link libraries\") in is sistemas Microsoft Windows, mentras \"SO\" (\"Shared Object\") in is sistemas Unix-like). S'esecut\u00e0bile est prus cumpatu, ma dipendet de sa pres\u00e8ntzia de sas librerias impreadas in su sistema operativu pro p\u00f2dere \u00e8ssere esecutadu.\nIn custa manera, is librerias podent \u00e8ssere annoadas una borta isceti a livellu de sistema operativu, sena netzessidade de torrare a ligare is programmas. Bessit fintzas poss\u00ecbile impreare diversas versiones de sa matessi libreria o impreare librerias personalizadas.\nIn su cumprimentu de unu progetu de programma cumplessu, podet acont\u00e8ssere chi carchi ala de su programma b\u00e8ngiat iscrita che libreria, pro comodidade de mantenidura o pro ddas p\u00f2dere impreare in \u00e0teros programmas.\nSa cumplicazione agiunta est chi cando s'installat unu programma cun collegamentu din\u00e0micu est netzess\u00e0riu averguare sa pres\u00e8ntzia de is librerias chi impreat, e s'in casu mai installare custas puru. Is sistemas de man\u00ecgiu de pachetes, chi s'\u00f2cupant de installare is programmas in unu sistema operativu, de s\u00f2litu tenent rasta de custas dipend\u00e8ntzias.\nDe s\u00f2litu si preferit su ligamentu din\u00e0micu, in manera de creare programmas minores e in generale reduire sa mem\u00f2ria RAM ocupada, assumende chi is librerias netzess\u00e0rias siant giai presentes in su sistema, o a bortas distribuende\u00b7ddas in paris cun su programma.\nCunfrontu tra cumpiladura e interpretatzione.\nCustos duos m\u00e8todos de creatzione e esecutzione de unu programma presentant ambos avant\u00e0gios e isvant\u00e0gios: s'avant\u00e0giu majore de sa cumpiladura est sena duda s'at\u00f2liu superiore meda in t\u00e8rmines de prestatziones, a su pr\u00e8tziu de su restare vinculados a una prataforma (cumbinatzione de architetura hardware e sistema operativu); unu limb\u00e0giu interpretadu imbetzes non tenet, in l\u00ecnia de m\u00e0ssima, custa dipend\u00e8ntzia ma est prus lentu e recheret prus mem\u00f2ria in fase de esecutzione.\nBytecode e CIL.\nUna solutzione intre cumpiladura e interpretatzione est istada introduida in sas primas versiones de Pascal (incl\u00f9dida cussa portada a cumprimentu in su 1975 de s'imbentore suo, Niklaus Wirth) e posca adotada in is limb\u00e0gios Java e Python, cun su bytecode, e in is limb\u00e0gios Visual Basic e .NET de Microsoft cun su Common Intermediate Language.\nIn ambos casos su c\u00f2dighe de or\u00ecgine de is programmas non est cumpiladu in limb\u00e0giu m\u00e0china, ma in unu c\u00f2dighe interm\u00e8diu \"\u00ecbridu\" destinadu a \u00e8ssere interpretadu in su momentu de s'esecutzione: sa resone de custu d\u00f2piu colad\u00f2rgiu est de t\u00e8nnere sa portabilidade de unu limb\u00e0giu interpretadu e, gr\u00e0tzias a sa pre-cumpiladura, fintzas una fase de interpretatzione prus simpre e tando prus lestra. Su bytecode de Java est unu limb\u00e0giu assembly beru, chi est insandus postu in \u00f2pera in parte dae unos cantos microprozessores, comente a is ARM cun tecnologia Jazelle. \nSu c\u00f2dighe interm\u00e8diu est prus f\u00e0tzile siat de interpretare siat de cumpilare: pro custu motivu siat pro Java siat pro is limb\u00e0gios .NET sunt istados isvilupados cumpiladores JIT (Just In Time), chi in su momentu de su l\u00e0ntziu de su programma cumpilant su c\u00f2dighe interm\u00e8diu e mandant in esecutzione unu c\u00f2dighe m\u00e0china nativu, eliminende sa netzessidade de s'int\u00e8rprete e fadende is programmas iscritos in custos limb\u00e0gios lestros agiumai che is cumpilados.\nClasses de limb\u00e0gios.\nIn generale esistent belle 2500 limb\u00e0gios de programmatzione prus o mancu connotos e dif\u00f9ndidos.\nCustos a primu sunt classificados, a segunda de su livellu de astratzione partende dae su limb\u00e0giu m\u00e0china finas a su limb\u00e0giu l\u00f2gicu umanu, in limb\u00e0gios a bassu livellu e a artu livellu (in is annos noranta si distinghiant fintzas cussos a livellu a beru artu). In prus, is limb\u00e0gios podent \u00e8ssere classificados in limb\u00e0gios \"compilados\" e \"interpretados\" comente bidu subra. De s\u00f2litu, is limb\u00e0gios sunt a pustis distintos in tres fam\u00eclias mannas basadas in su paradigma de programmatzione de riferimentu: is limb\u00e0gios imperativos, funtzionales e l\u00f2gicos.\nImperativos.\nIn is limb\u00e0gios imperativos s'istrutzione est unu cumandu craru, chi \u00f2perat a suba a una o prus vari\u00e0biles o a suba a s'istadu internu de sa m\u00e0china, e is istrutziones sunt esecutadas in un'\u00f2rdine pre-defnidu. Iscr\u00ecere unu programma in unu limb\u00e0giu imperativu bolet n\u00e0rrere in manera essentziale s'ocupare de ite sa m\u00e0china depet f\u00e0ghere pro ot\u00e8nnere su resurtadu e su programmadore depet p\u00f2nnere in \u00f2pera is algoritmos netzess\u00e0rios a manigiare is datos.\nIs istruturas de controllu sunt \"istrutziones de flussu\" (GOTU, FOR, IF/THEN/ELSE etc.) e su c\u00e0rculu protzedit prus pro iteratzione chi no pro ricorsione. Is balores de is vari\u00e0biles sunt a s'ispissu assinniados partende dae costantes o dae \u00e0teras vari\u00e0biles e carchi borta pro colad\u00f2rgiu de par\u00e0metros.\nUnos cantos esempros de limb\u00e0gios imperativos sunt Frotrain, Cobol, Basic e C.\nIstruturados.\nSa programmatzione istruturada est una t\u00e8cnica ideada pro limitare sa cumplessidade de s'istrutura de su controllu de su programma. Su programmadore est depet impreare isceti is istruturas de controllu can\u00f2nicas definidas dae su Teorema de B\u00f6hm-Jacopini: sa \"secu\u00e8ntzia\", s'iss\u00e8beru e su \"tziclu\", evitende is istrutziones de brincu sena cunditziones. Esempros sunt Ada, Fortran 90/95 e Pascal.\nOrientados a is ogetos.\nSa programatzione a ogetos est basada a suba a un'evolutzione de su cuntzetu de tipu de datu astratu caraterizada dae incapsulamentu, eredade, polimorfismu. Medas limb\u00e0gios modernos ponent in \u00f2pera cuntzetos de sa programmatziones a ogetos. Esempros de limb\u00e0gios chi ddos ponent in \u00f2pera a manera cumprida sunt Java e Smalltalk.\nFuntzionales.\nIs limb\u00e0gios funtzionales sunt basados a suba a su cuntzetu matem\u00e0ticu de funtzione. In unu limb\u00e0giu funtzionale fintzas s'assinniamentu est fatu isceti comente colad\u00f2rgiu de par\u00e0metros. In custu mollu su controllu de su c\u00e0rculu est de s\u00f2litu manigiadu cun sa ricorsione, mentras s'istrutura de datos prus comuna est sa lista, una secu\u00e8ntzia de elementos. Esempros de limb\u00e0gios funtzionales sunt Lisp, OCaml e F#.\nDecrarativos (o l\u00f2gicos).\nIn is limb\u00e0gios l\u00f2gicos s'istrutzione est una \"cl\u00e0usola\" chi descriet una relatzione intre is datos: programmare in unu limb\u00e0giu l\u00f2gicu bolet n\u00e0rrere descr\u00ecere s'impare de is relatziones chi esistint intre is datos e su resurtadu b\u00f2lidu, e su programmadore depet istabilire in cale manera is datos depent mudare durante su c\u00e0rculu. Non ddoe at un'\u00f2rdine predefinidu de esecutzione de is cl\u00e0usolas: agatare s'\u00f2rdine giustu est tarea de s'int\u00e8rprete.\nS'istrutura de controllu printzipale est su cut, chi ddi narant \"ruju\" si mudat su cumportamentu de su programma o \"birde\" si donat isceti prus at\u00f2liu a su c\u00e0rculu, chi protzedit pro ricorsione e non pro iteratzione. Is vari\u00e0biles retzint su balore issoro pro colad\u00f2rgiu de par\u00e0metros o dae \u00e0teras vari\u00e0biles giai assinniadas in sa cl\u00e0usola (\"unificatzione\") e belle mai pro assinniamentu, chi est impreadu isceti pro su c\u00e0rculu diretu de espressiones num\u00e8ricas.\nPro p\u00f2dere \u00e8ssere impreados in unu programma decrarativu, un'algoritmu depet \u00e8ssere formuladu in manera recursiva o de \"backtracking\"; custu faghet de sa programmatzione cun custos limb\u00e0gios un'esperi\u00e8ntzia de su totu noa e recheret una manera de pensare diferente, pro ite ca prus chi contare unu resurtadu si recheret de nde dimustrare su balore cabale. In antis a custas rechertas, is limb\u00e0gios decrarativos permitint de segudare resurtados bonos meda cando si depent manigiare grupos de entes in relata.\nEsempros de limb\u00e0gios l\u00f2gicos sunt Curry, Mercury e Prolog.\nLimb\u00e0gios tipizados in manera d\u00e8bile o forte.\nIs limb\u00e0gios de programmatzione podent \u00e8ssere partzidos fintzas segundu sa manera chi su tipu de dadu est asinniadu a una vari\u00e0bile.\nLimb\u00e0gios esot\u00e8ricos.\nIs limb\u00e0gios de programmatzione esot\u00e8ricos sunt ideados pro \u00e8ssere prus complicados poss\u00ecbile. No tenent un'utilidade bera, ma sunt impreados comente a proa de abilesa de su programmadore o pro isp\u00e0ssiu. Esempros sunt Brainfuck, LOLCAT, Whitespace, COW e Ook.\nLimb\u00e0gios parallelos.\nIs super-elaboradores modernos e, oe in die, agiumai totu is carculadores tenent prus de unu microprotzessore. Custu recheret sa capatzidade de ddos isfrutare. Sa parte manna de is limb\u00e0gios tenent istruturas o librerias chi permitint de esecutare partes diferentes de su programma in protzessores diferentes, ma unos cantos limb\u00e0gios sunt istudiados a manera de agatare issos e totu a manera autom\u00e0tica is partes de c\u00f2dighe de esecutare in su pr\u00f2piu tempus. Esempros sunt Occam, Linda e Axum.\nLimb\u00e0gios de scripting.\nIs limb\u00e0gios de scripting sunt n\u00e0schidos comente a \"limb\u00e0gios batch\", pro automatizare tareas longas e ripetitivas de esecutare, apuntu, in modalidade batch.\nImbetzes de cump\u00f2nnere unu a unu sos cumandos pro cumprire unu tzertu traballu, issos sunt sarvados in secu\u00e8ntzia in unu documentu, chi a pustis si podet impreare comente a cumandu. Is primos limb\u00e0gios de scripting sunt istados is de sas shell Unix; a pustis, pro s'utilidade issoro, medas \u00e0teros programmas interativos ant cumintzadu a perm\u00ectere s'ammentu e s'esecutzione de arch\u00ecvios cun listas de cumandos o fintzas s'ammentu de registratziones de cumandos visuales (is macro de is programmas de videoiscritura, pro esempru). Su passu imbeniente, est istadu in medas casos s'estensione de is limb\u00e0gios cun s'ass\u00f2tziu de s\u00ecmbulos a balores, est a n\u00e0rrere s'impreu de vari\u00e0biles, e is cumandos de gestione de su flussu: brincu cunditzionadu, istrutziones de tziclu torrende\u00b7ddos aici limb\u00e0gios cumpletos.\nGiai ichi medas limb\u00e0gios de scripting naschent pro s'invocatzione de cumandos o protzeduras esternas, issos sunt de s\u00f2litu interpretados, duncas esecutados dae un'\u00e0teru programma, comente a unu programma chi su script permitit de est\u00e8ndere, o un'interprete.\nEsempros de limb\u00e0gios de scripting sunt PHP, Javascript e Python."}
{"id": "19767", "revid": "10458", "url": "https://sc.wikipedia.org/wiki?curid=19767", "title": "Am\u00e8rica/campidanesu", "text": "S'Am\u00e8rica est unu continenti, chi est s'unioni de s'Am\u00e8rica setentrionali e de s'Am\u00e8rica meridionali.\nTr\u00e8mini.\nPo nai \"Am\u00e8rica\" a bortas nant \"Mundu Nou\" o \"Continenti Nou\", faci a su \"Mundu B\u00e8ciu\" o \"Continenti B\u00e8ciu\" comenti nant s'Europa, logu de aundi is scoberridoris ndi lompiant. Medas bortas si narat \"Am\u00e8rica\" po nai siat s'Am\u00e8rica setentrionali siat s'Am\u00e8rica meridionali, ma medas bortas puru si narat \"America\" (in totus is l\u00ecmbas, s'inglesu puru) po inditai is Stadus Unius sceti.\nEtimologia.\nSegundu sa teoria chi s'est spartzinada in is s\u00e8culus, su n\u00f2mini de s'Am\u00e8rica iat a b\u00e8nniri de s'esploradori de Firenze Amerigo Vespucci: ponendu in fatu a custa teoria, unu cart\u00f2grafu tedescu, Martin Waldseem\u00fcller, iat postu in conca s'idea de mutiri su mundu nou de aici, impreendu su g\u00e8neri feminili (Am\u00e8rica) de su n\u00f2mini suu latinizau (Americus Vespucius), po inditai su continenti nou in una mapa de su mundu disenniada in su 1507, chi s'agatat in sa \"Cosmographiae Introductio\". Esistit perou peri un'\u00e0tera versioni, chi ponit su scioberu de su n\u00f2mini in unu tempus innantis chi Vespucci arribbessit a su continenti nou. Giovanni Caboto, sigomenti iat cumpr\u00e8ndiu ca Cristoforo Colombo no fut l\u00f2mpiu a s'Orienti Estremu, a pustis de essi propostu po nudda a Ferdinando II e Isabella de Castiglia de ddi donai unu vi\u00e0giu esplorativu bie una rotta prus settentrionali, s'est trasferiu in su 1496 in Inghilterra, po cumbinci su rei Erricu VII a sustenni su progetu suu. Su rei, ca iat giai perdiu s'occasioni de tenni Cristoforo Colombo a serviziu po issu, iat coidau a cuncediri s'autorizzazioni a Giovanni Caboto e iat achist\u00ecu su suu progetu de viaggiu cun litteras patentis de su 5 de martzu de su 1496. In su portu de Bristol Si fudi ordingiada una spedizioni de cincu navis, armadas cun su dinai de Caboto, ma cun su finanziamentu prus che atru a carrigu de s'erriccu mercanti gallesu Richard Ameryk, peri chi, po arrexonis ancora de cumprendiri, su 2 de mau de su 1497 ddest sarp\u00e0da una e bia , su \"Matthew\", nav\u00edu de cinquanta tonnelladas cun ddunu equipaggiu de dexottu ominis: su 24 de lampadas de su 1497 est approdau in s'isula de Cabudu Bretoni e at toccau sa Noa Scozia, appubandu s'isula de Terranova, e, creendu de essi toccau s'estremidadi Nord Orientali de s'Asia, indd'at pigau possessu po nomini de Erricu VII. Caboto, disignandu sa mappa costas nordamericanas, casi seguramenti po sa primu borta iat donau a cussas terras su nomini de \"America\", in onori de su Richard Ameryk ca fudi su principali finanziadori de su viaggiu suu, avvenniu duus annus primu de sa spedizioni de Amerigo Vespucci. resultat ca s'annuariu de Bristol de su 1497 apat registrau: \"... sa dii de Santu Giuanni, sa terra de America beniat scoberta de is mercantis de Bristowe, a pissu de una navi nomenada Mathew \u2026\", comenti testificau de atrus documentus de cussu tempus pervennius fincias a oi.\nStoria.\nScoberta de s'America.\nIs Americas fiant oficialmenti scobertas de su \"Becciu Mundu\" su 12 de su mes'e Ladamini de su 1492, cun su viaggiu de Cristoforo Colombo, unu navigadori imbiau de sa regina de sa Spagna, e de su XV s\u00e9culu funti stetias logu de medas esplorazionis e sighentis colonizazionis. Si creit eppuru ca is primus europeus a lompi in su Mundu Nou fiant unus cantus de vichingus, ca iant a essi sbarcaus in s'isula de Terranova e forsis in is costas de su Canada bie su 1100. Specificatamenti su primu europeu a biri is Americas ca si sciit fiat su vichingu Bjarni Herj\u00f3lfsson (nasciu in Islanda ma de originis norvegesas) ca in su 986 iat bittu is costas de Terranova e de su Labrador.\nGeografia.\nGeografia fisica.\nS'America capit totu in s'emisferu occidentali e s'estendit po casi totu sa latitudini de custu emisferu. Est difatis barigada de s'equatori, de su tropicu de su Cancru e de su tropicu de su Capricornu. S'estendit a nord fincias a si fai barigai peri de su circulu polari articu, mentris a sud no lompit a su circulu polari antarticu.\nS'America stremenat petti cun maris e oceanus: a nord de su Mari Glaciali Articu, a ovest e sud-ovest de s'Oceanu Pacificu, a est e sud-est de s'Oceanu Atlanticu, a sud de s'Oceanu Pacificu e de s'Oceanu Atlanticu. A sud, su meridianu ca transit po su Cabudu Horn (su puntu prus meridionali de s'America), cumpartit difatis (convenzionalmenti) s'Oceanu Pacificu de s'Oceanu Atlanticu. \nIn totu s'America tenit una superfizie de 42.549.000 km\u00b2, unu pagu de mancu de sa de s'Asia de cali est scrobada de su strintu de Bering.\nGeomorfologia.\nS'America est cumposta de duas mannas terras bessias a pillu mut\u00ecas \"America de su Nord\" e \"America de su Sud\" po comenti funti postas. Arrexonandu de i su tremini intre is duas Americas, is geografus funti casi totus de accordiu a cunsiderai s'America Centrali parti de s'America de su Nord. In particulari prus che atru si cunsiderat s'istmu de Dari\u00e9n comenti tremini. Cun prus precisioni su spartiacque de is fluminis Atrato (flunini de sa Colombia) e Tuiria (flumini de sa Repubblica de Panam\u00e0). Prus pagu bortas, comenti tremini intre is Americas, si cunsiderat su canali de Panam\u00e0 (postu prus a nord-ovest).\nS'America de su Nord capit in totu in s'emisferu boreali mentris s'America de su Sud capit casi totu in s'emisferu australi. Cunsiderandu s'America Centrali parti de s'America de su Nord, in particulari, de s'America de su Sud nofunti includius in s'emisferu australi: su Venezuela, sa Guyana, su Suriname, sa Guiana Francesa, una parti manna de sa Colombia e una parti pitica de s'Ecuador e de su Brasile. \nSempri cunsiderandu s'America Centrali parti de s'America de su Nord, s'America de su Sud tenit una superfizie de 17.840.000 km\u00b2 mentris s'America de su Nord tenit una superfizie de 24.709.000\u00a0km\u00b2 (tandu s'America de su Nord est prus manna de s'America de su Sud de prus o mancu su 38,5%).\nUnu o duus continentis?\nIs geografus no funti de accordiu po cunsiderai s'America del Nord e s'America del Sud duus continentis cumpartius (su continenti nordamericanu e su continenti sudamericanu). Is geografus ca no funti de accordiu cun custu, dda cunsiderant un unicu continenti e cunsiderant s'America de su Nord e s'America de su Sud duus subcontinentis (su subcontinenti nordamericanu e su subcontinenti sudamericanu). Segundu is geografus ca dda sustenint, custa posizioni scientifica est donada de sa continuidadi territoriali ca esistit itre s'America de su Nord e s'America de su Sud.\nMacroregionis.\nIs principalis macroregionis de s'America funti (po posizioni geografica) s'Am\u00e8rica Setentrionale, s'Am\u00e8rica Tzentrale (Car\u00e0ibes) e s'Am\u00e8rica Meridionale. Custas tres macroregionis, cunsideradas paris, rappresentant s'intreu territoriu de s'America. Peri s'Am\u00e8rica Latina est una de is principalis macroregionis de s'America. Custa perou si contraddistinghit po essi istetia meda influenziada de nazionis latinas comenti Frantza, Portugallu e Ispagna. In s'Am\u00e8rica Latina pigat parti casi totu s'America Meridionali, casi totu s'Am\u00e8rica Tzentrale e su M\u00e8ssicu.\nBiogeografia.\nIs primus esseris biventis.\nIs parassitologus de Rio de Janeiro funti ciccandu dedonai s'axudu insoru a sa scoberta de is bias de migrazioni preistoricas, crarusighias peri de is esseris umanus. pon'esempiu funti istetius agataus parassitus intestinalis de is esseris umanus de chini su ciclu vitali no s'iat a essi possiu arreguai passandu in is frittas regionis articas; tandu is specialistas ant ipotizzatu ca a su mancu 7000 annus calincunu populu iat a podiri essiri sceberau un'atru camminu po si trasferiri in su continenti americanu. Tandu in prus a cudda artica si podint acciungi comenti possibilis logus de passaggiu sa sub-artica e sa transoceanica (polinesiana).\nPopulazioni.\nPopulazioni originaria.\nIs primus bividoris de is Am\u00e8ricas funti istetius casi totus sperdius de is colonizzadoris europeus. Intre is prus nomenaus nci furinti is ca ddi narant \"populazionis precolombianas\" (is prus nomenadas \"Inca\", \"Maya\" e \"Atzecus\"), tzerriaus de is europeus \"indios\" e is \"indianus de Am\u00e8rica\" ca bivi\u00e0nt in is ca oi funti is Stadus Unius e in su Canada, e ca funti istetius sperdius e inserraus in is tancas de is pionieris europeus.\nPopulazioni oi.\nSa populazioni americana est cumposta de 806.609.000 bividoris e una densidadi media de 19,1 ab/km\u00b2, descendentis de tres grandus grupus etnicus, e fincias s'amescuru intr'e issus e totu: amerindius e esquimalis (ca form\u00e0nta is abitantis autoctonus de s'Am\u00e8rica); europeus (de origini spagnola, portughesa, britannica, francesa, It\u00e0lianu, tedesca, olandesa, danesa e slava, custus in totu fainti prus o mancu 572,9 milionis de personas, est a nai unu 63,5% de sa populazioni americana) e africanus subsaharianus descendentis de iscraus. Ddue funti peri descendentis de atrus inmigrantis, prus recentis, a pitzu de totu asiaticus, tanti de su Mediu tanti de s'Estremu Orienti. Mentris in mesura prus manna o prus pitica totus is paisus de su continenti tenint ascendenzia europea, custa est predominanti in paisus comenti Argentina, Brasili, Canada, Costa Rica, Istados Unidos, Cile e Uruguay. In calincunu de custus paisus, de chini is abitantis fenot\u00edpicamente tenint trattus europeus predominantis]], s'est bittu cun provas geneticas ca tenint percentualis piticas de sambini amerindiu e africanu. Is problemas de arraccia in Am\u00e8rica funti calandu in su cursu de sa storia, specialmenti in forma legali, e ca sa sclavitudiniest istetia totu abolia in totus is paisus. Eppuru, esistint recusas po is minor\u00ecas de origini amerindia, africanus o asiaticus in diversus paisus de populazionis predominantementi biancas.\nIs paisus auba sa percentuali de amerindius est sa parti prus manna de sa populazioni funti Guatemala, Bolivia, M\u00e8ssicu e Per\u00f9. Sa cumponenti ind\u00edgena est meda significativa peri in Ecuador, El Salvador, Nicaragua, Honduras, Panama, Colombia, Venezuela e Paraguay.\nCarateristicas de sa populazioni.\nSa populazioni in Am\u00e8rica bariat segundu is condizionis de sa vida. Sa parti prus manna de is abitantis de s'Am\u00e8rica Latina funti giovunus intr'e is 15 e is 24 annus de etadi, e sa sperantzia de vida bariat intr'e is 60 e is 80 annus de etadi. In prus, prus de sa metadi de la populazioni in grandu parti de is paisus est rurali. Argentina, Cuba, Cile e Uruguay funti is paisus de s'Am\u00e8rica Latina cun dduna struttura demografica relativamenti imbecci\u00e0da, difatis sa populazioni de \"60 annus o prus\" est oguali o superiori a su 13%. In paisus comenti Guatemala, Haiti, El Salvador, Honduras, Nicaragua, Panama, Paraguay e Rep\u00fablica Dominicana, esistit una populazioni giovana prus mannas, funti de prus is giovunus intr'e is 15 e is 25 annus de etadi, invecis de sa Bolivia ca est un paisu ca est imbecciandu, ma peri cun dduna populazioni giovana. Po urtimu, in Brasili, Colombia, Ecuador, Costa Rica, M\u00e8ssicu, Per\u00fa, Puerto Rico e Venezuela, peri sa parti manna de is abitantis insoru funti giovunus, peri si in is urtimus annus in Brasili, Colombia, Costa Rica, M\u00e8ssicu e Puerto Rico ddu at unu progressivu imbecciamentu de sa populazioni relazionau a sa diminuzioni de sa fecundidadi.Su propriu in Guadalupe, Guayana Francesa e Martinica (Francia) e in paisus no latinus comenti Bahamas, Belize, Guyana, Jamaica, Suriname, is Antillas Piticas, Trinidad e Tobago, includendu is dependenzias europeas comenti is Antillas Olandesas, Aruba, etc.. In is Stadus Unius e Canada sa parti manna de is suus abitantis est adulta, bincendu sa populazioni giovana, assimbillandus\u00ec a su processu ca ddu est in Europa.\nTzidadis prus mannas.\nIs 10 Tzidadis prus mannas de s'America funti elencadas in segus. Sa definitzioni offissiali de tzidadi est donada de su cuncetu de cittadi bera e propria, est a nai su territoriu a intru de is treminis de sa tzidadis, e tandu no po area urbana o area metropolitana.\nGeografia politica.\nSu Nordamerica e su Sudamerica contant in totu 35 stadus indipendentis (22 in Nordamerica e 13 in Sudamerica) e calincunu territoriu mesu-indipendenti.\nL\u00ecnguas.\nSu numeru in totu de is l\u00ecnguas de sAm\u00e8rica bincit de meda 500, intr'e l\u00ecnguas e dialetus. Is principalis l\u00ecnguas funti is correspundentis a is ca funti istetius postus de is colonizadoris europeus, sighius de is l\u00ecnguas de is principalis culturas amerindias.\nCalincuna atra l\u00ecngua tenit una importantzia demogr\u00e1fica chenza chi siat offitziali, intr'e cussas:"}
{"id": "19773", "revid": "2404", "url": "https://sc.wikipedia.org/wiki?curid=19773", "title": "Paleol\u00ecticu", "text": "Su paleol\u00ecticu (de su gregu \u03c0\u03b1\u03bb\u03b1\u03b9\u03cc\u03c2, palai\u00f3s, antigu, e \u03bb\u03af\u03b8\u03bf\u03c2, l\u00edthos, pedra, \"edade de sa pedra segada\") est una tapa de sa preist\u00f2ria de sos umanos caraterizada dae s'impreu de istrumentos de pedra segada, mancari puru s'utilizaiant \u00e0teras mat\u00e8rias primas org\u00e0nicas (male cunserbadas e pagu connotas) pro f\u00e0ghere v\u00e0rios trastos: ossu, corru, linna, c\u00f2iru, fibras vegetales, etz\nEst su per\u00ecodu prus longu de s'ist\u00f2ria umana, sende chi s'isc\u00e0mpiat dae 2,5 milliones de annos faghet (in \u00c0frica) fintzas a unos 9.000 annos faghet tzirca e si partzit in tres fases: su paleol\u00ecticu inferiore, su paleol\u00ecticu m\u00e8diu e su paleol\u00ecticu superiore, a su cale s'annanghet unu per\u00ecodu terminale mentovadu epipaleol\u00ecticu (sa tapa a sighire a s'epipaleol\u00ecticu e pretzedente a su neol\u00ecticu est su mesol\u00ecticu).\nSu paleol\u00ecticu si caraterizat, aprossimadamente, pro s'impreu de istrumentos grussos, pesantes, dif\u00ectziles de usare e, in generale, male traballados. Galu no ant isvilupadu una capatzidade prena a fraigare. S'\u00f2mine de su paleol\u00ecticu est n\u00f2made, est a n\u00e0rrere, pigat aposentamentu in unu logu e si nche abarrat fintzas a nde consumare sas risorsas naturales.\nSu t\u00e8rmine paleol\u00ecticu est istadu creadu dae s'arche\u00f2logu John Lubbock in su 1865, in opositzione a neol\u00ecticu ('edade moderna de sa pedra'). Ambas duas costituint su chi si ddi narat edade de sa pedra (s'elaboratzione de istrumentos de pedra definit sa difer\u00e8ntzia cun s'edade de sos metallos)."}
{"id": "19774", "revid": "7227", "url": "https://sc.wikipedia.org/wiki?curid=19774", "title": "Tessa Gelisio", "text": "Tessa Gelisio (S'Alighera, 6 de maju de su 1977) est una condutora televisiva, blogger e ambientalista sarda.\nBiografia.\nCr\u00e8schida in Rosignano Mar\u00ectimu, in prov\u00ecntzia de Livorno, incumentzat s'\u00e0ndala sua che a ativista in medas ass\u00f2tzios ambientalistas.\nD\u00e8butat in televisione in Telemontecarlo in su 2001 cun unu programma dedicadu a su mundu marinu, \"Blu &amp; Blu\". In su 2001-2002 arribat in SA7, cun unu programma nou de divulgatzione sient\u00ecfica \"Oasi\", atzentradu mescamente in subra de problem\u00e0ticas ecol\u00f2gicas e ambientales.\nIn su 2002 coll\u00e0borat pro un'editzione a \"Sereno vari\u00e0bile\", e in s'istajone 2002-2003 arribat in Rai 1 cun su programma de su s\u00e0badu merie chi chi chistionat de sas galanias italianas, \"Italia che vai,\" ghiadu in paris cun Paolo Brosio.\nAcabada s'esperi\u00e8ntzia in sa TV p\u00f9blica, in su 2003 sa condutora arribat in Mediaset, in ue at a abarrare in sos annos chi sighent. Rete 4 afidat a Tessa Gelisio sa ghia de su programma nou \"Pianeta Mare\" dedicadu a su mundu marinu, chi l'at batida a su sutzessu.\nDae su 2002 a su 2006 ghiat \"Solaris, il mondo a 360\u00b0\" (\"Solaris, su mundu a 360\u00b0\"), programma de divulgatzione sient\u00ecficu-culturale. In su 2007, dAe sa cr\u00e8sia majore de R\u00e8giu Cal\u00e0bria ghiat in sa prima serada, in Rete 4, su \"Cuntzertu de Nadale 2007\" a su cale ant pigadu parte Al Bano, Ivana Spagna e medas \u00e0teros. In su santugaine de su 2008, in prima serada in Rete 4, presentat dae Petra in Giord\u00e0nia \"Tributo a Luciano Pavarotti\", una manifestatzione de benefitz\u00e8ntzia de importu mannu in onore de su tenore italianu mannu Luciano Pavarotti, a sa cale ant pigadu parte Zucchero Fornaciari, Andrea Bocelli, Sting, Laura Pausini, Jovanotti, Pl\u00e1cido Domingo, Jos\u00e9 Carreras.\nIn s'istiu de su 2010, in sa prima serada in Rete 4 presentat 4 puntadas de \"Life - Lo spettacolo della vita\" \"(Life - S'ispet\u00e0culu de sa\" \"bida)\", programma chi proponet una s\u00e8rie de document\u00e0rios in subra de sa natura realizados dae sa BBC. In su l\u00e0mpadas de su 2011 pigat parte a sa manifestada in direta in Rete 4 \"Isfilada de amore e moda\". Semper in s'istiu de su 2011 presentat, in sa matessi retze, 6 puntadas de \"Lo spettacolo della natura\" \"(S'ispet\u00e0culu de sa natura\"), unu programma chi, che a cuddu de s'istiu antepostu trasmitet medas document\u00e0rios in subra de sa natura semper realizados dae sa BBC. Intre sas \u00e0teras condutziones, tzitemus \"Lo spettacolo della natura\", in su 2012 in Rete 4, e \"Capodanno on ice\", in su 2013 in Italia 1.\nPartinde dae su 2011 ghiat sa rubrica de coghina \"Cotto e mangiato (Cotu e papadu\") a intro de \"Studio Aperto\".\nDae su 2014 ghiat \"Informat\", unu \"magazine\" nou de Canale 5 chi faeddat de salude, meighina, ben\u00e8ssere psico-f\u00ecsicu, calidade de sa bida.\nSa tarea ambientalista.\nIncumentzat cun sa faina de ecologista dae gi\u00f2vana, militende in medas ass\u00f2tzios ambientalistas (\"WWF\", \"Amigos de sa Terra\", \"Legambiente\") e tzentros pro sa tutela de paros de animales selv\u00e0ticos.\nIn su 2004 fundat e assumet sa presid\u00e8ntzia de s'ass\u00f2tziu \"forPlanet Onlus\" chi in su 2009 bidet reconnotu s'istadu suo de ONLUS. S'ass\u00f2tziu isvilupat progetos de cunservatzione ambientale pro cuntrastare su deterioramentu sighidu de sos ecosistemas naturales e promovet pr\u00e0ticas e produtos chi punnant a un'isvilupu sosten\u00ecbile de sa sotziedade. Sos ecosistemas tutelados dae forPlanet sunt sas forestas tropicales.\nComente a esperta de problem\u00e0ticas ambientales e sostenibilidade, in su 2019 est binchidora de su pr\u00e8miu \u201cTop Italian green influencer\u201d in sa categoria Lifestyle.\nIn su Santandria de su 2019 est essidu su libru suo cun su t\u00ectulu \"100 Green Jobs per trovare lavoro\" (\u201c100 Green Jobs pro agatare traballu\u201d) - Sa ghia noa a sas professiones prus pedidas in It\u00e0lia."}
{"id": "19777", "revid": "7227", "url": "https://sc.wikipedia.org/wiki?curid=19777", "title": "Luciano Pavarotti", "text": "Est ammentadu intra is deghe tenores prus mannos de totu is tempos, de sa boghe sua scuillante in is acutos e rica in su mesu, cun fras\u00e8giu craru e t\u00ecmbru l\u00ecmpidu. In paris cun Carlo Bergonzi, Enrico Caruso, Franco Corelli, Mario Del Monaco, Giuseppe Di Stefano, Beniamino Gigli e Tito Schipa, sighit a \u00e8ssere ammentadu che unu de is tenores ist\u00f2ricos italianos famados a livellu mundiale. Cun su \"Pavarotti &amp; Friends\" e is collaboratziones suas numerosas (ammentamus in particulare sa costitutzione de su grupu \"Tre Tenori\", cun Pl\u00e1cido Domingo e Jos\u00e9 Carreras), at consolidadu sa popularidade sua ca ddi at donanu fama mundiale a foras de s'\u00e0mbitu musicale puru. Cun prus de 100 miliones de copias b\u00e8ndidas in su mundu, s'istima chi siat, pro is b\u00e8ndidas puru, intra is primos cantantes de totu is g\u00e8neres musicales, e in prus su cantante italianu de sucessu a livellu mundiale."}
{"id": "19779", "revid": "2404", "url": "https://sc.wikipedia.org/wiki?curid=19779", "title": "Neol\u00ecticu", "text": "Su neol\u00ecticu (de su gregu \u03bd\u03ad\u03bf\u03c2, n\u00e9os, \"nou\", e \u03bb\u03af\u03b8\u03bf\u03c2, l\u00edthos, \"pedra\") est unu per\u00ecodu de sa preist\u00f2ria in su cale ant tentu logu annoaduras de manna trascend\u00e8ntzia: is \u00e8sseres umanos iscoberint sa massaria e su pesadiu, e si faghent sedent\u00e0rios, protzessu connotu che rivolutzione neol\u00ectica.\nCustu t\u00e8rmine est istadu propostu in su 1865 dae s'ist\u00f2ricu John Lubbock. Su n\u00f9mene faghet riferimentu a sa t\u00e8cnica noa de traballare sos trastos de pedra, non petzi b\u00e0tidos, si nono puru allisiados. De totu manera, s'essentziale in custu per\u00ecodu non sunt is trastos, si nono sos c\u00e0mbios econ\u00f2micos produidos, comente sa cump\u00e0ssida de su sobradu de produtzione, e sas cunsigh\u00e8ntzias sotziales.\nS'ispaniadura in Europa de sa cultura neol\u00ectica chi si fiat isvilupada in s'Oriente M\u00e8diu, e in piessignu su colad\u00f2rgiu dae s'economia de cassa e regorta a sa pr\u00e0tica de s'agricultura e de s'allevamentu, sunt acont\u00e8ssidos cun modalidades e tempos totora cuntierrados. \nVere Gordon Childe aiat ipotizadu giai in is annos binti chi sas comunidades aut\u00f2ctonas de cassadores e boddidores de sas culturas mesol\u00ecticas europeas, fiant istadas in parte remplasadas dae comunidades de massajos migradas prus a norte dae s'Oriente M\u00e8diu, cun unu protzessu duradu pro prus ing\u00e8nneros. Una prima currentada migrat\u00f2ria diat \u00e0ere sighidu sa bia continentale a longu de sa pen\u00ecsula balc\u00e0nica e de su cursu de su Dan\u00f9biu, mentras un'\u00e0tera, in pagu prus tarda, si diat \u00e8ssere dif\u00f9ndida pro m\u00e8diu de sa navigatzione mar\u00ectima a longu de sas costas de su mare Mediterr\u00e0neu dae s'estu cara a s'ovest.\nS'afirmadura de sas t\u00e8cnicas de cultivu e allevamentu at protzedidu pro bia continentale in antis de totu a longu de diretoras chi rugraiant terrenos favor\u00e0biles in piessignu, comente cuddos formados pro dep\u00f2situ de pr\u00f9nios batidos dae su bentu (loess) in s'Europa tzentrale. Aiat sighidu su cursu de mannas bias fluviales, comente a su Dan\u00f9biu, e aiat tentu sutzessu in is baddes iscampiadas de sos Balcanos e de sa Gr\u00e8tzia orientale, cun ierros fritos e proinosos e cun istios longos, ambiente ideale pro su pastoriu e sa tramud\u00e0ntzia; fiat penetradu imbetzes cun dificultade in is padentes fridas de su Nord-Europa e in is regiones postas a sos oros de sa cadena alpina.\n\u00c0teros progetos.\n&lt;noinclude&gt;"}
{"id": "19780", "revid": "2404", "url": "https://sc.wikipedia.org/wiki?curid=19780", "title": "Edade de su Ferru", "text": "S'edade de su ferru est s'\u00f9rtimu per\u00ecodu printzipale de sa partzidura traditzionale de sas tres edades, istabilida in su 1820 dae Christian J\u00fcrgensen (chi aiat istabilidu una classificatzione segundu sos materiales impreados in cada per\u00ecodu), e benit a fatu de s'edade de su brunzu (tenet peri cumb\u00e8nnidu inghitzu cara a su de 13 s\u00e8culos a.C. in su mundu mediterr\u00e0neu e in s'Oriente M\u00e8diu; intre su de 9 e su de 8 s\u00e8culos a.C. in s'Europa setentrionale). In die de oe, su t\u00e8rmine at p\u00e8rdidu balore che a tapa ist\u00f2rica de s'ist\u00f2ria de s'umanidade, bidu ca est petzi aplic\u00e0bile in intro de s'\u00e0mbitu europeu e mediuorientale. Su per\u00ecodu de s'edade de su ferru si partzit issu etotu in per\u00ecodu de sa cultura de Hallstatt e per\u00ecodu de sa cultura de La T\u00e8ne. S'edade de su ferru si caraterizat pro s'impreu de su ferru che a metallu, impreu importadu dae s'Oriente peri s'immigratzione de trib\u00f9s indoeuropeas chi, partende dae su 1200 a.C. aiant comintzadu a arribare a s'Europa otzidentale.\nCustos emigrantes indoeuropeos sunt inditados normalmente che tz\u00e8lticos mancari su p\u00f2pulu de custu n\u00f9mene fiat petzi unu intre de sos v\u00e0rios de sos chi pigaiant parte a sas emigratziones, Fiant arribados in unu per\u00ecodu longu de emigratziones de grupos diferentes meda intre issos e issos, mancari cunserbaiant tzertos elementos omog\u00e8neos comente una s\u00e8rie de limbas indoeuropeas e unas cantas costumas culturales simigiantes.\n\u00c0teros progetos.\n&lt;noinclude&gt;"}
{"id": "19781", "revid": "2404", "url": "https://sc.wikipedia.org/wiki?curid=19781", "title": "\u00c1frica subsahariana", "text": ""}
{"id": "19782", "revid": "2404", "url": "https://sc.wikipedia.org/wiki?curid=19782", "title": "Edade de su ferru", "text": ""}
{"id": "19783", "revid": "2404", "url": "https://sc.wikipedia.org/wiki?curid=19783", "title": "Edade de su Brunzu", "text": "S'edade de su brunzu est unu per\u00ecodu de s'isvilupu de sa tzivilizatzione caraterizadu dae su fatu chi sa metallurgia prus avantzada aiat isvilupadu sas t\u00e8cnicas de bogadura de su r\u00e0mene dae sos minerales e nde faghet ligas pro ot\u00e8nnere brunzu. S'edade de su brunzu faghet parte de sa preist\u00f2ria e sighit su neol\u00ecticu in sa majoria de su mundu.\nCusta denuminatzione fiat intrada sae su religiosu frantzesu Nicolas Mahudel, chi aiat osservadu ca sas sepulturas in ue s'agataiant is urnas prus addaniadas generalmente cunteniant trastos de brunzu, mentras ca sos man\u00ecgios de ferru fiant presentes in is tumbas prus reghentes. Sa partzidura fiat torrada a pigare a fatu dae su chircadore danesu Christian J\u00fcrgensen Thomsen in su 1816 pro s'obera sua de classificatzione de sas antighidades natzionales.\nSa data giusta de arribada a s'edade de su brunzu v\u00e0riat intre culturas e logos de su mundu. Sa tecnologia de su brunzu fiat connota cara a su 4500 a.C., a curtzu de Bang Chieng (Tail\u00e0ndia). A pustis, fiat istadu elaboradu in s'Oriente M\u00e8diu; in \u00c0sia Minore si datat in antis de su 3000 a.C.; a sa Gr\u00e8tzia Antiga fiat cumintzadu s'impreu suo a ingh\u00ecriu de su 3000 a.C.; in \u00c0sia Tzentrale su brunzu si fiat connotu cara a su de 3 mill\u00e8nnios a.C. (2000 a.C.), in territ\u00f2rios de is odiernos Afganist\u00e0n, Turkmenist\u00e0n e Ir\u00e0n; mentras ca in Tzina si fiat achiridu aiat istentadu de prus, cun sa dinastia Shang, cara a su 1800 a.C. In Am\u00e8rica, sa tziviltade de Tiwanaku fiat istada sa chi aiat cumintzadu custa edade, iscoberende su brunzu de proare cun diversos metallos.\nCusta fase de s'isvilupu umanu no est presente in totu sas regiones de su globu terrestre: in s'\u00c0frica subsahariana non s'agatat una edade de su r\u00e0mene nen de su brunzu, bidu ca sos bividores de custa zona aiant fatu unu brincu diretu intre su per\u00ecodu neol\u00ecticu e s'Edade de su Ferru.\nS'edade de su brunzu si s\u00ectuat in generale in Europa intre su 1800 a.C. e su 700 a.C. partzida in tres fases:\nDae banda sua, in s'Oriente M\u00e8diu tenet is datas de partzidura chi sighint:\nIs carater\u00ecsticas generales de s'edade de su brunzu sunt sa cr\u00e8schida demogr\u00e0fica, s'abbandonu partziale de sa tramud\u00e0ntzia e sa tend\u00e8ntzia lenta a su sedentarismu de sa gente. S'\u00f2mine si mantenet in generale in grutas ma puru in montigros istrat\u00e8gicos e in bidditzolos in zonas de aprigu. S'inumatzione si faghet in is grutas e in is d\u00f2lmens fortzis in parte fraigados in antis e chi tando sunt torrados a impreare, giuntu cun \u00e0teros noos. Sunt carater\u00ecsticas is puntas de fritza, is punterolos e ogetos de ornamentu. S'arte s'isvilupat in figuras de pedra, e disinnos de iscenas de morte.\nS'iscoberta de su r\u00e0mene a primu, e de s'ist\u00e0ngiu e brunzu a pustis, ant fatu m\u00f2ere unos cantos p\u00f2pulos in chirca de custos metallos, portende\u00b7si in fatu sas r\u00e8gulas culturales e sas t\u00e8cnicas de cosa issoro. S'impreu de su metallu faghet cr\u00e8schere sa cumplessidade de s'istrutura sotziale de sas comunidades, e aparessent cumbatas tribales. Su dom\u00ecniu de su metallu determinat su podere e sa richesa e dat or\u00ecgine a una minoria de privilegiados cara a una majoria de subordinados\nIs culturas neol\u00ecticas biviant in is pranuras e agiomai non teniant armas, ma tando si faghent netzess\u00e0rias pro sas gherras intre de grupos ostiles. Dae in antis de su 1700 a.C., is bis\u00f2ngios de defensa de sos grupos faghent manera chi fraighent is aposentamentos issoro in logos f\u00e0tziles de dif\u00e8ndere; in is tumbas comintzant a s'agatare abbundantes sas armas.\n\u00c0teros progetos.\n&lt;noinclude&gt;"}
{"id": "19784", "revid": "2404", "url": "https://sc.wikipedia.org/wiki?curid=19784", "title": "Edade de su brunzu", "text": ""}
{"id": "19785", "revid": "12712", "url": "https://sc.wikipedia.org/wiki?curid=19785", "title": "Arch\u00ecviu (inform\u00e0tica)", "text": "In inform\u00e0tica, un'arch\u00ecviu (fintzas documentu o file, dae sa limba inglesa, pron\u00f9ntzia ) est unu cuntenidore de informatziones/datos in formadu digitale, de s\u00f2litu iscritu in unu suportu digitale de memorizatzione formatadu segundu unu sistema de arch\u00ecvios. Sende chi cada tipu de arch\u00ecviu est iscritu cun r\u00e8gulas diferentes, is informatziones iscritas/codificadas a intro de issu podent \u00e8ssere l\u00e8ghidas isceti cun unu programma dislindadu.\nDescritzione.\nSu cuntzetu de arch\u00ecviu est simpre meda: unu documentu unu dep\u00f2situ de informatziones chi si podet l\u00e8ghere e iscr\u00ecere; custu dep\u00f2situ tenet fintzas \"propiedades\" (n\u00f9mene, estensione, atributos) chi podent \u00e8ssere modificadas. Custa definitzione funtzionat bene pro medas perif\u00e8ricas e interf\u00e0tzias hardware; is sistemas operativos Unix e derivados (tipu-Unix) ant generalizadu su cuntzetu de arch\u00ecviu aici meda de nde f\u00e0ghere una filosofia bera: in Unix \"totu est un'arch\u00ecviu\", est a n\u00e0rrere podet \u00e8ssere \"abertu\", \"serradu\", \"letu\", \"iscritu\" etz\u00e8tera; custos \"arch\u00ecvios ispetziales\" podent \u00e8ssere comunicatziones intre protzessos, \"tubos\" (pipe), interf\u00e0tzias hardware o \u00e0teru puru: su sistema operativu s'at a ocupare de manigiare totu in sa manera apropriada lassende a is programmas s'illusione de \u00e8ssere impreende unu cale si siat arch\u00ecviu.\nMancari chi s'impreadore ddu bidat che un'elementu s\u00ecngulu, podet acont\u00e8ssere imbetzes chi s'arch\u00ecviu siat partzidu in arrogos iscritos in zonas a tesu s'una dae s'\u00e0tera de su suportu de memorizatzione chi dd'acas\u00e0giat: custu fen\u00f2menu est comunu meda in suportos de memorizatzione che discos, mentras est raru a suba a nastros manni\u00e8ticos. Una de is tareas de su sistema operativu est a f\u00e0ghere a manera chi sa partzidura f\u00ecsica de s'arch\u00ecviu siat trasparente a is aplicatziones e s'ocupare de manigiare su rec\u00f9peru de is informatziones c\u00e0bidas in issu (\"letura\") dae is v\u00e0rios blocos f\u00ecsicos de su suportu de ammentu. A sa pr\u00f2piu manera, depet manigiare s'iscritura de s'arch\u00ecviu trunchende\u00b7ddu, cando serbit, in prus partes.\nElementos t\u00ecpicos.\nCada arch\u00ecviu est identificadu dae unu n\u00f9mene assotziadu a unu percursu chi nd'indiv\u00ecduat positzione, cuntenidore, cartella o diret\u00f2riu (directory) in un'isp\u00e0tziu de n\u00f9menes ger\u00e0rchicu a s'internu de su sistema de arch\u00ecvios matessi, e podet t\u00e8nnere in su n\u00f9mene un'estensione.\nSu c\u00e0bidu de is documentos est cunforme a unu formadu, e pro cada formadu esistent una o prus aplicatziones chi sunt bonas a nd'interpretare e/o de nde mudare su cunt\u00e8nnidu. Calicunu sistema operativu, comente a Microsoft Windows e su MS-DOS, connoschent su formadu de unu documentu in base a s'estensione de su n\u00f9mene issoro; \u00e0teros, comente a su macOS, dae una s\u00e8rie de meta-datos sarvados paris cun s'arch\u00ecviu; \u00e0teros ancora, comente a Unix, ident\u00ecficant is tipos de arch\u00ecviu in base a is primos bytes de su c\u00e0bidu issoro, su \"n\u00f9meru m\u00e0gicu\".\nCarater\u00ecsticas t\u00e8cnicas.\nIs datos de un'arch\u00ecviu sunt codificados/organizados in una secu\u00e8ntzia de byte in l\u00ecnia cun su limb\u00e0giu bin\u00e0riu impreadu dae s'elaboradore, iscritos che elementu s\u00ecngulu in una mem\u00f2ria de massa pro m\u00e8diu de su sistema de arch\u00ecvios chi esistit in cudda mem\u00f2ria. Su sistema, cando retzit una recherta dae s'impitadore (esempru: ab\u00e8rrere unu documentu), acumprit s'operatzione a s'imbresse de decod\u00ecfica e visualizatzione, ammustrende in su v\u00ecdeu figuras, par\u00e0ulas e n\u00f9meros.\nUna secu\u00e8ntzia de byte in RAM no est retenta a parusu unu documentu, a prus pagu chi non siat immagazzinata in unu discu virtuale risiedente in RAM. In sos primos sistemas de elaboratzione sos documentos fiant gestidos e elaborados sequenzialmente, tando pro p\u00f2dere analizare sas \u00f9rtimas mudas a su filas bisongiaiat c\u00f9rrere s'intreu documentu e l\u00e8ghere in fundu sas \u00f9rtimas mudas. In sos sistemas operativos modernos custu no est prus beru, sende chi su documentu system providit a bogare s'organizatzione f\u00ecsica de su filas e a torrare a organizare su documentu matessi s'in casu siat netzess\u00e0riu.\nOperatziones a pitzos de is arch\u00ecvios.\nS'atzessu a un'arch\u00ecviu inform\u00e0ticu c\u00e0bidu in una mem\u00f2ria de massa est un'operatzione masaprestu lenta, chi depet \u00e8ssere fata respetende su protocollu de s'interf\u00e0tzia de sa mem\u00f2ria de massa e chi creat arriscos de cunflitos intre programmas in esecutzione cuntempor\u00e0nea. Pro custos motivos custas operatziones sunt esecutadas, cando pedidas dae is programmas chi ddas abis\u00f2ngiant, dae su sistema operativu chi man\u00ecgiat sa coa de atzessu e is cunflitos. Is operatziones prus comunas, presentes in manera universale in totu is sistemas operativos, sunt:\nSu sistema operativu, pro m\u00e8diu de su sistema de is arch\u00ecvios, podet acumprire is sighentes operatziones:\nUnu programma non podet l\u00e8ghere o iscr\u00ecere un'arch\u00ecviu si in antis non dd'at \"abertu\" e una borta acabadu de dd'impreare ddu depet semper \"serrare\" pro lassare chi su sistema operativu l\u00ecberet is risursas ocupadas.\nTipos de arch\u00ecviu.\nUnu tipu de documentu comunu meda est su de testu ASCII. Un'arch\u00ecviu de custu tipu est una simpre secu\u00e8ntzia de car\u00e0teres ASCII chi podet \u00e8ssere leta e interpretada in su matessi modu dae totu is sistemas operativos. S'espressione \"documentu bin\u00e0riu\", imbetzes, si referit a parusu a totu is documentos chi non sunt de testu ASCII. Un'isceru prus dislindadu podet \u00e8ssere fatu segundu su c\u00e0bidu de s'arch\u00ecviu (imm\u00e0gine, \u00e0udiu, etz)."}
{"id": "19786", "revid": "2404", "url": "https://sc.wikipedia.org/wiki?curid=19786", "title": "Dolmen", "text": "Su dolmen, o segundu sa terminologia propia sarda covacada, est unu tipu de tumba megal\u00ectica preist\u00f2rica a aposentu solu e, paris cun su cromlech (comente Stonehenge in Bretagna Manna) e su menhir, costituit su tipu prus nodidu intre de sos monumentos megal\u00ecticos. Sa realizatzione de sos d\u00f2lmenes est collocada in s'arcu de tempus chi andat dae sa fine de su de 5 mill\u00e8nnios a.C. a sa fine de su de 3 mill\u00e8nnios a.C., fintzas chi in Estremu Oriente s'impreu de su dolmen s'at perlongadu finas su primu mill\u00e8nniu a.C.\nIs d\u00f2lmenes sunt costituidos dae duos o prus pedrafitas verticales chi apoderant su limin\u00e0rgiu costituidu dae unu o prus lastrones orizontales. Su f\u00e0bricu fiat in or\u00ecgine ammuntadu, amparadu e sustentadu dae unu t\u00f9mulu.\nMedas es\u00e8mpros de custu tipu, o cun temas architet\u00f2nicos prus ev\u00f2lvidos, sunt istados agatados fintzas in Europa. In piessignu faghet a nd'agatare in su Regnu Unidu, in Irlanda, in Frantza, in Germ\u00e0nia, in Ispagna, in Portugallu e in It\u00e0lia (pretzisamente in Sardigna, in Sitz\u00eclia, in P\u00f9glia e in Lig\u00f9ria).\nIs d\u00f2lmenes in Sardigna.\nIn su 2009 sunt istados documentados in s'\u00ecsula 215 dolmen, totus assetiados in sa metade setentrionale sua. Isparghinada mescamente in Gaddura durante su Neol\u00ecticu, s'istrutura dolm\u00e8nica si fiat a pustis isvilupada e propagada in s'Eneol\u00ecticu fintzas a sas primas fases de s'Edade de su brunzu, in cuncurr\u00e8ntzia cun unos \u00e0teros tipos de interru ipog\u00e8icu (domos de janas). Cun su cump\u00e0rrere de s'Edade de su brunzu, s'av\u00e8rguat sa mudadura de su dolmen, in antis in all\u00e9e couverte (megalitos e losa verticale cobertos dae unu t\u00f9mulu de terra e de pedras prus piticas, a bortas delimitados in sa tzircunfer\u00e8ntzia issoro de unu o prus chircos de pedras, est a n\u00e0rrere de su gai naradu peristalite), a puastis in is tumbas de gigantes t\u00ecpicas de s'edade nur\u00e0gica.\nFranca a sa funtzione de interru familiare de s'ereu dominante, is istruturas dolm\u00e8nicas sardas diant p\u00e0rrere unos beros e pr\u00f2pios santu\u00e0rios religiosos de s'\u00e8poca preist\u00f2rica. Tale carater\u00ecstica s'intretzat de s'orientamentu cara a piessignos eventos astron\u00f2micos e de su fatu ca sos f\u00e0bricos parent totu dispostos a longu de unu sestadu, costituende gai un'itiner\u00e0riu percurr\u00ecbile in pillegrin\u00e0giu. A s'internu de su percursu, unas cantas localidades diant p\u00e0rrere t\u00e8nnere unu importu religiosu piessignu, comente Luras (cun bator istruturas) e sos int\u00f2rrios de Buddus\u00f2 (cun sete)."}
{"id": "19787", "revid": "2404", "url": "https://sc.wikipedia.org/wiki?curid=19787", "title": "D\u00f2lmen", "text": ""}
{"id": "19788", "revid": "2404", "url": "https://sc.wikipedia.org/wiki?curid=19788", "title": "Menhir", "text": "Is menhir (de su br\u00e8tone \"men\" e \"hir\" \"pedra longa\"), segundu sa terminolgia pr\u00f2pia sarda pedrafita o pedralonga sunt unos megalitos (dae su gregu \"pedra manna\") monol\u00ecticos (de non conf\u00f9ndere cun is d\u00f2lmenes, polil\u00ecticos e pro s'in prus assemblados a portale), pesados durante su Neol\u00ecticu, chi podiant agi\u00f9nghere fintzas a prus de binti metros de art\u00e0ria, che a es\u00e8mpru su Grand Menhir truncadu de Locmariaquer (in su Morbihan in Bretagna).\nPodiant \u00e8ssere pesados in manera singulare o in grupos, e cun dimensiones chi podent variare meda, fintzas chi sa forma est generalmente iscuadrada, carchi borta afinende\u00b7si cara a su pitzu. Is menhir sunt ampramente ispaniados in Europa, \u00c0frica e \u00c0sia, ma sunt prus numerosos in s'Europa Otzidentale, in piessignu in Bretagna e in is \u00ecsulas brit\u00e0nnicas. Sunt istados pesados in medas per\u00ecodos diferentes, in su cursu de sa preist\u00f2ria, e fiant criados in su cuntestu de sa aici narada cultura megal\u00ectica chi fiat froridu in Europa e int\u00f2rrios.\nSardigna.\nIn Sardigna, cun su n\u00f9mene de \"perdas fitas\" o \"pedras longas\", sunt presentes in v\u00e0rias zonas. Si nde contant 740 e podent \u00e8ssere cumpridamente l\u00ecsios, rapresentende una simbologia f\u00e0llica, o puru t\u00e8nnere isculpidu su s\u00ecmbulu femininu de sa fertilidade, is mammiddas, s\u00ecngias craras de sa Dea Mama; unos cantos tenent intamas unas copeddas, comente su menhir de Genna Prunas de G\u00f9spini, mentras s'originale istele de Boeli, m\u00e8gius connota che a \"Sa Perda Pinta\" de Mamujada, presentat una s\u00e8rie de ispirales cuntz\u00e8ntricas in casi totu sas caras de su monol\u00ectu.\nIn L\u00e0coni, in prov\u00ecntzia de Aristanis, sunt istados atzapados in is campagnas a ingh\u00ecriu, prus de 100 menhir siat de tipu protoantropomorfu, est a n\u00e0rrere a cara prosp\u00e8tica prana, siat antropomorfu, est a n\u00e0rrere cun curtzos tretos som\u00e0ticos. Sunt annotamala istadas agatadas ist\u00e0tuas-menhir, o ist\u00e0tuas-istele, fintzas issas caraterizadas dae sa pres\u00e8ntzia de annotos anat\u00f2micos e trassas de cara istilizados. Semper in L\u00e0coni, in su Museu de s'istatu\u00e0ria preist\u00f2rica in Sardigna, acasagiadu in is isp\u00e0tzios de palatzu Aymerich, sunt presentes deghinas de menhir agatados, foras ca in su territ\u00f2riu suo, in totu su Sarcidanu e in unos \u00e0teros tzentros a costadu.\nIn Santu Antoni Arruinas, prov\u00ecntzia de Aristanis, s'agatat un'arta cuntzentratzione de raros menhir protoantropomorfos e antropomorfos, tantis ca s'\u00e0rea est narada badde de sos Menhir. Is megalitos sunt istados realizados intre de su 3300 e su 2500 a.C., durante s'\u00e8poca caraterizada dae sa cultura de Otieri. In custa localidade s'agatat unu menhir artu 5 metros e 75\u00a0cm, unu de sos prus artos in s'\u00ccsula.\nIn Goni, in prov\u00ecntzia de su Sud Sardigna, in su complessu archeol\u00f2gicu de Pranu Mutedu, s'agatant menhir alliniados in neras longas chi faghent parte de un' \u00e0rea meda rica de monumentos megal\u00ecticos de su Neol\u00ecticu, cumpr\u00e8ndende diversas \"domos de janas\". In su territ\u00f2riu de S\u00f2rgunu, in prov\u00ecntzia de N\u00f9goro, s'agatat imbetzes s'importante cumplessu de Biru 'e Concas.\nIn Santu Antiogu, in sa prov\u00ecntzia de su Sud Sardigna, foras de sos prus connotos cales \"Su Para e sa M\u00f2ngia\", est poss\u00ecbile b\u00ecere, in is aglomerados urban\u00ecsticos preist\u00f2ricos, paritzos menhir de g\u00e8nere masculinu, de forma f\u00e0llica, cun setzione a pilastru, e unos \u00e0teros, femininos, cun setzione pranu-cunvessa o c\u00f2ncavu-cunvessa.\nBator menhir s'agatant intre de sas comunas de Tortuelie e Bar\u00ec, intre de sos cales unu est istadu distr\u00f9idu dae unos v\u00e0ndalos a s'acabu de sos annos noranta. Semper in G\u00f9spini podemus agatare is Perdas Longas, fintzas issos un'es\u00e8mpru de duos menhir in c\u00f2pia situados in unu campu meda acanta de sa zona industriale de sa bidda. Sa comuna de Mamujada resurtat \u00e8ssere inghiriada printzipalmente de menhir mentras pagas sunt is testimonias de megalitos prus ev\u00f2lvidos."}
{"id": "19790", "revid": "7227", "url": "https://sc.wikipedia.org/wiki?curid=19790", "title": "Edade de su R\u00e0mene", "text": "Sa Edade de su r\u00e0mene, inditada fintzas cun is t\u00e8rmines Eneol\u00ecticu, Calcol\u00ecticu o Cuprol\u00ecticu, est unu per\u00ecodu de sa Preist\u00f2ria cunsideradu che a sa tapa de transitzione intre de sas ind\u00f9strias l\u00ecticas de su Neol\u00ecticu (edade de sa pedra allisiada) e sa metallurgia naschende de s'Edade de su brunzu.\nCar\u00e0teres generales.\nIn custa \u00e8poca sos metallos comente de oro, prata e r\u00e0mene sunt impreados in su cuadru de un'artesania segund\u00e0ria, mentras sa parte essentziale de sos trastos abarrat de pedra o de ossu, ricavados cun is giai n\u00f2didas artes de s'ischerdadura e de sa allisiadura.\nSa literadura sient\u00ecfica europea a s'ispissu \u00e8vitat su t\u00e8rmine \"Calcol\u00ecticu\", preferende \"Edade de su r\u00e0mene\", mentras is arche\u00f2logos de su Oriente M\u00e8diu dda impreant in manera abituale. S'Edade de su r\u00e0mene in s'Oriente M\u00e8diu antigu, in su C\u00e0ucasu e in is territ\u00f2rios indianos incumentzat a s'acabu de su de 5 mill\u00e8nnios a.C.\nA difer\u00e8ntzia de sa de su brunzu e de su ferru, s'usu de su r\u00e0mene paret ca apat coesistidu pro unu longu per\u00ecodu cun su de sa pedra, chentza de ann\u00e0nghere istrov\u00f2llios sotzio-econ\u00f2micos mannos in is tziviltades chi ddu connoschiant. Is agatamentos archeol\u00f2gicos atestant annotamala ca s'usu de su r\u00e0mene pertocat culturas cuntempor\u00e0neas e acostagiadas is unas cun is \u00e0teras chi ddu disconnoschiant e cun unas \u00e0teras ancoras chi giai possediant su brunzu.\nCustu iscassu pesu de s'usu de su r\u00e0mene in is culturas preist\u00f2ricas si depet cun probabilidade ispricare cun is dificultades e sos benef\u00ectzios iscassos de custa t\u00e8cnica noa. Su r\u00e0mene faghet a du boddire a s'istadu naturale (r\u00e0mene nadiu) in cantidades modestas e su minerale depet \u00e8ssere marteddadu in antis de ddu f\u00f9ndere a unos 1000\u00a0\u00b0C. Sa produtzione est duncas casuale a cunfrontu cun s'ind\u00f9stria litica e pertocat printzipalmente cantos de mann\u00e0rias modestas, mentras is produtziones l\u00ecticas sunt generalmente prus rafinadas.\nIn Europa.\nIn Europa otzidentale s'ispaniadura de inghitzu de un'artesania in r\u00e0mene, partende dae sa metade de su de 5 mill\u00e8nnios a.C. diat p\u00f2dere \u00e8ssere acont\u00e8ssida partende dae sas regiones de s'Egeu gr\u00e0tzias a una bia cumertziale danubiana, ma paret comente si siat chi \u00e8sseret meda limitada. In sa costa atl\u00e0ntica sa prus importante produtzione met\u00e0llica, paret chi \u00e8sseret sa de s'oro, fintzas a s'intrada de su brunzu chi signat su cumintzu a berus de su Edade de sos metallos.\nIntre de sas carater\u00ecsticas de sas culturas calcol\u00ecticas europeas si reconnoschent:\nIntre de sas evid\u00e8ntzias archeol\u00f2gicas e monumentales printzipales de s'Edade de su R\u00e0mene si fentomant:\n\u00c0teros progetos.\n&lt;noinclude&gt;"}
{"id": "19829", "revid": "7227", "url": "https://sc.wikipedia.org/wiki?curid=19829", "title": "Ankylosaurus/LSC", "text": "Ankylosaurus (Brown, 1908 - su n\u00f2mene suo nde benit de su grecu e bolet n\u00e0rrere \"tziligherta f\u00f9ndida\") est unu genere estintu de dinos\u00e0uru ornitischiu tireoforu b\u00ecvidu in su Cret\u00e0ceu superiore, circa 70-65 milioni de annos faghet (Maastrichtiano), in cussa ca oe est s'Am\u00e8rica de su Norte, ca ddu faghet unu de is urtimos generes de dinos\u00e0uru cumparsu in sa terra prima de sa Grandu estintzione de massa de is dinos\u00e0uros. \"Ankylosaurus\" est istadu descritu pro sa primu borta in su 1908, da parte de su paleontologu Barnum Brown, e a como sa specie tipo, \"A. magniventris\", est s'\u00f9nica specia ascrita al su genere \"Ankylosaurus\". De s'iscoberta sua, sunt istados iscopertos isceti pagu esemplares frammentarios, ma no est istadu mai iscobertu unu esemplare cumpletu. Sa majoria de is membros de Ankylosauria sunt rapresentados de materiale fossiles prus cumpletas, \"Ankylosaurus\" \u00e8 a s'ispissu consideradu comente s'archetipu de su grupu suo."}
{"id": "19985", "revid": "10458", "url": "https://sc.wikipedia.org/wiki?curid=19985", "title": "Maria Aurora Salvagno", "text": "Maria Aurora Salvagno (S'Alighera, 3 de martzu de su 1986) est una atleta de cursas lestras sarda.\nAllenada dae Luca Ceglie, faghet parte de su Tzentru Isportivu de s'Aereon\u00e0utica Militare.\nCun s'istafeta 4x100 metros at bintu duas med\u00e0llias de oro a livellu internatzionale: in su 2007 in sos Campionados mundiales militares de atl\u00e8tica l\u00e8bia in Hyderabad, in \u00ccndia, in paris cun Anita Pistone, Rita De Cesaris e Micol Cattaneo; in su 2009 in sa XXV Universiade de Belgradu in S\u00e8rbia currende cun Audrey Alloh, Doris Tomasini e Giulia Arcioni.\nIn sa carriera sua podet bantare unu t\u00ectulu de campionessa italiana assoluta indoor in sos 60 metros pranos (2010), chimbe t\u00ectulos de campionessa natzionale universit\u00e0ria in sos 100 metros pranos (2006, 2007, 2009, 2010, 2012) e oto t\u00ectulos italianos giovaniles.\nBiografia.\n1998-2000: s'es\u00f2rdiu e sos primos annos.\nMaria Aurora Salvagno naschet in una fam\u00eclia numerosa, cun 11 cumponentes (babbu, mama, chimbe frades, tres sorres e issa). Incumentzat a praticare s'atl\u00e8tica l\u00e8bia in su 1998, a s'edade de 12 annos, faghende s'es\u00f2rdiu suo in sa categoria piseddas (12-13 annos). S'annu chi sighet, faghende a gara pro sa Sotziedade Isportiva Gymnasium Atl\u00e8tica S'Alighera (su t\u00e8cnicu de sa cale, Marco Ciccarella, l'at allenada dae su 1998 a su 2010), si faghet notare in presse currende in su 1999, a 13 annos, sos 60 metros in 7\"9 in sa categoria piseddas e in su 2000, a 14 annos, sos 80 metros in 9\"8 in sa categoria cadetas. Part\u00e8tzipat a Fano, in su 2000, a su Criterium natzionale cadetos/e (una casta de campionadu natzionale de categoria), lompende a \u00e8ssere sa de bator in sos 80 m e de noe cun s'istafeta 4x100 m.\n2001-2002: sas primas med\u00e0llias giovaniles natzionales e internatzionales.\nIn su 2001 in Isernia, semper in su Criterium natzionale cadetos/e, at bintu sa med\u00e0llia de prata in sos 80 m e est l\u00f2mpida a \u00e8ssere sa de bator cun s'istafeta 4x100 m.\nIn su 2002 colat a su C.U.S. T\u00e0tari e otenet sas primas med\u00e0llias siat a livellu istatale (brunzu in sos 60 m a sos campionados italianos dischentes indoor e prata in sos 100 m a sos campionados italianos dischentes outdoor) siat a livellu internatzionale, conchistende duas pratas in sos 100 m e in s'istafeta 4x100 m, a sas XII Gymnasiadi fatas in Caen, in Frantza.\n2003-2005: sos primos t\u00ectulos natzionales giovaniles e sos mundiales finlandesos.\nIn su bi\u00e8nniu 2003-2004 at bintu 5 med\u00e0llias de oro in sas finales natzionales a livellu giovanile e una de prata: in su 2003 in sos 60 m in sos italianos dischentes indoor e in sos 200 m in sos italianos dischentes outdoor (in paris cun una de prata cun s'istafeta 4x400 m); in su 2004 tres oros in sos 60 m in sos italianos giovaniles indoor, e posca dopieta in sos italianos junior pro 100 e 200 m. Semper in su 2004, sa de ses in sos 60 m indoor in sos assolutos indoor. In su 2005 at bintu 4 med\u00e0llias, de cada metallu, a livellu natzionale: in sos 60 m oro in sa categoria prom\u00ectidas e brunzu in sos assolutos, duas pratas in sos 100 m siat a livellu giovanile cun sas promissas chi a livellu assolutu.\nIn su 2003, a livellu internatzionale, at bintu, in sas Azorras in Portugallu, s'oro in sos 100 m in sos Giogos de sas \u00ecsulas; at pigadu parte fintzas a sos Mundiales dischentes de Sherbrooke in Canad\u00e0: semifinale in sos 100 m e bateria cun s'istafeta isvedesa. In fines, in su F\u00e8stival ol\u00ecmpicu de sa gioventude europea in Parigi, in Frantza, est istada sa de sete in sos 100 m e de ses cun sa 4x100 m.\nIn cumpetitziones internatzionales in su 2004 at fatu a gara, in sos Mundiales junior de Grosseto in It\u00e0lia, otenende sa semifinale in sos 100 m e sa de ses positziones cun sa 4x100 m.\nIn su l\u00e0mpadas de su 2005 l'ant cunvocada cun s'iscuadra de s'istafeta 4x100 m pro sa XXVI editziones de sa Copa Europa de atl\u00e8tica l\u00e8bia in It\u00e0lia, a Firentze, chene, per\u00f2, chi issa apat pigadu parte a sa gara. In sos Europeos junior de Kaunas in Litu\u00e0nia est l\u00f2mpida comente sa de sete in sos 100 m e de bator in sos 4x100 m. In su mese de austu de su matessi annu at pigadu parte, cun s'istafeta 4x100 m in sos Mundiales outdoor in H\u00e8lsinki, in Finl\u00e0ndia, essinde in bateria su 12 de austu.\n2006-2007: su n\u00f9meru mannu de med\u00e0llias a livellu giovanile e assolutu.\nDurante sos primos meses de su 2006 at tentu carchi problema f\u00ecsicu chi l'ant impedidu de afrontare s'istajone indoor, non pighende parte tando a sos assolutos ierriles. In su beranu de su 2006 at otentu su d\u00f2piu tesseramentu pro su Tzentru Isportivu de s'Aereon\u00e0utica Militare e su C.U.S. T\u00e0tari. In s'istajone outdoor de su matessi annu, at conchistadu tres med\u00e0llias in sos 100 m totu de materiale diferente: de brunzu in sos italianos assolutos, de oro in sos universit\u00e0rios e de prata in sa categoria promissas. Semper in su 2006 in sos 200 m a sos assolutos s'est firmada in bateria e posca, in sos universit\u00e0rios, est istada sa de chimbe in sos 200 m e de ses in sa 4x100 m; e, in prus, sa de bator in sos 200 m in sos campionados promissas.\nIn su 2007 est arribbada sa de chimbe a sos assolutos 60 m indoor e at bintu chimbe med\u00e0llias de ogni metallu: tres de oro, de sas cales duas in sos campionados italianos prom\u00ectidas (60 e 100 m), e una in sos campionados natzionales universit\u00e0rios (100 m), una de prata in sos italianos assolutos (100 m), una de brunzu in sos universit\u00e0rios (200 m). Semper in su 2007 in sos assolutos outdoor est arribbada sa de bator in sos 200 m.\nIn su matessi annu, a livellu internatzionale, at bintu s'oro cun s'istafeta 4x100 m in sos Giogos mundiales militares in Hyderabad in \u00ccndia e est arribbada prima cun s'istafeta 4x100 m in sa First League de Copa Europa fata in It\u00e0lia, in Milanu; in sos Europeos under 23 a Debrecen in Ungheria at acabadu comente sa de oto in sos 100 m e sa de bator cun sa 4x100 m. Annotamala, in s'Universiade de Bangkok in Thail\u00e0ndia, at serradu comente sa de sete in sos 100 m e sa de chimbe in sa 4x100 m.\n2008-2010: sas olimp\u00ecades tzinesas isfioradas, sos records, su t\u00ectulu assolutu e sos mundiales qatarianos.\nDurante sos primos meses de su 2008 at tentu unos cantos problemas f\u00ecsicos, chi l'ant impedidu de afrontare s'istajone indoor, non podende duncas partetzipare a sos assolutos ierriles. In s'istajone outdoor de su matessi annu, at bintu sa prata in sos 100 m in sos italianos categoria prom\u00ectidas; mentras in sa finale de sos 200 m no at fatu a gara. Semper in su 2008 no at pigadu parte a sos campionados natzionales universit\u00e0rios de Pisa. Su 9 de tr\u00eculas de su 2008 at istabilidu, in N\u00f9goro, durante sa XXII editzione de su Memorial \"Paolo Delogu\", su primadu personale in sos 200 m currende sa dist\u00e0ntzia in 24\"13. In sos assolutos outdoor de su matessi annu est l\u00f2mpida a de ses positziones in sos 100 m e in finale, chene bi pigare parte, in sos 200 m.\nSemper in su 2008, at isfioradu sa partetzipatzione a sas Olimp\u00ecades de Pechinu; belle tzerta finas a s'\u00f9rtimu de bi pigare parte comente a sa de chimbe cumponentes de s'istafeta 4x100 m, imbetzes a pustis de sa finale de sa gara individuale in sos 100 m in sos campionados italianos assolutos de Casteddu, su diretore t\u00e8cnicu Nicola Silvaggi at prefertu a seberare Martina Giovanetti, l\u00f2mpida che a sa de tres, in antis a sa Salvagno arribbada che a sa de ses.\nIn Copa Europa a Annecy in Frantza est istada sa de ses in sa s\u00e8rie extra de sos 100 m.\nIn su 2009 at conchistadu 4 med\u00e0llias de materiales diferentes in sos campionados natzionales: prata in sos 60 m in sos italianos assolutos indoor, duos in sos campionados natzionales universit\u00e0rios (oro in sos 100 e prata in sos 200 m) e infines brunzu in sos 100 m in sos italianos assolutos outdoor; in sos 200 m, semper in sos assolutos outdoor, fiat iscrita ma non at fatu a gara. Su primadu personale suo in sos 60 metros (7\"34), c\u00f9rridu su 7 de martzu de su 2009, la c\u00f2llocat a su 6\u00ba postu a livellu italianu assolutu in paris cun Rita Bottiglieri e Vincenza Cal\u00ec.\nIn sos Europeos indoor in It\u00e0lia, in Torinu, est istada sa de oto in sos 60 m. Su 43\"66 c\u00f9rridu a Leiria in Portugallu su 21 de l\u00e0mpadas de su 2009 in sa Super League de Copa Europa cun s'istafeta 4x100 m (Pistone-Salvagno-Arcioni-Alloh) est su 8\u00ba tempus all time assolutu italianu in sa dist\u00e0ntzia, mentras in sos 100 m est istada prata in sa bateria sua. Su 1u de tr\u00eculas de su 2009 in Pescara, in ocasione de sos de XVI Giogos de su Mediterr\u00e0neu, at istabilidu su primadu personale in sos 100 m cugugende sa dist\u00e0ntzia in 11\"50 e, a pustis, in finale at serradu in su de ses postos. At pigadu parte fintzas a sos Mundiales militares de Sofia in Bulgaria lompende a \u00e8ssere sa de bator in sos 100 m.\nSemper in su 2009 at bintu tres med\u00e0llias a livellu internatzionale de sas cales: duas cun s'istafeta 4x100 m, de prata in sos Giogos de su Mediterr\u00e0neu de Pescara in It\u00e0lia e de oro in sa XXV Universiade de Belgradu in S\u00e8rbia (in ue est istada sa de bator in sos 100 m) e una de prata in sos 60 m in sa Copa mundiales militares indoor fatas in Gr\u00e8tzia, in Atene.\nIn su 2010 at conchistadu su primu, e finas a como \u00f9nicu, t\u00ectulu italianu assolutu suo: su 28 de fre\u00e0rgiu de su 2010, in Ancona, at bintu sa finale natzionale de sos 60 m indoor; in su mese de martzu de su matessi annu at pigadu parte a sos Mundiales indoor a Doha in Qat\u00e0r essinde in semifinale. Su 26 de abrile de su 2010 currende sos 80 m in 9\"57 in \"su de XIV Trofeos\" \"Prov\u00ecntzia de T\u00e0tari\" at istabilidu su r\u00e8cord italianu assolutu nou, m\u00e8gius de cuddu de Daniela Graglia (9\"61 istabilidu su 1u de maju de su 2007 in su \"Meeting de Beranu de\" \"Mondov\u00ec\"), ma non l'ant mai omologadu. In su maju de su 2010, in Campubassu, at bintu sa med\u00e0llia de oro in sos campionados natzionales universit\u00e0rios in sos 100 m. In su matessi annu, est arribbada sa de sete in sos 100 m in sos assolutos outdoor.\nIn sa Super League de s'Europeu pro natziones a Bergen in Norv\u00e8gia est istada sa de sete cun sa 4x100 m.\n2011-2016: s'aus\u00e8ntzia dae sos universit\u00e0rios e dae sos assolutos, sas p\u00e8rdidas, sa torrada a sos assolutos.\nDe su 2011 tenet su d\u00f2piu tesseramentu cun su Tzentru Isportivu de s'Aereon\u00e0utica Militare e su CUS Bari. Comente a gradu militare a s'internu de s'Aereon\u00e0utica Militare est Primo aviere seberadu.\nIn su 2011 at bintu sa med\u00e0llia de prata in sos natzionales assolutos indoor in sos 60 m e arribbat sa de ses in sa finale in sos 100 m de sos assolutos natzionales. In su maju de su matessi annu, fintzas essende intre sas partetzipantes siat in sos 100 chi in sos 200 m, no at c\u00f9rridu in niuna de ambas sas garas de sos Campionados Natzionales Universit\u00e0rios fatos in Torinu.\nIn manifestatziones internatzionales in su 2011, at fatu a gara in Rio de Jan\u00e8iro, in Brasile, in ocasione de sos Giogos mundiales militares: semifinale in sos 200 m e de bator locos cun sa 4x100 m; in sa Super League de s'Europeu pro natziones in Isv\u00e8tzia, in Istocolma, est istada sa de deghe cun sa 4x100 m.\nIn su 2012 no at pigadu parte nen a sos Campionados italianos assolutos de atl\u00e8tica l\u00e8bia indoor nen a sos Campionados italianos assolutos de atl\u00e8tica l\u00e8bia. Su matessi annu, s'est agiudicada s'oro in sos 100 m in sos universit\u00e0rios natzionales e imbetzes in sos 200 m, fintzas si fiat intre sas partetzipantes, no at fatu a gara.\nIn su 2013 lompet a sa de chimbe positziones in sos 60 m in sos assolutos indoor, non pigat parte a sa finale de sos 100 m in sos universit\u00e0rios e in sos 200 m, fintzas si fiat intre sas partetzipantes, non faghet a gara; a sa fine non barigat sa bateria in sos 100 m in sos assolutos outdoor.\nIn su 2014 no at pigadu parte nen a sos Campionados italianos assolutos indoor de Ancona nen a cussos outdoor de Rovereto.\nA pustis de un'annu e mesu de aus\u00e8ntzia dae sos assolutos (s'\u00f9rtima partetzipatzione a cussos outdoor de Milanu in su 2013), torrat a cussos a su cugugiadu de P\u00e0dova in su 2015, in ue arribat a sa finale de sos 60 m acabende in sa de oto positziones; a sos assolutos a s'abertu a Torinu, non superat sa bateria de sos 100 m.\nIn su martzu de su 2016 pigat parte, in Ancona, a sos campionados italianos assolutos indoor e benit iscualificada in sa bateria de sos 60 m."}
{"id": "19986", "revid": "10458", "url": "https://sc.wikipedia.org/wiki?curid=19986", "title": "Shigeaki Sugeta", "text": "Shigeaki Sugeta (Yamaguchi-Ken, 2 de l\u00e0mpadas de su 1933) est unu linguista giaponesu, autore de su primu vocabol\u00e0riu sardu-giaponesu.\nBiografia.\nN\u00e0schidu in Yamaguchi-Ken, Shigeaki Sugeta si l\u00e0ureat in L\u00ecteras in su 1957, in su Dipartimentu de Limba e Literadura inglesa de s'Universidade de Waseda, in Tokyo, e torra, semper in L\u00ecteras, in su 1959, in su Dipartimentu de Glotologia de s'Universidade de Tokyo.\nDae su 1962 a su 1964 est borsista de su guvernu italianu in s'Universidade de Firentze, e in cue sighit sas letziones de Bruno Migliorini. In su 1964, pro sa prima borta, arribat in Sardigna e incumentzat a istudiare sa limba sarda.\nIn su 1991, pro sos ist\u00f9dios suos, benit numenadu Cavalieri a su m\u00e8ritu de sa Rep\u00f9blica Italiana dae su presidente Frantziscu Cossiga.\nDae su 1993 a su 1997 est Diretore de sa Sotziedade Giaponesa de Lingu\u00ecstica Romanza (\"Societas Japonica Studiorum Romanicorum\"), e at insegnadu pro annos in sas c\u00e0tedras de Lingu\u00ecstica Generale, Romanza e Italiana de s'Universidade de Waseda.\nIn s'Universidade de Waseda at ammaniadu cursos medas de sardu pro 31 annos, e pro agiudare sos dischentes suos at creadu, in su 1984, su primu vocabul\u00e0riu sardu-giaponesu de semper. Su matessi vocabul\u00e0riu, cun in prus sas bortaduras in italianu, l'at torradu a publicare sa domo editora \"Edizioni della Torre\" in su 2000. Pro su traballu suo, at retzidu su pr\u00e8miu \"La Marmora\" (sa de XVIII editziones) de su Rotary Club de Casteddu. Semper in su 2000 at retzidu fintzas su pr\u00e8miu \"Mirto d'Oro difensore dei sardi\". \nCun s'Universidade de Casteddu at collaboradu in su 2003, organizende unu cunvegnu internatzionale dedicadu a sa limba e a sa cultura de sa Sardigna in s'Universidade de Waseda, gr\u00e0tzias a unu protocollu de intesa istipuladu in su 2002.\nDae su 2002 est div\u00e8nnidu consulente de s'Instutute of Italian Studies de s'Universidade de Waseda.\nIn su 2010 at fatu una \"lectio magistralis\" in s'Istitutu Ciusa de N\u00f9goro, semper in contu de limba sarda, in ue at fintzas chistionadu de comente at incumintzadu a la conn\u00f2schere a l'apretziare.\nShigeaki Sugeta s'est semper dichiaradu in favore de un'unificatzione de sa limba sarda iscrita, pro la sarvare e f\u00e0ghere in manera chi non m\u00f2rgiat, e chi siat ufitziale in paris a s'italianu, comente su catalanu in Catalugna. Amigu de Dolores Turchi, at biagiadu pro annos in Sardigna, chistionende in sardu cun totu cantos chene problemas.\nPublicatziones.\nSu curriculum vitae de Shigeaki Sugeta est mannu meda, e bi sunt art\u00ecculos e libros chi s'\u00f2cupant de sa limba sarda, de s'italianu e fintzas de \u00e0teras. Una lista (no intrea) de sas publicatziones suas de importu prus mannu:"}
{"id": "19987", "revid": "2404", "url": "https://sc.wikipedia.org/wiki?curid=19987", "title": "Preist\u00f2ria", "text": "Sa preist\u00f2ria (dae su latinu \"pr\u00e6\" \"in antis\" e \"historia\" \"ist\u00f2ria\") est su per\u00ecodu de s'ist\u00f2ria umana chi pro cumb\u00e8nnidu pretzedet sa iscriidura, anteriore tando a s'ist\u00f2ria documentada, abratzende s'arcu temporale, segundu una bisura bastante cumpartzida, chi andat dae unos 2,5-2,6 milliones de annos faghet fintzas (a su nessi in Eur\u00e0sia) a su 4000 a.C. In unas cantas disciplinas e cuntestos contat a mesu sa protoist\u00f2ria, chi currespondet a giai totu s'era cuatern\u00e0ria.\nMentras su cumintzu de su per\u00ecodu parit relativamente pagu problem\u00e0ticu, sugetu a sa repertatzione, e pertocat sa paleoantropologia e s'antropologia moleculare, s'acabu no est un\u00ecvocu e dependet dae variatziones fintzas not\u00e0biles, massimamente de \u00e0mbitu geogr\u00e0ficu. Esistent medas culturas non defin\u00ecbiles preist\u00f2ricas, susetotus in su continente americanu e in s'\u00c0frica subsahariana, chi non tenent o ant introduidu a tardu s'impreu de s'iscriidura; fintzas in sinu a Europa e \u00c0sia bi sunt istadas difer\u00e8ntzias temporales mannas.\nIn su 1833 Paul Tournal (1805-1872), fundadore de sa Commission Arch\u00e9ologique e de su museu de Narbonne, aiat impreadu su t\u00e8rmine \"ant\u00e9-historique\"; sa prima ocurr\u00e8ntzia de su t\u00e8rmine \"prehistoric\" est de su 1851, in su t\u00ectulu de unu libru de Daniel Wilson (1816-1892); a fatu su t\u00e8rmine s'est dif\u00f9ndidu fintzas in \u00e0teras limbas."}
{"id": "19988", "revid": "2404", "url": "https://sc.wikipedia.org/wiki?curid=19988", "title": "Protoist\u00f2ria", "text": "Sa protoist\u00f2ria est su segundu per\u00ecodu de sa preist\u00f2ria, est a n\u00e0rrere cuddu generalmente cumpr\u00e8ndidu intre sa prima edade de su brunzu (prima metade de su de 4 mill\u00e8nnios a.C.) e sa de su ferru (chi tenet cumintzu in su Mediterr\u00e0neu orientale a f\u00f9rriu de su de 12 s\u00e8culos a.C.). Su t\u00e8rmine derivat de su gregu \u03c0\u03c1\u1ff6\u03c4\u03bf\u03c2 (\"pr\u00f4tos\", \u00abprimu, de inghitzu\u00bb) e \u1f31\u03c3\u03c4\u03bf\u03c1\u03af\u03b1 (\"histor\u00eda\", \u00abist\u00f2ria\u00bb).\nDefinitziones.\nTraditzionalmente, sa protostoria est s'iscuta de tempus in ue unu tzertu p\u00f2pulu no at galu isvilupadu sas primas formas de iscritura, ma esistent documentas iscritas dae unos \u00e0teros p\u00f2pulos cuntempor\u00e0neos o sighidores chi nde faeddant, duncas si disponet de fontes ist\u00f2ricas indiretas, o puru, sa fase interm\u00e8dia intre sa Preist\u00f2ria e s'ist\u00f2ria propiamente narada.\nIn sa base de custa sign\u00ecficu, sa protoist\u00f2ria de unu logu si podet acumprire in unu momentu diferente de cudda de unu \u00e0teru logu. In Egitu e in Mesopot\u00e0mia, pro esempru, su per\u00ecodu protoist\u00f2ricu non podet andare prus a in antis de sa segunda metade de su de 3 mill\u00e8nnios a.C., mentras pro Roma e su L\u00e0tziu faghet a arribare fintzas su de 7 s\u00e8culos a.C. In resumu in su Mediterr\u00e0neu su per\u00ecodu protoist\u00f2ricu diat b\u00e8nnere gai a inditare unu arcu cronol\u00f2gicu vari\u00e0bile intre sa prima edade de su brunzu in s'Oriente M\u00e8diu (cun is primas formas de iscriidura e aposentamentos calificados che a \"primas tzitades\") fintzas a su segundu s\u00e8culu a.C. tzirca, cun sa definitiva romanizatzione de su mediterr\u00e0neu nord-otzidentale (Iberia, G\u00e0llia mediterr\u00e0nea, It\u00e0lia setentrionale etc.). Diferente s'arresonu pro manna parte de s'Europa tzentrale e pro cussa setentrionale e orientale, in ue sa protoist\u00f2ria at a perdurare, in unos cantos casos, fintzas a edades artumedievale.\nSighende imbetzes un'acostamentu econ\u00f2micu-materialista de sa paletnologia, cun \"proto\u00ecst\u00f2ria\" faghet a p\u00f2nnere a mesu s'ist\u00e0diu ist\u00f2ricu de sas sotziedades umanas organizadas in formas prus cumplessas e sofisticadas respetu a sa trib\u00f9 cl\u00e0nica, cumbinende fatu\u00b7fatu cun is formatziones sotziales chi ant pretz\u00e8didu deretu s'organizatzione de un'Istadu propiamente naradu (\"chiefdom\"); a issa currispondet un'aumentu de su gradu de ispetzializatzione artesanale in is fainas econ\u00f2micas segund\u00e0rias (cussas est a n\u00e0rrere de traballu de sas mat\u00e8rias primas/produtzione, cales sa metallurgia), e arta diversificat[zione e cumplessidade culturale respetu a sos grupos umanos de s'edade de sa pedra, averigu\u00e0bile siat in sa cultura materiale siat in is aspetos ideol\u00f2gicos (dedu\u00ecbiles dae sas pr\u00e0ticas funer\u00e0rias e cultuales).\nIn \u00e0mbitu europeu e mediterr\u00e0neu, duncas, su cumintzu de sa protoist\u00f2ria si retrodatat a s'edade de su r\u00e0mene adelantada, in manera piessigna a sa facies de su vasu campaniforme.\nIn sentidu ladu, s'impreat su t\u00e8rmine protoist\u00f2ria fintzas pro inditare su cumintzu de unu per\u00ecodu in t\u00e8rmines culturales."}
{"id": "19989", "revid": "2404", "url": "https://sc.wikipedia.org/wiki?curid=19989", "title": "Istrumadura", "text": ""}
{"id": "19990", "revid": "2404", "url": "https://sc.wikipedia.org/wiki?curid=19990", "title": "Legislatziones subra s'istrumadura", "text": ""}
{"id": "19991", "revid": "2404", "url": "https://sc.wikipedia.org/wiki?curid=19991", "title": "Eneol\u00ecticu", "text": ""}
{"id": "19992", "revid": "2404", "url": "https://sc.wikipedia.org/wiki?curid=19992", "title": "Calcol\u00ecticu", "text": ""}
{"id": "19993", "revid": "2404", "url": "https://sc.wikipedia.org/wiki?curid=19993", "title": "Cuprol\u00ecticu", "text": ""}
{"id": "19994", "revid": "7227", "url": "https://sc.wikipedia.org/wiki?curid=19994", "title": "Jubanne Piga", "text": "Jubanne Piga (N\u00f9goro, 1940) est unu poeta e iscritore sardu. Unu de sos poetas modernos prus apretziados de s'\u00ccsula, at iscritu pro annos in sa grafia de sa variante sua de sa limba sarda, su nugoresu, e, dae su 2017, fintzas in LSC. At ghiadu e ghiat cuncursos de poesia sarda e \u00e0teras medas initziativas pro sa limba sarda, e in \u00e0teras est membru de sas cummissiones. Est su babbu de Mariantonietta Piga, giornalista e, comente a issu, ativista pro sa limba sarda.\nBiografia.\nF\u00ecgiu e nebode de poetas, at incumentzadu a publicare poesias modernas in su 1981, a pustis de \u00e0ere fatu pr\u00e0tica cun sa poesia orale e cun cussa in rima. In cuss'annu at pigadu su primu pr\u00e8miu in su Pr\u00e8miu Otieri (cun sa poesia \"Su dubbiu 'e s'anima\") siat su Pr\u00e8miu Rom\u00e0ngia. In su matessi annu, in N\u00f9goro, fundat su pr\u00e8miu de poesia \"Barbagia\", chi at a ghiare pro medas annos.\nIn su 1983 at publicadu sa prima regorta de poesias suas, \"Su dubbiu 'e s'anima: poesie bilingui\", cun un'introdutzione de P\u00e0ulu Pillonca, chi chistionat de \"mem\u00f2ria de su tempus coladu chi no est mai pr\u00e8giu oghiteri de formas mortas ma si mantenet semper tentada e dignitosa\", de \"cara dada a sos balores umanos postos in crisi dae sa sotziedade tecnol\u00f2gica\" e de \"an\u00e0lisi intim\u00ecstica: su c\u00e0ntigu de chie semus - ite bolimus - a ue andamus\".\nDae su 1991 at incumentzadu a f\u00e0ghere de presidente in su cuncursu de poesia sarda \"Sant\u2019Antoni \u2019e su O'u'\" de Mamujada, chi at presididu finas a oe. \nIn su 1992 at publicadu su primu romanzu suo, \"Sas andalas de su tempus\", in sardu cun bortadura in italianu. In su 1993, semper cun s'ARPEF de N\u00f9goro, at publicadu \"Sa boche 'e su contone. Satiras\", una regorta de s\u00e0tiras suas.\nIn su 1995 at publicadu sa de tres regortas de poesias suas, \"Bentu 'e iscra ruja\", chi Antoni Romagnino at definidu comente \"espressione de una \"interioridade chi si reconnoschet in sa soledade ebbia\", ma fintzas de unu remenu tzivile chi giughet s'autore a si collocare \"a intro sa gente sua\".\nIn su 1999 p\u00f9blicat \"Bentu 'e janas: contos e paristorias\", una regosrta de parist\u00f2rias, semper in sardu cun bortadura in italianu.\nIn su 2003 e in su 2013 arribant, imbetzes, \u00e0teras duas regortas de poesias suas: Frunzas e Predas arbas - Pietre bianche.\nIn su 2015 su de duos romanzos suos, Sa Vida Cuada, benit premiadu in Pasada, cun su Pr\u00e8miu pro sa literadura sarda \"Casteddu de sa Fae\". L'at a publicare, in su 2017, in grafia LSC, sa domo editora Papiros.\nIn su 2021 at retzidu su pr\u00e8miu pro sa setzione prosa de sa de 61 editziones de su pr\u00e8miu Otieri, pro su contu \"Su Sindacalista\".\nJubanne Piga, in prus che poeta e iscritore, est istadu fintzas, pro annos, Impiegadu de s'Istitutu superiore regionale etnogr\u00e0ficu e cunsigieri e presidente de su Cons\u00f2rtziu pro sa Leghidura P\u00f9blica Bustianu Satta de N\u00f9goro. Ativista culturale de importu mannu, at traballadu pro sa limba sarda in ocasiones medas pro deghinas de annos.\nPr\u00e8mios.\nJubanne Piga at b\u00ecnchidu pr\u00e8mios medas in sa carriera longa sua de poeta e iscritore, siat pro sa poesia siat pro sa narrativa. Custa est una lista partziale:"}
{"id": "19995", "revid": "7227", "url": "https://sc.wikipedia.org/wiki?curid=19995", "title": "SeaMonkey", "text": "SeaMonkey est una regorta de aplicatziones \u00ecnternet.\nNaschida comente a sighidura de sa Mozilla Application Suite, cumprendet unu navigadore web (SeaMonkey Navigator), unu cliente de posta eletr\u00f2nica e letore de noas (SeaMonkey Mail &amp; Newsgroups, chi cumpartzit su c\u00f2dighe cun Mozilla Thunderbird), un'editore HTML (SeaMonkey Composer) e unu cliente IRC (Chatzilla).\nIst\u00f2ria.\nSa prima versione ist\u00e0bile est istada SeaMonkey 1.0, publicada su 30 ghenn\u00e0rgiu 2006 e basada a pitzus de su matessi c\u00f2dighe de Mozilla 1.8.\nPiess\u00ecnnios.\nS'isvilupu de SeaMonkey est manigiadu dae sa comunidade, a s'in contr\u00e0riu de su de Mozilla Application Suite, chi fintzas a s'\u00f9rtima versione sua (1.7.13) fiat ghiadu dae sa Mozilla Foundation. Su grupu de isvilupu est coordinadu dae su SeaMonkey Council.\nSeaMonkey unit sas carater\u00ecsticas de unu navigadore web cun is funtziones de unu programma de posta eletr\u00f2nica, un'editore HTML e unu cliente IRC."}
{"id": "19996", "revid": "2404", "url": "https://sc.wikipedia.org/wiki?curid=19996", "title": "Tzitades r\u00e8gias de Sardigna", "text": "Sunt inditadas che a tzitades r\u00e8gias de sa Sardigna sos tzentros de Sardigna chi ant otentu su t\u00ectulu de tzitade in per\u00ecodu de guvernu ib\u00e8ricu.\nIs tzitades r\u00e8gias de su Regnu de Sardigna aragonesu e ispagnolu.\nDurante su guvernu aragonesu e ispagnolu bantaiant t\u00ectulu de \"tzitade r\u00e8gia\" sos sete tzentros de:\nIssas non fiant infeudadas ma sutapostas a sa direta giurisditzione reale e gosaiant de privil\u00e8gios e cuntzessiones, derivadas de s'istatus issoro. In manera sustantziale sas tzitades teniant p\u00f2deres amministrativos de autoguvernu, chi esertzitaiant pro m\u00e8diu de rapresentantes pr\u00f2pios el\u00e8gidos (pro m\u00e8diu de v\u00e0rios sistemas chi pro s'in prus cumbinaiant votu e sort\u00e8giu) narados \"cussigeris\", e in is cales s'amministratzione r\u00e8gia interveniat pro decretare o refudare sas detzisioness ass\u00f9midas, pro m\u00e8diu de unu rapresentante naradu \"vigheri\" (\"veguer\") o \"podestade\"; annotamala sas tzitades r\u00e8gias teniant fintzas poderes pol\u00ecticos, in cantu sos rapresentantes issoro, narados \"s\u00ecndigos\", costituiant unu de sos tres bratzos de su Parlamentu de su Regnu (s'\"istamentu reale\"). Pro custa resone generalmente sa rapresent\u00e0ntzia fiat inibida a sos n\u00f2biles, chi faghiant imbetzes parte de s\"'istamentu militare\".\nIgr\u00e8sias.\nSu 6 fre\u00e0rgiu 1324 sa tzitade fiat passada a sos catalanu-aragonesos a pustis de unu ass\u00ectiu de 7 meses e fiat istada reconnota Tzitade R\u00e8gia dae su Regnu de Sardigna. Igr\u00e8sias aiat otentu \"istatus\" de tzitade r\u00e8gia a s'incras de s'istitutzione de su Regnu etotu. Su protzessu no fiat istadu liniare: is bis\u00f2ngios pol\u00ecticos aiant batidu duas bortas is soberanos a intentare de nde f\u00e0ghere unu f\u00e8udu de atibiare a s\u00f9dditos fideles e chi ddu meritarent in piessignu, ma sos tzitadinos aiant ischidu amparare in manera eficatze sos mandos issoro, disamorende ambas is bortas su progetu de afeudamentu fintzas a su definitivu afrancamentu acont\u00e8ssidu su 8 fre\u00e0rgiu 1450. Sa tzitade fiat guvernada dae unu Capitanu de Giust\u00ectzia de n\u00f2mina r\u00e8gia e de unu Cuss\u00ecgiu eletivu, a su c\u00f9curu de su cale istaiat su Giuradu Capu. Is tzitadinos de Igr\u00e8sias gosaiant de diversos mandos in is campagnas a ingh\u00ecriu a sa tzitade.\nCasteddu.\nFiant istados is catalanu-aragonesos, in sa gherra de conchista de su Regnu de Sardigna e C\u00f2rsica, a fraigare una noa rocaforte in unu \u00e0teru montigru casteddaju: su de Bon\u00e0ria. Is ib\u00e8ricos, vitoriosos (1324), aiant lassadu Casteddu de Castru infeudadu a Pisa pro duos annos, ma luegus apoderende\u00b7si de su complessu urbanu intreu. Gai Casteddu de Castru, torrada a populare dae catalanos, aiat ass\u00f9midu sa noa denumenatzione de \"Castel de Caller\" (a fatu isceti Caller), e fiat dev\u00e8nnida tzitade r\u00e8gia non sutam\u00ectida a feudat\u00e0riu perunu, pro chi pagaiat is tassas diretamente a su soberanu; is avant\u00e0gios chi sa parten\u00e8ntzia a Casteddu batiant fiant not\u00e0biles, tenende in contu chi in tzitade teniant sede sas istitutziones guvernativas partende dae su visurr\u00e8, comente sas eclesi\u00e0sticas, militares, etzetera, si bi riuniat su parlamentu e fiant presentes numerosos esponentes de sos n\u00f2biles e de sos feudat\u00e0rios. Annotamala sos bividores de su cabulogu teniant su deretu de linnare de badas in is montes de Cabuderra cun totu ca fiant infeudadas. Pro custa resone sa tzitadin\u00e0ntzia (chi, ultres su restu, cumportaiat s'afrancamentu dae su reg\u00ecmene feudale pro chi acudiat dae terras infeudadas) fiat cuntz\u00e8dida cun istr\u00e0viu e in manera gelosa. Sa documentatzione de artzivu permitet de torrare a costr\u00f9ere sa sutzessione sighida de sos cussigeris.\nIn s'istamentu reale, su s\u00ecndigu de Casteddu fiat sa \"prima boghe\", est a n\u00e0rrere su presidente.\nT\u00e0tari.\nSa tzitade de T\u00e0tari, traditzionalmente comuna aut\u00f2noma dae s'Edade M\u00e8dia, in su 1316 fiant promulgados is Istatutos e T\u00e0tari e fiat istadu suta influ\u00e8ntzia genovesa a su nessi fintzas a sa conchista aragonesa de su 1323. Sa tzitade si fiat rebellada inutilmente a sos conchistadores noos aragonesos in su 1325. T\u00e0tari aiat otentu su t\u00ectulu de tzitade r\u00e8gia su 20 austu 1331. In calidade de tzitade r\u00e8gia aiat tentu fintzas deretos feudales in sa Nurra, sa campagna a ingh\u00ecriu: is cussigeris de sa tzitade fiant cunsiderados colletivamente barones de sa Nurra, fintzas chi non partetzipaiant a s'istamentu militare pro incumpatibilidade. Sa funtzione de cabulogu de su \"Cabu de subra\" cun sa pres\u00e8ntzia de diversas istitutziones amministrativas, giuditzi\u00e0rias, militares e eclesi\u00e0sticas, sa pres\u00e8ntzia de diversos n\u00f2biles e feudat\u00e0rios e apuntu sos p\u00f2deres de sa tzitade in sa campagna torraiant disigiadu meda a b\u00ecvere in T\u00e0tari. Sa dipend\u00e8ntzia de sa Nurra dae sa tzitade aiat tentu sa cunsigh\u00e8ntzia chi galu oe sa comuna de T\u00e0tari est unu de sos prus ist\u00e8rridos de It\u00e0lia. In su 1369 fiat istada sutam\u00ectida pro duos annos a su gi\u00f9ighe Marianu IV de Arbaree e a pustis a f\u00ecgiu suo Ugone, e in su 1410 a su visconte de Narbona. Durante prus de tres s\u00e8culos fiat istada suta dominatzione ispagnola. In su 1528 sa tzitade fiat istada inv\u00e0dida e sachigiada dae sas tropas frantzesas capitanadas dae Renzo Ursino chi bi fiant abarradas pro unu mese e postu fogu su munitz\u00ecpiu.\nCasteddu Sardu.\nSa tzitade de Casteddu Sardu fiat unu puntu istrat\u00e8gicu pro sa defensa de su regnu, gr\u00e0tzias a sa natura sua de pratzaforte. Fiat istada sede obispale dae su 1503 a su 1839 (p\u00ecscamu de Amp\u00f9rias, a pustis de Amp\u00f9rias e C\u00ecvita). Cun totu custu fiat comente si siat unu tzentru meda minore, tantis chi pro s'amministratzione si fiat d\u00e8pidu \"suplicare\" a su re una d\u00e8roga a sa proibitzione pro sos n\u00f2biles, in difetu fiat dif\u00ectzile agatare \u00f2mines id\u00f2neos. In su 1448 sa roca, chi d\u00f2minat is Bucas de Bonif\u00e0tziu, fiat istada conchistada definitivamente e fiat intrada a f\u00e0ghere parte de sos territ\u00f2rios catalanu-aragonesos de su Regnu de Sardigna in calidade tzitade r\u00e8gia, diretamente dipendente dae sa Corona de Aragona. Aiat mudadu su n\u00f9mene in Casteddu Aragonesu in su 1516. A segus fiat istada denominada Casteddu Sardu partende dae su 1769. Cun sa promulgatzione de sa l. n. 295/1848, fiat istada decretada sa reforma de sa lege comunale e provintziale, Casteddu Sardu fiat reconnota che a ente aut\u00f2nomu.\nAristanis.\nAristanis fiat s'antiga capitale de su giuigadu de Arbaree. A pustis de sa derrota de sas tropas giuigales: a banda de sos catalanu-aragonesos, in su 1410 su re aiat reconnotu a su leg\u00ectimu erederi de su gi\u00f9ighe, Lenardu Cubeddu, su t\u00ectulu de marchesu de Aristanis, infeudende\u00b7ddi unu territ\u00f2riu chi currispondiat agiomai a cuddu de s'antigu giuigadu in c\u00e0mbiu de sa fidelidade. A pustis de s'avolotu de su marchesu de Aristanis Lenardu de Alag\u00f2n, derrotadu in su 1479, su re aiat detz\u00ecdidu de atacare su territ\u00f2riu a su dem\u00e0niu de cosa sua. Dae tando marchesu de Aristanis est semper istadu su re e sa tzitade fiat tzitade r\u00e8gia, cun su controllu subra is gai narados tres Campidanos de Aristanis (su \"Campidanu Majore\" (o \"de Crabas\"), su \"Campidanu de Miris\" e su \"Campidanu de Simaghis\"). In su 1767, cun totu ca sos tzitadinos aiant fatu resist\u00e8ntzia, is rendas de sos tres Campidanos fiant istadas sutr\u00e0idas a Aristanis e a su dem\u00e0niu r\u00e8giu e infeudadas a Damiano Nurra cun su t\u00ectulu de marchesu de Arcais (petzi sas rendas, chentza podere giurisditzionale perunu chi abarraiat riservadu a sos tribunales r\u00e8gios), a sos cales sighidores fiant istados a pustis riscatadas in su 1838.\nBosa.\nIn per\u00ecodu de su Regnu de Sardigna, Bosa fiat istada pro carchi tempus sugeta a amministratzione r\u00e8gia dereta e pro \u00e0tera a amministratzione feudale. In piessignu, in su 1469 fiat istada infeudada a s'ammir\u00e0lliu Juan Vilamar\u00ec dae chi fiat coladu infines a Isabel Vilamar\u00ec, mugere de su pr\u00ecntzipe de Salerno. Su reg\u00ecmene feudale no fiat istadu opressivu e sos bosincos aiant sighidu a ammentare cun istima a sa printzipessa, \"una de sas f\u00e8minas prus tzelebradas e ammiradas de s'\u00e8poca pro bellesa, gr\u00e0tzia e cultura\" e chi intre \u00e0teros aiat otentu dae su re pro su portu de Bosa su deretu de su cumm\u00e8rtziu (in antis riservadu a Aristanis, cun dannu mannu pro sos bosincos) e de sa pisca lucrosa de su coraddu pro sos bividores suos. Aici, Bosa, suta de su guvernu deretu de su re cun un'istatutu giur\u00ecdicu aut\u00f2nomu, in realidade, per\u00f2, fidada a sa giurisditzione de unu feudat\u00e0riu fintzas a su 1565, fiat istada una de sas sete Tzitades R\u00e8gias de s'\u00ecsula. Is privil\u00e8gios cuntz\u00e8didos a sa tzitade fiat abarrados immudados fintzas a sa reforma de sos Cuss\u00ecgios Tz\u00ecvicos, decretada dae re C\u00e0ralu Emanuele III de Savoja.\nS'Alighera.\nIn su 1353 sa tzitade fiat istada conchistada dae sos catalanu-aragonesos e in su 1354 Pedru IV de Aragona, naradu su tzerimoniosu o de su Punyalet, aiat torradu a populare S'Alighera de catalanos boghende\u00b7nche dae sa tzitade sardos e l\u00ecgures. Sa domo de Aragona aiat cuntz\u00e8didu a S'Alighera totu una s\u00e8rie de avant\u00e0gios e de privil\u00e8gios, faghende\u00b7nde una tzitade r\u00e8gia, cunsiderada che a munitz\u00ecpiu aut\u00f2nomu, non sutapostu a reg\u00ecmene feudale ma deretu a sa giurisditzione r\u00e8gia, e dotada de un'istatutu giai dae su 1503, chi nde regulaiat sa vida pol\u00ectica e econ\u00f2mica. Sa tzitade fiat abarrada pro belle che bator s\u00e8culos suta sa dominatzione in antis catalanu-aragonesa e pustis ispagnola. In su 1541, s'imperadore C\u00e0ralu V bi fiat andadu in b\u00ecsita acumpangiadu dae s'ammir\u00e0lliu Andrea Doria, constatende sas calidades chi dd'aiant fata tantis bramada in su passadu, e coniende fortzis sa famada espressione \"Sed todos caballeros\". Cun s'abbentu de sos Savoja in su 1720, in su Regnu de Sardigna, S'Alighera aiat cumintzadu a atzetare c\u00e0mbios sustantziales in cost\u00f9menes suas. Fiat istada pesada a comuna moderna in su 1848. A fatu de sa bogada de totu sos sardos e l\u00ecgures dae sa tzitade, e de su popolamentu torra de catalanos galu oe in S'Alighera medas persones ant cunservadu s'impreu de sa limba Catalana in sa variante aligheresa, criende unu colligamentu e unu isc\u00e0mbiu culturale incantadore cun sa Catalugna, in Ispagna.\nIs tzitades de su Regnu de Sardigna sab\u00e0udu.\nSu guvernu sab\u00e0udu de su Regnu de Sardigna, mancari reconnoschende sos sete t\u00ectulos urbanos pretzedentes, aiat impreadu semper pro sos matessi tzentros sa terminologia de \"tzitade\", segundu su cost\u00f9mene de su Piemonte. Cun su guvernu de sos Savoja, difatis, su parlamentu non si fiat prus torradu a atobiare e difatis is privil\u00e8gios de sas tzitades r\u00e8gias fiant torrados a nudda. A pustis de su riscatu de sos f\u00e8udos (1836-1840), a sas sete \"tzitades r\u00e8gias\" fiat abarradu isceti su rangu de tzitade, onor\u00ecficu respetu a sas \u00e0teras comunas, comente sutzedet oe. \nDe custu momentu a in antis, unos \u00e0teras biddas (\"ville\") ant a t\u00e8nnere in manera progressiva su rangu (isceti onor\u00ecficu) de \"tzitade\" a pustis de s'abolitzione de su feudalesimu:\nArt\u00ecculos currelados.\n&lt;noinclude&gt;"}
{"id": "19998", "revid": "7227", "url": "https://sc.wikipedia.org/wiki?curid=19998", "title": "Sardigna megal\u00ectica", "text": "Cun su t\u00e8rmine Sardigna megal\u00ectica si tratat su fen\u00f2menu de su Megalitismu chi at interessadu s'\u00ccsula partende dae su Neol\u00ecticu fintzas a s'\u00e8poca nur\u00e0gica.\nA custu fen\u00f2menu architet\u00f2nicu enigm\u00e0ticu s'at\u00ecbiant is istruturas in pedra cales Stonehenge e sos nuraghes, ambos monumentos intrados a f\u00e0ghere parte de su patrim\u00f2niu culturale europeu e mundiale. Mancari su fen\u00f2menu abbratzet totu su Praneta, sa contzentratzione majore de sas istruturas megal\u00ecticas s'agatat in s'Europa atl\u00e0ntica e in totu su lutone Mediterr\u00e0neu.\nPro more de s'ispaniadura carca e de sa variedade manna chi ant tentu in Sardigna custos f\u00e0bricos, is culturas prenur\u00e0gicas e sa sighidora tziviltade nur\u00e0gica, sunt cunsideradas intre sas prus importantes culturas megal\u00ecticas mai es\u00ecstidas. Su territ\u00f2riu isulanu acas\u00e0giat difatis unu n\u00f9meru mannu de monolitos, siat isulados siat in neras retil\u00ecnias o fintzas in chircu, impreados dae sos antigos Sardos siat pro un'impreu petzi monumentale, comente sos menhir, siat pro isvariadas tipologias de f\u00e0bricos definidos - difatis - de t\u00e8cnica megal\u00ectica.\nSa tecnologia disconnota impreada pro segare sos monolitos, su fraigu de sos monumentos etotu e su significadu ispirituale issoro abarrat como che como un'enigma, comente a su misteriosu e imponente altare megal\u00ecticu de Monte d'Accoddi, in Sardigna setentrionale, cunsideradu unu logu de cultu \u00f9nicu in su g\u00e8nere suo in su panorama de su megalitismu.\nOr\u00ecgine.\nIs primos abisos de su fen\u00f2menu de su Megalitismu in Sardigna sunt de ref\u00e8rrere a su Neol\u00ecticu m\u00e8diu-reghente, connotu fintzas che a proto-megalitismu; is chircas fatas dae is istudiosos dimustrant comente a issu siat ligadu in manera istrinta su megalitismu de s'\u00e0rea de sos Pireneos\nArchiteturas megal\u00ecticas.\nA sighire sunt elencados is v\u00e0rios tipos de architetura megal\u00ectica presentes in su territ\u00f2riu isulanu:\nMenhir.\nIs populatziones prenur\u00e0gicas aiant pintiniadu su territ\u00f2riu isolanu de \"perdas fitas\" (o fintzas \"perdas longas\"), n\u00f9mene cun su cale in limba sarda si narant cussos monolitos in aterue connotos che a menhir (dae su br\u00e8tone \"men\" e \"hir\" est a n\u00e0rrere \"pedra longa\").\nS'agatant assentados in neras retil\u00ecnias, a bortas in forma tzirculare, a s'ispissu fintzas isulados, semper cun funtzione sacrale, e agatant cunfrontos cun unas \u00e0teras manifestatziones de su megalitismu europeu in piessignu cun is de Inghilterra e Frantza.\nDe dif\u00ectzile datadura e de crara simbologia f\u00e0llica, medas de issos sunt privos de intzisiones, est a n\u00e0rrere anic\u00f2nicos, ma in unas cantas localidades, che a L\u00e0coni, sunt istados decorados e isculpidos asciug\u00e0rios de armas a berus e cun singulares annotos de sa cara a forma de T, est a n\u00e0rrere cun un'\u00f9nicu disinnu a descr\u00ecere nasos e ch\u00ecgios, chentza de ogros nen buca. Medas de cussos si podent b\u00ecdere oe in su Museu de s'Istatu\u00e0ria Preist\u00f2rica Sarda.\nS'istudiosu Enrico Atzeni partzit is menhir sardos in tres categorias in sa base de dillindados atributos figurativos:\nIs menhir sunt semper referidos a su per\u00ecodu prenur\u00e0gicu de chi costituint una testimonia ladina, e - segundu s'istudiosu Enrico Atzeni - documentant su complessu sistema \u00e8ticu-religiosu chi esistit durante s'evolutzione econ\u00f2mica caraterizada dae sa metallurgia de su r\u00e0mene, cun s'afirmadura in is sotziedades isulanas de gerarchias sotziales noas a isfundu ideol\u00f2gicu patriarcale, rapresentende is \"perdas fitas\", figuras de divinidades masculinas e feminininas, fortzis de antepassados, cabos, eroes e gherreris o unos \u00e0teros pesson\u00e0gios de rangu m\u00ecticos.\nFatu\u00b7fatu si confundent cun is b\u00e8tiles, chi per\u00f2 tenent forma ogivale o truncu-c\u00f2nica: fintzas chi a bortas assotziados a su per\u00ecodu prenur\u00e0gicu, custos sunt comunemente atribiados a s'edade nur\u00e0gica. Sa funtzione issoro sacrale at sighidu a es\u00ecstere in is comunidades isulanas non petzi in \u00e8poca nur\u00e0gica, ma fintzas in cussa romana e bizantina, costituende a pustis unu beru ost\u00e0culu a sa cristianizatzione de s'internu de s'\u00ccsula, tantis de induire paba Gregori su Mannu, in su de 6 s\u00e8culos p.C., a un'aberta denuntzia de sos Sardos de Ospitone, adoradores de \"ligna autem et lapides\" (linnas e pedras), cumbidende\u00b7ddos a iscagiare sos \u00ecdolos issoro. Is agatamentos de dughentos menhir protoantropomorfos acont\u00e8ssidos in su 2006 in S\u00f2rgunu, in sa regione ist\u00f2rica de Barbagia de su Mandrolisai, in localidade Biru 'e Concas, in majoria corcados ma medas golu in neras, torrant a portare a cussas iscagiaduras in massa; s'\u00f9rtimu agatamentu - nointames - est istadu su de C\u00f9curu 'e Lai, in su 2011 in Samugheu, semper in su Mandrolisai, in ue sos menhir agatados incassiados in unu muru a sicu longu sunt istados una chentina arrogados in unos treghentos cantos.\nCromlech.\nIs chircos megal\u00ecticos connotos fintzas che a \"stone circle\" in su mundu anglos\u00e0ssone o \"cromlech\" in cuddu franc\u00f2fonu, sunt presentes in Sardigna in su per\u00ecodu prenur\u00e0gico in v\u00e0rias partes de su territ\u00f2riu.\nSu de Is Cirquittus, in sa comuna de L\u00e0coni, si suponet \u00e8sseret unu calend\u00e0riu pro contare durante sos solst\u00ectzios s'artziada e sa calada de su sole. Sa forma sua est ell\u00ectica cun unu di\u00e0metru de 20 metros pro 30, e est formadu dae sete pedras de natura diferente, dispostas a aneddu e aproliadas de dist\u00e0ntzias larganas. Su cromlech est acostagiadu dae una nera de chimbe menhir protoantropomorfos, intre sos cales duos artos duos metros Unos \u00e0teros menhir mannos s'agatant in is int\u00f2rrios e si suponet chi in s'\u00e0rea esistiat un'istrutura megal\u00ectica meda de prus manna e cumplessa. Est atibiadu a gentes de cultura Otieri e Abealzu-Filigosa.\nInter\u00e8ssiu mannu ischidant is neras de nuraghe is Scalas, in localidade \"Oliaspeciosa\" in Murera in su S\u00e0rrabus, cun is barantatr\u00e8s menhir suos de art\u00e0ria vari\u00e0bile dae unu a duos metros; is iscumbatas fatas subra sa funtzione issoro portant a unu calend\u00e0riu de pedra fatu pro individuare sos tziclos istasonales, paris cun su cuntrollu fitianu de s'arb\u00e8schida e intrinada de su sole e de sa luna. Fintzas cussos de Cuile Piras, situados in su matessi territ\u00f2riu e in n\u00f9meru de chimbantatr\u00e8s, semper cun funtzione calendariale, sunt atibiados a gentes de cultura Otieri, de su Neol\u00ecticu finale (3200-2800 a.C.).\nDolmen.\nUna \u00e0tera importante espressione de su megalitismu sardu sunt is dolmen, carater\u00ecsticas tumbas cumpostas dae un'aposentu a pranta retangulare o poligonale. Sa par\u00e0ula est de or\u00ecgine br\u00e8tone e sign\u00ecficat \"t\u00e0ula de pedra\" cun probabilidade in riferimentu a sa t\u00e8cnica impreada pro ddos fraigare, est a n\u00e0rrere impreende tres (trilite) o prus pedras verticales infritzidas in su terrenu e unidas a pustis intre issas e issas dae una losa orizontale in subra (t\u00e0ula).\nCustas istigas importantes s'agatant in manna cuntzentratzione in su chirru tzentru-setentrionale de s'\u00ccsula, in is territ\u00f2rios de Luras cun istruturas comente cussas de Alzoledda, Ciuledda, Billella e Ladas, in su de Mores cun su dolmen de Sa Coveccada, de Macumere cun Su Edrosu, ma galu prus numerosos s'agatant in su territ\u00f2riu de Buddus\u00f2 cun \u00f9ndighi istruturas, in su de Belchidda cun tr\u00e8ighi istruturas. Sunt presentas fintzas in sa parte tzentru-orientale, in Durgali, cun su dolmen de Motorra, unu de sos bat\u00f2rdighi tzensidos in su territ\u00f2riu.\nIs dolmen sunt modellos istruturales presentas in totue in ue fiat isparghinadu su megalitismu; in C\u00f2rsica e in Sitz\u00eclia andant torra a unu per\u00ecodu sighidu a cussos presentes in Sardigna, cunfirmende s'ip\u00f2tesi de unu pass\u00e0giu in is costas otzidentales s\u00ecculas, cara a sa segunda metade de su de 3 mill\u00e8nnios a.C., de populatziones deposit\u00e0rias de culturas t\u00ecpicas de s'otzidente europeu (a fatu ispaniadas in totu su lutone de su Mediterr\u00e0neu).\nDolmen a galleria.\nCustos piessignos monumentos (narados fintzas cun su t\u00e8rmine frantzesu de all\u00e8es couvertes) sunt unos f\u00e0bricos megal\u00ecticos cumpostos dae aposentos sepulcrales longos; sunt istadas realizadas ammuntende duas neras parallelas de ortostatos cun lastras de pedra, generalmente in granitu, dispostas a pratabanda.\nDestinadas a is interros colletivos, fiant cuadas ammuntende\u00b7ddas cun terra e cun pedras. In s'\u00ecsula si nde contant una ventina tzirca, una de sas m\u00e8gius cunservadas est siguramente sa de \"Sa Corte Noa\" in L\u00e0coni, o sa de \"Sa Tanca 'e sa Marchesa\" in territ\u00f2riu de B\u00ecroro.\nSegundu sos istudiosos custu tipu de f\u00e0bricu diat t\u00e8nnere or\u00ecginas in sa Frantza piren\u00e0ica fortzis sa regione de sa Aude) dae in ue s'est isparghinada fintzas a Sardigna.\nTz\u00ecrculos dolm\u00e8nicos.\nNarados fintzas tumbas a tz\u00ecrculu, custos piessignos cumplessos megal\u00ecticos sunt istruturas in is cales su mortuu (o sos mortos) fiant sistemados in intro de aneddos l\u00ecticos costituidos dae pedras infritzidas in manera verticale in su terrinu cun a su tzentru una cascita l\u00ectica de forma cuadrangulare.\nIn su territ\u00f2riu de Altzaghena, in localidade Li Muri, s'agatat su cumplessu m\u00e8gius cunservadu, cumpostu in s'imparis de chimbe tumbas. Bator de custas sunt cumpostas dae unu dolmen inghiriadu dae aneddos de pedras su cale di\u00e0metru v\u00e0riat dae sos 8,5 metros a sos 5,3 metros. Originariamente unu t\u00f9mulu de terra e pedr\u00e0mene ddas ammuntaiat in manera intrea dende\u00b7ddi sa forma de unu c\u00f9cureddu. Su dolmen postu a su tzentru fiat de su tipu a chista l\u00ectica o cascione, ammuntadu dae una lastra de pedra chi in niuna tumba s'est cunservada. Acanta a s'aneddu l\u00ecticu esternu est istadu atzapadu unu menhir, mentras in internamente a su tz\u00ecrculu sunt istados atzapados duos menhir protoantropomorfos e rastas de ocra ruja, colore cun su chi fiant pintados is mortos, paris cun rastos de ossos umanos.\nNon si connoschent is antigos rituales de interru ma si suponet chi sos tz\u00ecrculos dolm\u00e8nicos siant istados impreados pro interros s\u00ecngulos o colletivas de corpos ispurpados. A sa de chimbe tumbas de su cumplessu megal\u00ecticu ammancat de sa tzella dolm\u00e8nica e - segundu s'interpretatzione de s'arche\u00f2logu Giovanni Lilliu - cussu tz\u00ecrculu funer\u00e0riu-rituale fiat impreadu pro s'ispurpadura de sos mortos depostos a longu de sas pedras iscanaladas chi costituiant sa tzircunfer\u00e8ntzia sua e lassados a su sole pro unu per\u00ecodu longu. A fatu sos ossos fiant regortos e arrimados in is casscitas in su tzentru de sos tz\u00ecrculos.\n\u00c0teros es\u00e8mpros de tumbas a tz\u00ecrculu, fintzas prus monumentales e cun unu di\u00e0metru de 19 metros, comente sa de Su corazzu de is Pillois, s'agatant in territ\u00f2riu de G\u00f9spini. In Gaddura, ultres a Li Muri, s'agatant in Logusantu (La Macciunitta, Li Casalini).\nAltares megal\u00ecticos.\nIntre T\u00e0tari e Portu Turre s'agatat un'ampru e singulare cumplessu megal\u00ecticu chi no agatat an\u00e0logos cumproos in Europa. Si tratat de su santu\u00e0riu preist\u00f2ricu de Monte de Accoddi chi cumprendet in s'imparis duos altares, unu bidditzolu e una necr\u00f2poli ipog\u00e8ica, ocupende una superf\u00ectzie cumplessiva de 2513 metros cuadrados e isvilupende unu vol\u00f9mene de 7590 metros cubos. Custu cumplessu f\u00e0bricu megal\u00ecticu - segundu sos istudiosos - est carchi cosa de par\u00ecbile a su chi in \u00e0mbitu mesopot\u00e0micu est definidu altare a terratzu o ziggurat.\nIs isgavos archeol\u00f2gicos fatos in is annos chimbanta de su s\u00e8culu coladu ant aporridu a sa lughe un'imponente istrutura in sa cale subra de un'imprantu prus arc\u00e0icu de forma truncu-piramidale giai dotadu de artziada de atzessu trapezoidale chentza de gradas narada Templu A, is architetos megal\u00ecticos ant a pustis fraigadu un'\u00e0teru altare chi inserraiat in sese su pretzedente, dende\u00b7ddi sa matessi forma, torrende\u00b7ddu a fascare cun muros longos de cuntenimentu in blocos de carcare, dotende\u00b7ddu de arztiada de atzessu a gradas e fraighende in su c\u00f9curu sua unu f\u00e0bricu templu. Sa prima istrutura est istada fraigada dae gentes de cultura de Otieri mentras cussa a sighire est istada pesada dae gentes de cultura de Abealzu-Filigosa.\nAmbos altares sunt cunsiderados unos monumentos disconnotos in su panorama de su megalitismu otzidentale e - segundu sos istudiosos - is \u00f9nicos cunfrontos poss\u00ecbiles batint a Oriente, siat in s'antigu Egitu cun is mastabas e sa pir\u00e0mide a gradones de Saqqara, siat in Mesopot\u00e0mia cun is ziggurat de cosa sua. Custos cunfrontos non sunt indicativos de cuntatos deretos pro cudd'\u00e8poca intre s'\u00e0rea sarda e s'Oriente pro ite galu non proados mancari - comente acontessiat in is ziggurat mesopot\u00e0micas - fintzas sa pir\u00e0mide trunca de Monte de Accoddi fiat destinada a sas festas sacras ligadas a su tziclu vegetativu agr\u00e0riu e a sos ritos propitziat\u00f2rios de sa fertilidade pro \u00f2mines e animales. Segundu s'interpretatzione de s'arche\u00f2logu Giovanni Lilliu, in s'artu de su ziggurat su deus Sole calaiat a giachere cun sa Dea mama, im\u00e0gine terrena de sa fertilidade agr\u00e0ria e umana.\nMuros megal\u00ecticos.\nSu pass\u00e0giu dae su Neol\u00ecticu finale a s'Eneol\u00ecticu fiat istadu c\u00e0usa - segundu sos chircadores - de brigas fortes intre sas comunidades prenur\u00e0gicas d\u00e8pidu cun probabilidade a s'iscoberta e isparghidura de sos metallos. Segundu custas ip\u00f2tesis su fraigu de sos muros megal\u00ecticos fiat istadu una resposta a sa dimanda creschende de seguresa de sas populatziones tziviles e su fen\u00f2menu no aiat interessadu esclusivamente a Sardigna ma fiat ispaniadu in totu su Mediterr\u00e0neu e su chirru atl\u00e0nticu de Europa. Custas poderosas \u00f2peras - difatis - si ponent a cunfrontu cun is de sos cuntempor\u00e0neos bidditzolos afortigados de su sud de Frantza e cun is af\u00f2rtios de sa pen\u00ecsula ib\u00e8rica (Los Millares, Zambujal).\nIs esempros prus de sign\u00ecficu mannu in Sardigna sunt is muros megal\u00ecticos de Monte Ossoni in territ\u00f2riu de Casteddu Sardu e sos de Monte Baranta postos in unu pranu dominende sa badde de su Cuga e sa Nurra aligheresa, in sa comuna de S'Ulumedu: custa \u00f9rtima est cunsiderada dae sos istudiosos intre sas prus imponentes in Europa. Is chircas fatas subra custa importante istrutura durante sos isgavos chi dd'ant interessada in su 1979, ant evidentziadu comente unu difusu istadu de inseguridade apat bogadu gentes de cultura Monte Claro a s'aposentare in pranos pro s'amparare m\u00e8gius, integrende sas defensas naturales de su logu cun su fraigu de duas poderosas istruturas autas a isbarrare su passu a eventuales afracadores. Custas \u00f2peras difensivas abbratzaiant isp\u00e0tzios ampros de manera de p\u00f2dere amparare - in paris tempus - siat s'abitadu de barracas siat sa zona cultuale de s'\u00e0rea sacra. \nSighende sa traditzione de sos menhir e de sos tz\u00ecrculos megal\u00ecticos de sas gentes de cultura Otieri, is de cultura Monte Claro ant individuadu e ant afortigadu pretzisas \u00e0reas postas in logos de pranos pro compidare m\u00e8gius in manera istrat\u00e8gica su territ\u00f2riu a suta, custas atziones parent comente chi preludent a solutziones architet\u00f2nicas chi prus a tardu in su Brunzu antigu ant a \u00e8ssere pr\u00f2pias de sos primos protonuraghes e a pustis torra de sas imponentes istruturas polivalentes de su per\u00ecodu nur\u00e0gicu. \nProtonuraghes.\nNarados fintzas \"pseudonuraghes\" e \"nuraghes a passaditzu\", custos f\u00e0bricos megal\u00ecticos assummant in s'\u00ccsula a unos treghentos monumentos.\nMassimamente de planimetria definida dae sos nurag\u00f2logos de tipu \"reniforme\" (est a n\u00e0rrere ca tenet is cuntornos cl\u00e0ssicos de unu arrigu), ma fintzas de forma chi carcat torra sa de una nae acavocada, non propassaiant s'art\u00e0ria de deghe metros (a s'imbesse de sos nuraghes artos prus de binti metros). Is fraigos megal\u00ecticos de sos protonuraghes ant pretz\u00e8didu de paritzos s\u00e8culos s'afirmadura de s'architetura nur\u00e0gica cl\u00e0ssica.\nContriamente a sos nuraghes, non presentant in intro sos aposentos a tholos. Is muros perimetrales meda ispissos inserrant difatis nitzas abertas in un'ampru passaditzu, sa carater\u00ecstica architet\u00f2nica bera de cosa issoro. Is aposentos a passaditzu fiant ammantados dae losas de pedra dispostas in manera orizontale e unu terratzu-cobertura ammuntaiat totu s'isterridura de su monumentu.\nEsempru de custa tipologia de fraigu est su protonuraghe Bruncu Madagui postuu in sa Giara de G\u00e8sturi e sa cale datadura, otenta cun su M\u00e8todu de su carb\u00f2niu-14 in s'an\u00e0lisi de restos de ortigu atzapados in istratigrafia, inditat tzirca su 1820 a.C.\nNuraghe.\nCasteddos nur\u00e0gicos.\nIs f\u00e0bricos megal\u00ecticos formados dae nuraghes polilobados, connotos fintzas comente a fortilesas nur\u00e0gicas, casteddos nur\u00e0gicos o r\u00e8gias nur\u00e0gicas, ant incumentzadu a cump\u00e0rrere in s'\u00ecsula in su Brunzu reghente. A su modellu base de su nuraghe monoturre sos architetos nur\u00e0gicos aiant acorpadu unas \u00e0teras turres minores unende\u00b7ddas intre issas e issas cun cortinas mur\u00e0rias. Aiant fraigadu de custa manera imparis architet\u00f2nicos de dimensiones a bortas colossales, dominados dae unu m\u00e0stiu tzentrale inghiriadu dae unu n\u00f9meru isvariadu de turres, comente in su cumplessu nur\u00e0gicu de Arrubiu in ue de turres si nde contaiant pro fintzas bintunu, e fiat su resurtadu de unu disinnu unit\u00e0riu chi cumprendiat siat su m\u00e0stiu siat is bastiones pentagonales, su totu pesadu in sa fase matessi in su de 14 s\u00e8culos a.C.\nIs nuraghes polilobados agiunghiant art\u00e0rias chi propassaiant is bintighimbe metros; a pustis de sos monumentos eg\u00ectzios fiant is f\u00e0bricos preist\u00f2ricos prus artos tando connotos in su lutone de su Mediterr\u00e0neu. Is esempros prus n\u00f2didos sunt is de:"}
{"id": "19999", "revid": "2404", "url": "https://sc.wikipedia.org/wiki?curid=19999", "title": "Pireneos", "text": "Is Pireneos (\"Pyr\u00e9n\u00e9es\" in frantzesu, \"Piren\u00e8us\" in otzitanu, \"Pireneus\" in aragonesu, \"Pirinioak\" in bascu, \"Pirineos\" in castillianu, \"Pirineu\" in cadalanu) sunt una cadena montosa posta in su norte de sa pen\u00ecsula ib\u00e8rica chi rugrat totu s'istmu chi unit sa pen\u00ecsula cun su restu de su continente europeu. S'isterret dae su Mare Mediterr\u00e0neu, in su Cap de Creus, a estu, fintzas a su Mare Cant\u00e0bricu, in su Golfu de Biscaja, a ovest. A sud de sa cadena montagnina s'agatat sa depressione de s'Ebro e a norte cussa sa de sa Garonna.\nSa cadena montosa \u00f2cupat is chirros setentrionales de Catalugna, Aragona, Navarra e Paisu Bascu e su cantone meridionale de su Paisu Bascu setentrionale (regione de Noa Achit\u00e0nia) e Otzit\u00e0nia (Bearn, Guascogna e Lengad\u00f2c); s'ovest e su sud de sa Catalugna setentrionale; e s'intrea Andorra. Sa l\u00e0cana intre Frantza e Ispagna sighit in manera aprossimativa sos Pireneos; is Paisos Bascos e sa Catalugna, de pare a pare a s'estremidade otzidentale e orientale, s'agatant a caddu de sa cadena montagnina.\nTenent una long\u00e0ria de unos 425 km e unu ladiore chi generalmente non propassat is 100 km, cun una superf\u00ectzie totale de 19.000 km\u00b2. Is chimbe pitzos prus artos de sa cadena sunt Aneto (3.404 m), su pitzu de Pocets (3.375 m), Mont Perdut (3.355 m), Punta de Astorg (3.355 m) e Pitzu Maldito (3.350 m)."}
{"id": "20001", "revid": "3602", "url": "https://sc.wikipedia.org/wiki?curid=20001", "title": "'O sole mio/campidanesu", "text": "'O sole mio (\"Sole meu\", 'o est s'art\u00edculu) est una famada cantzoni napoletana de su 1898, cun fueddus de Giovanni Capurro e sa melod\u00eda de Eduardo di Capua. Sa versi\u00f3ne originali est scrita in napoletanu e dda ant tradusia in tantas linguas e interpretada unu numeru enormi de artistas de totu su mundu comenti Enrico Caruso, Mario Lanza, Luciano Pavarotti, Elvis Presley, Brian Adams, etc."}
{"id": "20003", "revid": "10458", "url": "https://sc.wikipedia.org/wiki?curid=20003", "title": "Potenza", "text": " &lt;ns&gt;0&lt;/ns&gt;\n &lt;revision&gt;\n &lt;parentid&gt;167105&lt;/parentid&gt;\n &lt;timestamp&gt;2021-08-09T21:45:43Z&lt;/timestamp&gt;\n &lt;contributor&gt;\n &lt;username&gt;InternetArchiveBot&lt;/username&gt;\n &lt;/contributor&gt;\n &lt;comment&gt;Sarvende 2 fonte(es) e etichetende\u00b7nde 0 comente morta(as).) #IABot (v2.0.8&lt;/comment&gt;\n &lt;model&gt;wikitext&lt;/model&gt;\n &lt;format&gt;text/x-wiki&lt;/format&gt;\nPotenza (: /po\u02c8t\u025bn\u02a6a/; \"Put\u00e9nz\u00eb\" in dialetu potentinu) est una comuna italiana de unos 66391 bividores, cabulogu de sa regione Basilicata e de sa prov\u00ecntzia om\u00f2nima. Est sa prima comuna de sa regione pro populatzione.\nEst n\u00f2dida comente a \"\"Tzitade verticale\" pro sa piessigna istrutura urban\u00ecstica, chi presentat su tzentru ist\u00f2ricu postu in su montigru prus artu e sos \u00e0teros bighinados postos a art\u00e0rias a pagu a pagu inferiores; cun is suos 819 metros de art\u00e0ria s.l.m. Potenza est su cabulogu de regione postu a sa cuota prus arta in It\u00e0lia e est su segundu pro art\u00e0ria intre sos cabulogos de prov\u00ecntzia a pustis de Enna. Est nodida fintzas che a \"tzitade de sas chentu iscalas\" o \"citt\u00e0 delle scale\"\", pro more de su sistema suo de iscalas, antigas e modernas, chi colligat is v\u00e0rias partes de su tzentru urbanu: sa tzitade possedit, difatis, su sistema de iscalas m\u00f2biles pro su trasportu p\u00f9blicu de majore ist\u00e8rrida in Europa e su segundu a su mundu a pustis de su de T\u00f2kyo.\nCabulogu de sa Basilicata dae su 1806, sede de s'Universidade de sa Basilicata dae su 1982, Potenza est una de sas pagas tzitades italianas a \u00e8ssere istadas onoradas de duas med\u00e0llias de oro: sa prima che a tzitade benem\u00e8rita de su Risorgimentu natzionale, in su 1898, sa segunda che a med\u00e0llia de oro a su m\u00e8ritu tzivile, in su 2005."}
{"id": "20011", "revid": "10458", "url": "https://sc.wikipedia.org/wiki?curid=20011", "title": "L\u00e0tziu", "text": "Su L\u00e0tziu est una regione a istatutu ordin\u00e0riu de s'It\u00e0lia tzentrale, cun cabulogu Roma. Cun 5.8637.85 bividores est sa segunda regione prus pobulada de It\u00e0lia a fatu de sa Lombardia, e sa de noe pro tirada de sa superf\u00ectzie. Pigat l\u00e0cana a nord-ovest cun sa Toscana, a norte cun s'\u00d9mbria, a nord-estu cun is Marcas, a estu cun s'Abrutzu e su Molise, a sud-estu cun sa Camp\u00e0nia, a ovest imbetzes si ghetat a su mare Tirrenu. In intro suo est presente s'enclave minore de Tzitade de su Vaticanu.\nIn sentidu ist\u00f2ricu e geogr\u00e0ficu, su L\u00e0tziu a berus est isceti su territ\u00f2riu cumpr\u00e8ndidu intre su bassu cursu de su riu T\u00e8vere e sos Montes Aus\u00f2nios, in is int\u00f2rrios de Terracina, e s'Apenninu tzentrale che a l\u00ecmite orientale.\nS'ente territoriale Regione L\u00e0tziu est istadu istituidu cun sa Costitutzione republicana in su 1947, cando chi su primu \u00f2rganu pol\u00ecticu rapresentativu (comente sas \u00e0teras regiones italianas a istatutu ordin\u00e0riu) siat istadu fatu operativu feti in su 1970, cun su eletzione de sos cuss\u00ecgios regionales. Sa regione esistiat comente si siat giai in pretzed\u00e8ntzia che a entidade geogr\u00e0fica e istad\u00ecstica."}
{"id": "20012", "revid": "2404", "url": "https://sc.wikipedia.org/wiki?curid=20012", "title": "Umbria", "text": ""}
{"id": "20018", "revid": "7227", "url": "https://sc.wikipedia.org/wiki?curid=20018", "title": "La Havana", "text": ""}
{"id": "20026", "revid": "12712", "url": "https://sc.wikipedia.org/wiki?curid=20026", "title": "Annu luxi/LSC", "text": "S'annu lughe est un'unidade de misura de sa long\u00e0ria, e currespundet a sa dist\u00e0ntzia percurrida dae sa lughe in unu sp\u00e0tziu sbuidu in unu annu giulianu, duncas in 365,25 dies. \nCurrespundet a 9.46 triliones de chil\u00f2metros, ossiat 9.46 x 1012 km, essende su trilione milli miliardos. Est imperada mascimamente dae is astr\u00f2nomos e is astrof\u00ecsicos pro is dist\u00e0ntzias intra is ogetos a fora de su Sistema Solare. S'unidade est n\u00e0schida a pustis de su 1838, candu sa misura de sa dist\u00e0ntzia de su primu steddu aiat fatu cumprendere a s'unidade astron\u00f2mica, chi est su r\u00e0ju de s'\u00f2rbita de sa Terra, fiat tropu pitica pro mesurare is dist\u00e0ntzias de custus ogetos. In cussos tempos perou sa lestresa de sa lughe no fiat ancora pretzisa, e sa definitzione de s'annu lughe est miliorada cun sa misura prus pretzisa de custa.\nSi comente sa velotzidade in su boidu (c) est de 299 792,458 chil\u00f2metros a su segundu (km/s), un'annu lughe currispondet a 9 460 730 472 581 km, est a n\u00e0rrere:\nformula_1\nA s'imbesse, bolet marcadu su fatu ca s'annu lughe no est un'unidade de mesura de su tempus (e nemmancu de sa cantidade de lughe), pro cantu siat giustu n\u00e0rrere ca s'osservatzione de unu corpus distante una tzerta cantidade de annos lughe nos mostrat comente fiat cussu corpus unu tzertu n\u00f9meru de annos a como e no in su momentu de s'osservatzione sua."}
{"id": "20027", "revid": "17554", "url": "https://sc.wikipedia.org/wiki?curid=20027", "title": "Aquaman/LSC", "text": "Aquaman est unu de is personagios de is fumetos de sa DC Comics."}
{"id": "20028", "revid": "2404", "url": "https://sc.wikipedia.org/wiki?curid=20028", "title": "Ancona", "text": "Ancona (AFI:/an\u02c8kona/; \"Ancona\" in anconitanu) \u00e8 unu comunu italianu de 101.118 bividores, cabulogu de sa prov\u00ecntzia om\u00f2nima e de is Marcas. Incarada in su mare Adri\u00e0ticu, possedet unu de sos portos italianos prus mannos. Tzitade rica de arte e monumentos e cun 2400 annos de ist\u00f2ria, est unu de sos tzentros econ\u00f2micos printzipales de sa regione, ultres ca su printzipale tzentru urbanu pro mann\u00e0ria de sa populatzione.\nIncarada cara a su mare, sa tzitade s'agatat in unu montigru a forma de c\u00f9idu pinnicadu, chi amparat su portu naturale prus mannu de s'Adri\u00e0ticu tzentrale. Is gregos de Siracusa, chi aiant fundadu sa tzitade in su 387 a.C., aiant postu ogru subra cust'ispuntone e pro custa resone aiant postu a sa tzitade noa n\u00f9mene \u1f08\u03b3\u03ba\u03ce\u03bd, \"Ank\u00f3n\", chi in gregu sign\u00ecgicat \"c\u00f9idu\". S'or\u00ecgine grega de Ancona est fentomada dae s'apellativu con chi est connota: sa \"tzitade d\u00f2rica\"."}
{"id": "20029", "revid": "2404", "url": "https://sc.wikipedia.org/wiki?curid=20029", "title": "Venetu/logudoresu", "text": "Su Venetu est una regione italiana e sa capitale sua est Venetzia."}
{"id": "20030", "revid": "2404", "url": "https://sc.wikipedia.org/wiki?curid=20030", "title": "Venetu", "text": ""}
{"id": "20031", "revid": "2404", "url": "https://sc.wikipedia.org/wiki?curid=20031", "title": "V\u00e8netu/logudoresu", "text": ""}
{"id": "20032", "revid": "2404", "url": "https://sc.wikipedia.org/wiki?curid=20032", "title": "Mare J\u00f2niu", "text": "Su mare J\u00f2niu, o fintzas I\u00f2niu, (\"\u0399\u03cc\u03bd\u03b9\u03bf \u03a0\u03ad\u03bb\u03b1\u03b3\u03bf\u03c2\", I\u00f3nio P\u00e9lagos, in gregu; \"Mare Ionio\" in italianu, \"Mari Ioniu\" in sitzilianu e \"Deti Jon\" in albanesu) est un'\u00e0rea de su mare Mediterr\u00e0neu posta intre sa pen\u00ecsula It\u00e0liana meridionale (sa Cal\u00e0bria, sa Basilicata e sa P\u00f9glia) e Sitz\u00eclia, in s'ovest, e Alb\u00e0nia e Gr\u00e8tzia in s'est, in su sud de su canale de \u00d2tranto, chi dd'unit cun su mare Adri\u00e0ticu.\nBogada sa Sitz\u00eclia in s'ovest, si bi agatant unu n\u00f9meru mannu meda de \u00ecsulas, totus a ingh\u00ecriu de sas costeras gregas, intre sas cales Corf\u00fa, Zatzintu, Tzefal\u00f2nia, \u00cdtaca e L\u00e8ucada, chi in annantu sunt connotas che a \u00ecsulas J\u00f2nicas, e \u00e0teras comente Strofades, Sfaktiria, Skhiza, Sapientza e Citera.\nEst una de sas printzipales \u00e0reas s\u00ecsmicas de su mundu.\nIs portos majores sunt is de Siracusa e Cat\u00e0nia, in Sitz\u00eclia."}
{"id": "20033", "revid": "167313", "url": "https://sc.wikipedia.org/wiki?curid=20033", "title": "The Simpsons", "text": "The Simpsons (in italianu: \"I Simpson\", \"Sos Simpson\" in sardu) est una cum\u00e8dia de situatzione animada americana creada dae Matt Groening pro sa Fox Broadcasting Company."}
{"id": "20051", "revid": "7227", "url": "https://sc.wikipedia.org/wiki?curid=20051", "title": "P\u00e0ule Pillonca", "text": "\u00a0\nP\u00e0ule Pillonca (\u00d2sile, 8 de santugaine de su 1942 - Casteddu, 26 de maju de su 2018) est istadu unu giornalista, iscritore, tradutore e professore sardu.\nBiografia.\nLaureadu in L\u00ecteras Cl\u00e0ssicas in sa Facultade de L\u00ecteras e Filosofia de Casteddu, at insegnadu in s'iscola m\u00e8dia istatale de Seui e in su Litzeu Sient\u00ecficu de Seui, e comente professore a cuntratu de s'Universidade de T\u00e0tari. At dir\u00ecgidu dae su 1979 a su 1988 sa redatzione nugoresa de S'Unione Sarda, e dae su 1988 a su 2000 est istadu diretore de s'Uf\u00ectziu Imprenta de sa Presid\u00e8ntzia de sa Giunta Regionale. Pillonca est autore de medas \u00f2peras in subra de sa cultura traditzionale de sa Sardigna, mescamente pro su chi pertocat a sa poesia a bolu in gara de palcu.\nEst istadu fintzas su fundadore de sa domo editora Domus de Janas e de sa rivista bil\u00ecngue (in sardu e italianu) L\u00e0canas."}
{"id": "20052", "revid": "7227", "url": "https://sc.wikipedia.org/wiki?curid=20052", "title": "Paolo Pillonca", "text": ""}
{"id": "20053", "revid": "7227", "url": "https://sc.wikipedia.org/wiki?curid=20053", "title": "The Flintstones", "text": "The Flintstones est una s\u00e8rie animada americana prod\u00f9ida dae sa Hanna-Barbera Productions."}
{"id": "20054", "revid": "174375", "url": "https://sc.wikipedia.org/wiki?curid=20054", "title": "Charlotte's Web (film de su 1973)", "text": "Charlotte's Web est unu film dram\u00e0ticu musicale animadu americanu prod\u00f9idu dae sa Hanna-Barbera Productions e basadu subra sa parist\u00f2ria om\u00f2nima iscrita dae E. B. White. Una secuela diretu a v\u00ecdeu, \"\", est bessida su 18 de martzu de 2003."}
{"id": "20056", "revid": "2404", "url": "https://sc.wikipedia.org/wiki?curid=20056", "title": "Andorra/campidanesu", "text": "Andorra est un'Istadu natzioni de s'Europa otzidentale. Sa capitale sua est Sa Vella. Cunfinat a setentrioni cun sa Frantza e a meridioni cun s'Ispanna e s'estendit totalmenti in sa cadena de is Piren\u00e8us. Tenet ist\u00e8rrida de 467,63 km2. \nS'Andorra, mancai siat meda piticcu, est su \"microist\u00e0du\" prus mannu de is 6 europeanus (Santu Marinu, Liechtenstein, Malta, Tzitade de su Vaticanu, Printzip\u00e0du de Monaco).\nMancai s'indipend\u00e8ntzia sua est st\u00e8tia decrarada in su 1278, est intrau a fai parti de s'ONU sceti in su 1993: prima fiat un'isp\u00e8tzie de protetorau de s'Ispanna e de sa Frantza. Est puru \"unu de is ist\u00e0dus prus \u00e0rtus de su mundu\", cun d-un'art\u00e0ria m\u00ecnima de 870 m. e una m\u00e0ssima de 2409 m. Su clima est de montagna.\nSa popolatzioni andorresa est, ironicamenti, una minorantza in su istadu: su 33% sceti de is andorresus tenit sa tzitadin\u00e0ntzia: s'arrestu est cumpostu pro sa prus parti dae ispannolus, portughesus e frantzesus. Sa limba prus foeddada est su catalanu, perou funt foeddaus su ispannolu, su portughesu e su frantzesu aici e totu.\nS'economia est mera fr\u00f2rida e si basat printzipalmenti in su turismu. Sa religioni prus sighia est su catolic\u00e8simu."}
{"id": "20057", "revid": "167398", "url": "https://sc.wikipedia.org/wiki?curid=20057", "title": "South Park", "text": "South Park est una cum\u00e8dia de situatzione animada americana creada dae Trey Parker e Matt Stone pro sa Comedy Central television network."}
{"id": "20058", "revid": "167399", "url": "https://sc.wikipedia.org/wiki?curid=20058", "title": "Charlotte's Web", "text": "Charlotte's Web est una parist\u00f2ria iscrita dae E. B. White."}
{"id": "20059", "revid": "7227", "url": "https://sc.wikipedia.org/wiki?curid=20059", "title": "Juanne Maria Angioy/campidanesu", "text": "Juanne Maria Angioy o Giovanni Maria Angioy, n\u00e0schidu in Bono in su 1751, est istadu unu pol\u00ecticu, revolutzionariu, indipendentista e patriotu sardu.\nAt ghiadu sos motos rivolutzion\u00e0rios sardos contra a su feudalesimu, e a pustis de su degolliu de su moimentu est istadu custrintu a s'esiliu, in Frantza in ue est mortu, in sa tzitade de Parigi, in su 1808.\nSa Vida.\nJuanne Maria Angioy est n\u00e0schidu in Bono. Is babbos fint de is printzipalis de sa bidda. Issos si nci moriant candu Juanne fiat minoreddu, ma is parentis de Juanne aiant assegurau una educatzioni po Juanne Maria. Aiat istudiau in T\u00e0tari e a pustis de s'universitadi fit diventau professori in sa facultadi de lei in Casteddu candu fit gi\u00f2vanu meda. A pustis, Angioy fit diventau unu abogau e a sighiri Giugi de s'Audi\u00e8ntzia Riali. S'Audi\u00e8ntzia Riali (Reale Udienza) fiat una istitutzioni chi teniat su poderi de sa just\u00ectzia in su Rennu de Sardigna.\nAngioy fiat unu bonu imprendidori puru. Aiat criau una fr\u00e0bbica de berritas e iat isperimentau tzertus cultivus de cotoni. In sa vida sua iat ammuntonau unu patrimoniu mannu chi issu cur\u00e0t cun giuditziu. Angioy leat dinai a prestitu, ma fiat generosu puru : iat donau una arrenda a calincunu predi chi teniat bisongiu.\nSa Sarda Rivolutzioni.\nSa Sarda Rivolutzioni est su per\u00ecodu revolutzionariu sardu de s'annu 1793 a s'annu 1796. In custu per\u00ecodu is sardus incomintz\u00e0nt a gherrai contra a su feudalesimu impostu de is potentzias strangias in Sardigna, e pro su deretu de si guvernai issus etotu in sa patria issoro. Angioy fut un'omini de grandu importu in custu per\u00ecodu.\nA innantis de sa Rivolutzioni, nci fiat st\u00e8tiu un'arrumpellamentu in T\u00e0tari in su 1780. Mancai una de is allegas de custu arrumpellamentu fiat sa mancantzia de trigu in sa bidda, s'arrumpellamentu teniat allegas politicas puru e fiat causau po su scuntentu cun sa corrutzioni e su malu guvernu de is piemontesus. \nCarchi annu ainnanti de su 1780, is Tataresus aiant iscriu a su Rei po denuntziai sa corrutzioni e su disputismu de su guvernadori piemontesu Tondut e de pobidda sua, e su Rei iat mandau calincunu funtzion\u00e0riu a fai unu perrogu. Is funtzion\u00e0rius de su Rei aiant confirmau sa corrutzioni e disputismu de is Tondut, ma aiat carriau sa nexi a sa mulleri de Tondut po no donai barrancu a sa carica isitutzionali de su guvernadori.\nSa Rivolutzioni aiat initziau invecis a pustis de s'invasioni de is Frantzesus in su 1793. Is Frantzesus boliant conchistai sa Sardigna ca s'\u00ecsula fiat importanti po su controllu de su Mediterraneu. Carchi bastimentu francesu aiat bombardau Casteddu e trumas de sordaus francesus aiant sbarcau in su Puetu de Cuartu. In su matessi tempu, Napoleone Bonaparte aiat leau volunt\u00e0rius corsicanus po attaccai s'isula de Santu St\u00e8vini. \nIs piemontesus no fiant bonus a defendi sa Sardigna e mancu ndi dd'import\u00e0t, ca fiant impiciaus cun sa defensa de su Piemonti. Intzandus, sa nobilesa e sa burghesia de Sardigna si fiant ordingiaus po apariciai un'es\u00e8rcitu po sa defensa de sa Sardigna. Nobilis e burghesus meda aiant donau meda dinai po apariciai is truppas, fintzas Angioy etotu aiat donau dinai, mancai no meda cunsiderendi sa richesa de issu.\nIs frantzesus fiant arreusaus de is sardus. A pustis de custa b\u00ecnchida, sa nobilesa, su cleru e is militaris aiant convocau is Stamentus, su parlamentu sardu e aiant iscritu 5 preguntas a su Rei de Sardigna. Is 5 preguntas fiant:\nIs 5 preguntas no fiant preguntas rivolutzionarias: sa nobilesa e is funtzionarius pregunt\u00e0nt sceti de tenni prus importu in s'amministratzioni de sa Sardigna. Mancai is preguntas no fiant rivolutzion\u00e0rias e no costrant\u00e0nt s'autoritadi de su Rei e de su governu piemontesu, su Rei iat narau no a tottu is 5 preguntas.\nCustu che nde at pesau una tale discuntent\u00e8sa chi una d\u00ece, connotta in Casteddu comente \"sa d\u00ec de s'acci\u00e0ppa\" (oje comente sa die de sa Sardigna), su populu nch'at boc\u00e0u tottus sos funtzionarios sabaudos, vicer\u00e8 cumpresu, catzandech\u00e8los a foras de sa Sardigna.\nSa situatzione fit bulluz\u00e0da abberu: su populu in sa campagna non cher\u00ecat pacare imposta nen decima per\u00f9na e attaccabat sas domos aristocraticas e sas sedes de su gubernu piemontesu. Tando chi in Casteddu si mandat in su capu de susu s'Angioy, pro appachi\u00e0re sa populassione. Ma s'Angioy, cando Napoleone Bonaparte invad\u00ecat s'Italia, traballabat chin emissarios frantzesos pro illiber\u00e0re sa Sardigna dae su jugu piemontesu. Chin sa pache de Cherasco e cussa de Parigi in su 1796, com\u00f9ncas, est b\u00e8nniu a mancare s'app\u00f2zu e s'Angioy prom\u00f2ghet una m\u00e0rtza revolutzionaria in Casteddu, chi si at fattu in\u00ecmicu nobiltade, cr\u00e8sia e burghes\u00eca; s'Angioy fit custr\u00ecntu a si nche firmare in Aristanis in s'\u00f2to de l\u00e0mpadas, cando medas chi lu appozabant lu aiant lassau, ca su re aiat retz\u00ecu sas chimbe precuntas de sos Istamentos. Angioy a\u00ecat tando d\u00e8piu disterr\u00e0re andandes\u00ecche a Parigi, in ube si nde fit mortu in povertade in su 1808. In su mentras, sos piemontesos a\u00ecant attaccau sas biddas chi galu resist\u00ecant, cundannande a sa furca tottus sos chi fach\u00ecant parte de su movimentu antifeudale revolutzionariu."}
{"id": "20060", "revid": "7227", "url": "https://sc.wikipedia.org/wiki?curid=20060", "title": "Cthulhu/LSC", "text": "Cthulhu est una entitade cosmica inbentada de s'iscritore americanu de horror H. P. Lovecraft e introduida in su racontu piticu Sa tzerriada de Cthulhu (The Call of Cthulhu), Cthulhupublicada in su pulp magazine Weird Tales in su 1928. Cthulhu est consideradu unu de is Mannus Beccius (Great Old Ones) de su pantheon de deus lovecraftanus. Immoi sa creatura est meda famada in sa cultura populare. Cthulhu est una entitade gigante parte prupu, parte omine e cun alas de dragu e chi bivet in sa tzitade a suta de su mare R'Lyeh. Cthulhu est parte de sa colletzione de racontos che si tzerriant mitos de Cthulhu (Cthultu mythos).\nDescritzione.\nA sa vista, sa manifestatzione sua est de una figura vagamente antropoide, cun sa conca formada de una saca modde manna manna, lissinia e muddionca, chi assimbillat a sa conca de unu prupu. Sa \"pedde\" est elastica e trasparet de issa is intragnas bregungiosas de su corpus suo. Su colore internu est una s\u00ecntesi de totu is colores cadavericos mentres su fraguu chu spartzinat est unu contzentradu de fragos malos de su mare. Sa cona est agghiriada de tent\u00e0culos, Is tent\u00e0culos acabbant cunu una spetzia de buca in ue a s'internu s'agatant dentes acutzados. Intra is tent\u00e0culos si allutzighinant ogros chi osservant totu e nudda. Syu corpus tenet alas membranosas e s bratzos tenent ancarones mannos."}
{"id": "20063", "revid": "7227", "url": "https://sc.wikipedia.org/wiki?curid=20063", "title": "Jamison Young/LSC", "text": "Jamison Young est unu cantautore e musicista australianu.\nImmoi bivet a Praga. Sonat sa chitarra e s'armonica. Cantat sa cantzone finale de su film .\nDiscografia.\n\"Shifting Sands Of A Blue Car\" (2005)"}
{"id": "20064", "revid": "7227", "url": "https://sc.wikipedia.org/wiki?curid=20064", "title": "Kamandi/LSC", "text": "Kamandi est unu personagiu de unu fumetu de sa DC Comics criau de s'artista Jack Kirby. Sa parte prus manna de is aparimentos suos sunt istados in \"Kamandi: The Last Boy on Earth\", de su 1972 a su 1978.\nKamandi est unu eroe goivunu de unu cras post-apogalittigu. A pustis de unu fatu meda importante, naradu \"The Great Disaster\" (Su carraxu mannu), is umanos divenint una minorantzia perseguitada de animales div\u00e8nnidos intelligentes."}
{"id": "20065", "revid": "7227", "url": "https://sc.wikipedia.org/wiki?curid=20065", "title": "ATPasi trasportanti H+ in mesu a d\u00f9as settoris/LSC", "text": "Sa ATPasi trasportantes H+ in mesu a d\u00f9as setores est unu compressu enzimatigu chi catalizat sa reatzione chi sighit:"}
{"id": "20066", "revid": "7227", "url": "https://sc.wikipedia.org/wiki?curid=20066", "title": "Hurritas/LSC", "text": "Is hurritas sunt istados una populatzione insediada a nord de sa Mesopot\u00e0mia cando in ue bi fiat s'Edade de su Brunzu."}
{"id": "20067", "revid": "7227", "url": "https://sc.wikipedia.org/wiki?curid=20067", "title": "Igr\u00e8sias/LSC", "text": "Igr\u00e8sias est una tzitade de 27.773 abitantes de sa Sardigna sud-otzidentale, in su S\u00f9lcis-Igresiente. Est sa sea de su p\u00ecscamu (di\u00f2tzesi de Igr\u00e8sias)."}
{"id": "20068", "revid": "7227", "url": "https://sc.wikipedia.org/wiki?curid=20068", "title": "Kylie Minogue/LSC", "text": "Kylie Ann Minogue (Melbourne, 28 de maju de su 1968) est una cantante de s'Austr\u00e0lia, e una de sas artistas feminas cun prus sutzessu in s'ist\u00f2ria de sa m\u00f9sica."}
{"id": "20069", "revid": "7227", "url": "https://sc.wikipedia.org/wiki?curid=20069", "title": "L'Egitto prima delle sabbie/LSC", "text": "L'Egitto prima delle sabbie est un'album de Franco Battiato de su 1978."}
{"id": "20070", "revid": "7227", "url": "https://sc.wikipedia.org/wiki?curid=20070", "title": "Ecce Bombo/LSC", "text": "Ecce Bombo est istadu su de duos longumetr\u00e0gios de Nanni Moretti, giradu in presa direta e in 16 mm, e a pustis torradu a imprentare in 35 mm."}
{"id": "20071", "revid": "7227", "url": "https://sc.wikipedia.org/wiki?curid=20071", "title": "ABC (biochimica)", "text": "Sos ATP (trasportadores ABC) sunt una super-fam\u00eclia de trasportadores ca est una de is prus mannas e fortzis una de is prus b\u00e8tzas fam\u00eclias gen\u00e8ticas. Est rapresentada in totu is \u00e8sseres phyla, dae is prokaryotas a is umanos."}
{"id": "20072", "revid": "10458", "url": "https://sc.wikipedia.org/wiki?curid=20072", "title": "Apenninos", "text": "Is Apenninos (in italianu \"Appennino\" o \"Appennini\") sunt su sistema montosu longu belle che 1.200 km chi s'isc\u00e0mpiat dae sa zona setentrionale fintzas a sa meridionale de s'It\u00e0lia, formende un'arcu cun s'ala c\u00f2ncava a manu de sud-ovest. Paris cun is Alpes, caraterizant su paes\u00e0giu de manna parte de s'istadu, interessende belle che b\u00ecndighi regiones: bator de sa parte continentale sua, totu sas regiones de sa pen\u00ecsula non prus, segundu unas cantas mitzas, su chirru setentrionale de Sitz\u00eclia. Pro custas resones si ddi narat fatu\u00b7fatu \"filu de ischina de sa pen\u00ecsula italiana\" (in italianu: \"spina dorsale della penisola italiana\"). \nS'ist\u00e8rrida in ladiore de sos Apenninos est m\u00ecnima in currespond\u00e8ntzia de duas l\u00ecnias: sa chi unit su Golfu de Santa Eufemia e su Golfu de Squillace (in Cal\u00e0bria) e sa intre Voltri e Gavi (intre Lig\u00f9ria e Piemonte), in ambos casos de 30km. Sa ladiore massimu est antimes de 254 km, in currespond\u00e8ntzia de sa l\u00ecnia chi giunghet su promont\u00f2riu de Ancona e su de Piombino (intre Monte Argent\u00e0rio e Monte Conero su ladiore est comente si siat not\u00e0bile: 240km).\nSu c\u00e0budu setentrionale est Bocchetta di Altare o Colle de Cadibona, in sa badde B\u00f2rmida, prov\u00ecntzia de Savona, mentras su meridionale est dadu de s'atza estrema de s'Aspromonte, in Cal\u00e0bria. Ultres su istrintu de Messina, is Apenninos sighint in is cadenas setentrionales de Sitz\u00eclia, definidas dae diversas mitzas che a Apenninos s\u00ecculos. Cumprendende custu \u00f9rtimu setore, sa long\u00e0ria totale de sos Apenninos est de 1400km."}
{"id": "20073", "revid": "7227", "url": "https://sc.wikipedia.org/wiki?curid=20073", "title": "Paolo Fresu", "text": ""}
{"id": "20077", "revid": "2404", "url": "https://sc.wikipedia.org/wiki?curid=20077", "title": "Liguria", "text": ""}
{"id": "20078", "revid": "2404", "url": "https://sc.wikipedia.org/wiki?curid=20078", "title": "Mare L\u00ecgure", "text": "Su mare L\u00ecgure (in l\u00ecgure: \"M\u00e2 Ligure\", in corsu: \"Mari Liguru\", in italianu: \"Mare Ligure\", in frantzesu: \"Mer Ligurienne\") est sa parte de su Mediterr\u00e0neu allindada in su norte dae sa costa Asula e de sa Ribera l\u00ecgure, in s'estu dae sa costera toscana e in su sud dae sas \u00ecsulas de C\u00f2rsica e Elba, prus a in antis de chi s'isc\u00e0mpiat su mare Tirrenu; in s'ovest f\u00e0ghet l\u00e0cana cun su golfu de su Lione. Infundet is costeras de Frantza, M\u00f2naco e It\u00e0lia. Sa costera nord-otzidentale est connota pro sa bellesa paesag\u00ecstica e sa bonesa de su clima.\nSa parte prus setentrionale de su mare format su golfu de G\u00e8nova. Si nche ghetant a su mare l\u00ecgure su fr\u00f9mene Arno, a su costadu estu, e medas rios prus curtzos chi colant dae sos Apenninos. In custa costera \u00e0spera si seberant is portos de Nitza, Savona, G\u00e8nova (sa printzipale tzitade inf\u00f9ndida dae sas abbas suas), La Spezia e Liorna. Arribat a una profundidade m\u00e0ssima de 2.850 m a su nord-ovest de sa C\u00f2rsica."}
{"id": "20079", "revid": "2404", "url": "https://sc.wikipedia.org/wiki?curid=20079", "title": "Mare de Sardigna", "text": "Su mare de Sardigna est una parte de su mare Mediterr\u00e0neu, posta intre Sardigna e sa artzip\u00e8lagu ispagnolu de sas Baleares. Si ddi narat fintzas mare Esp\u00e8ricu; is gregos impreaiant is t\u00e8rmines Esp\u00e8ria o Esp\u00e8ricu pro inditare sos territ\u00f2rios o sas abbas chi, respetu a issos, fiant cunsiderados a otzidente.\nTotu s'atza otzidentale de Sardigna nde cumponet sa l\u00e0cana de estu fintzas a su mare de C\u00f2rsica e imbatet sa profundidade m\u00e0ssima de 3.068 m unos 150 km a nord-estu de s'\u00ecsula de Minorca. Is golfos printzipales chi si bi agatant sunt is de S'Alighera e Aristanis; de custos golfos s'incarant a mare sos territ\u00f2rios de sas om\u00f2nimas tzitades, chi resurtant \u00e8ssere sos tzentros majores de totu su tretu de costa. A pustis de sa Sardigna matessi e de sas Baleares, is \u00ecsulas printzipales sunt is de Santu Antiogu e Santu Pedru, postas in su sud-ovest de Sardigna. Intre sos rios chi si nche ghetant a custu mare tenimus su Tirsu, su Temu e su Riu Mannu.\nCustu mare est istadu in passadu navigadu dae tziviltades e p\u00f2pulos numerosos, cales nur\u00e0gicos, fen\u00ectzios, cartaginesos, romanos, saraghinos, aragonesos, ispagnolos e l\u00ecgures. A testimonia de custu abarrant duas importantes variedades lingu\u00ecsticas de Sardigna: su Catalanu in sa variedade saligheresa in S'Alighera e su Tabarchinu a Carluforti e Cala Seda. \u00c0tera importante testimonia est sa zona archeol\u00f2gica de Tharros, in territ\u00f2riu de sa comuna de Crabas o sa de Cornus in sa comuna de C\u00f9llieri."}
{"id": "20080", "revid": "2404", "url": "https://sc.wikipedia.org/wiki?curid=20080", "title": "Canale de Sardigna", "text": "Su canale de Sardigna est cussa tretu de su mare Mediterr\u00e0neu otzidentale chi partzit sa Sardigna dae sas costas tunisinas. Is puntos prus pr\u00f2ssimos intre sa costa nordafricana e sa Sardigna sunt istesiados unos 185 km. A ovest-sud-ovest e a est-nord-estu permitet una comunicatzione profunda intre su lutone Algero-Liguro-Proventzale e cussu Tirr\u00e8nicu, mentras a sud-estu si culligat cun su canale de Sitz\u00eclia.\nGeologia.\nSu canale de Sardigna s'agatat in currespond\u00e8ntzia de una parte imb\u00e8rghida de su brancu Apenn\u00ecnicu-Maghrebide de sa Cadena Alpina. Derivat de su subrapositzionamentu de duas placas tet\u00f2nicas chi ant prod\u00f9sidu de pare a pare siat un'ingrussamentu de su c\u00f2rgiu terrestre siat un'assutiligamentu. Custa evolutzione, pr\u00f2pia de sas cadenas collisionales, si dda podet bene abbaiadare in su canale de Sardigna: is carater\u00ecsticas morfol\u00f2gicas e istruturales sunt difatis evidentes fintzas pro ite s'imberghidura de su lutone dd'at preservadu dae s'erosione a\u00e8rea."}
{"id": "20081", "revid": "7227", "url": "https://sc.wikipedia.org/wiki?curid=20081", "title": "IPhone", "text": "\u00a0\nIs iPhones sunt una fam\u00eclia de dispositivus de sa Apple.\nSu primu modellu, distribuiu in su 2007, fiat unu GSM EDGE quad-banda, sas versiones successivasa ant adotau sa tecnologia UMTS, HSDPA e 4G LTE. S'iPhone tenit una fotoc\u00e0mera digitalli e una frontalli (cust'\u00f9rtima sceti de su quartu modellu, s'iPhone 4), unu dispositivu Assisted GPS e unu letori multimediali (is funtzionis de UMTS e AGPS ddas ant inserias partendi de sa versioni 3G). Is dispositivus non tenint sceti is serv\u00ectzius normalis de telefonia a tipu SMS e MMS, permitint puru de usai servitzius cummenti a sa posta eletr\u00f2nica, sa navigatzioni web, Visual Voicemail e si podit conneti tr\u00e0mite una rete Wi-Fi.\nS'interf\u00e0tzia de s'iPhone tenit una tecla chi serbit po torrai a sa Home Page de su telefunu, unu bastoncinu postu in artu a manca po commutai su tel\u00e8fonu intre sa modalidadi standby (su blocu e sa disativatzioni de su display), e sa modalidadi allutu, duus testus po sa regolatzioni de su volumi a manca e una tecla po passai dae sa modalidadi soneria a cussa vibratzione. Is atras funtzionis de su dispositivu funt atzess\u00ecbili cun un'innovativu schermu t\u00e0tili, chi si tzerriat \"multi-touch\", ca ocupat totu sa parti frontali de su dispositivu e no c'est abbis\u00f2ngiu de penninu, ma s'usat diretamenti su didu e permitit de gestiri su tocu de prus didus impari. Custa carater\u00ecstica permitit de ativai sas \"gestures\", ca funt cumbinatzionis de gestus, movimentus de prus didus, ca ti fait controllai s'interf\u00e0tzia de su dispositivu."}
{"id": "20083", "revid": "173336", "url": "https://sc.wikipedia.org/wiki?curid=20083", "title": "John Day", "text": "John Moulton Day (Evanston, 3 de abrile de su 1924 - Parigi, 17 de fre\u00e0rgiu de su 2003) est istadu un'ist\u00f2ricu americanu.\nBiografia.\nN\u00e0schidu in Evanston (Illinois), in sa tzitade metropolitana de Chicago, in su 1924, John Day at insegnadu in s'Universidade Paris VII - Denis-Diderot de Parigi, in Israele, in sos Istados Unidos de Am\u00e8rica e in s'Universidade de Casteddu. Ist\u00f2ricu, at fatu medas ist\u00f9dios chi pertocant a s'ist\u00f2ria econ\u00f2mica, e impreadu metodologias istat\u00ecsticas. Unos cantos de sos temas prus istudiados dae issu sunt su colonialismu monet\u00e0riu in su mediterr\u00e0neu, su ruolu de su colonialismu in sa povertade de sos p\u00f2pulos colonizados e s'ist\u00f2ria de sa Sardigna in suta de sos colonizadores istr\u00e0ngios. Sos ist\u00f9dios suos, in cuntrastu cun s'idea prus betza de sa \"tzivilizatzione\" batida dae foras, l'ant batidu a cunsiderare sa Sardigna che a una de sas col\u00f2nias prus antigas de su mundu e a cunsiderare su chi beniat mutidu \"immobilismu\" de sa Sardigna che a una cunsigh\u00e8ntzia de cussas colonizatziones.\nIn prus, est istadu s'autore de unu de sos primos tzensimentos de sas biddas e de sos bidditzolos abbandonados de sa Sardigna. Sas chircas suas ant permissu de batire in s'istoriografia sarda sas metodologias europeas de cussu per\u00ecodu, prus che totus cussas frantzesas.\n\u00d2peras.\nCusta est una lista partziale de sas publicatziones de John Day:"}
{"id": "20084", "revid": "7227", "url": "https://sc.wikipedia.org/wiki?curid=20084", "title": "Santandria/logudoresu", "text": "Santandr\u00eca (o Donniasantu) est su de \u00f9ndighi mese de su calend\u00e0riu gregorianu."}
{"id": "20085", "revid": "7227", "url": "https://sc.wikipedia.org/wiki?curid=20085", "title": "Santandria/campidanesu", "text": "Ognassantu, chi in atras fueddadas sardas ddi narant sandandria, est su de undixi mesis de s'annu segundu su calendariu gregorianu e su terzu e urtimu mesi de s'atongiu in s'emisferu boreali, de su beranu in s'emisferu australi, tenit 30 diis e s'agatat in sa segunda metadi de unu annu civili.\nEtimologia.\nSu tremini sardu de su mesi benit de is diis ca sa Cresia Cattolica dedicat a su cultu de ogna santu.\nIn medas atras l\u00ecnguas benit de su latinu \"novem\" , \"noi\", poitta fudi su nonu mesi de su calendariu romanu, ca incumenci\u00e0da cun su mesi de martzu.\nFincias a su 470 d.C. ddu sighiat Magliu, mesi de cassa imperiali, tradizioni tenta de s'imperu Romanu de'Orienti segundu sa cultura longobarda."}
{"id": "20086", "revid": "7227", "url": "https://sc.wikipedia.org/wiki?curid=20086", "title": "Onniasantu", "text": ""}
{"id": "20087", "revid": "2404", "url": "https://sc.wikipedia.org/wiki?curid=20087", "title": "Mesol\u00ecticu", "text": "Su mesol\u00ecticu o epipaleol\u00ecticu est su per\u00ecodu interm\u00e8diu de s'Edade de sa pedra chi andat dae su 10.000 a su 8000 a.C., definidu pro custu edade de sa pedra mesana.\nDurante su Mesol\u00ecticu s'el\u00e0borant t\u00e8cnicas sofisticadas de traballadura de sa pedra, comente sa de sa \"microl\u00ectica\", in sa cale \u00e0stulas minores de s\u00eclighe fissadas a m\u00e0nigos in linna o in ossu sunt impreadas pro fraigare ainas pro sa cassa e sa regorta de sos vegetales.\nAcontesset annotamala un'isvilupu de sas armas de imbiu e in piessignu si generalizat s'impreu de su arcu e de sa fritza, mescamente in Europa. Custu est d\u00e8pidu a mud\u00e0ntzias rilevantes chi pertocant su clima; difatis su mesol\u00ecticu s'isvilupat in su per\u00ecodu finale de s' \u00f9rtima glatziatzione, a pustis de s'\u00f9rtimu m\u00e0ssimu glatziale e fintzas a s'instauratzione de unu clima simigiante a s'atuale. Su c\u00e0mbiu clim\u00e0ticu est istadu c\u00e0usa o conc\u00e0usa (paris a s'\u00f2mine matessi) de s'isperdimentu de animales mannos comente su mammut e sos gliptodontes, at favor\u00e8ssidu s'ispaniadura de padentes ist\u00e8rridas in logu de sas tundras e at connotu una cr\u00e8schida demogr\u00e0fica de s'umanidade primitiva sena pretzedentes.\nIs domos sunt costituidas dae barracas chi formant bidditzolos.\n\u00c0teros progetos.\n&lt;noinclude&gt;"}
{"id": "20088", "revid": "2404", "url": "https://sc.wikipedia.org/wiki?curid=20088", "title": "Epipaleol\u00ecticu", "text": ""}
{"id": "20090", "revid": "10458", "url": "https://sc.wikipedia.org/wiki?curid=20090", "title": "MS-DOS", "text": "MS-DOS (sigla de \"Microsoft Disk Operating System\") est istadu unu sistema operativu de sa Microsoft, non prus in produtzione, dedicadu a is elaboradores personales cun microprotzessores x86. In cumm\u00e8rtziu dae su 1982 a su 2000, est istadu su primu de una s\u00e8rie longa de sistemas operativos de sa Microsoft chi in is annos otanta rapresentaiat prus de su 90% de su mercadu mundiale de is sistemas operativos e, fintzas a s'arribu de Windows 95 in su 1995, est istadu su sistema operativu pro elaboradore prus dif\u00f9ndidu in su mundu.\nIst\u00f2ria.\nIn su mese de lad\u00e0mine de su 1980 s'IBM fiat chirchende unu sistema operativu pro s'elaboradore suo nou, su PC IBM e at pedidu a sa Digital Research de Gary Kildall, autore de su CP/M chi insandus fiat s'istandard pro is micro-elaboradores. Sa negotziatzione per\u00f2 est fallida pro ite ca s'IBM oferiat su pagamentu de una liss\u00e8ntzia fissa de 250.000 dollaros in manera indipendente dae su n\u00f9meru de c\u00f2pias de su sistema operativu realizadas, mentras Digital Research boliat un'ac\u00f2rdiu basadu in su pagamentu de una royalty pro cada c\u00f2pia realizada.\nSighende sa chirca, s'IBM at pedidu a sa Microsoft de Bill Gates e Paul Allen - chi tando produiat prus che totu limb\u00e0gios de programmatzione comente a su Microsoft BASIC - chi at cuntatadu sa Seattle Computer Products (SCP) chi pagos meses in antis aiat iscritu unu clone a 16 bit de su CP/M, narende\u00b7ddu QDOS (Quick &amp; Dirty Operating System - Sistema operativu lestru e brutu), posca distribuidu comente a 86-DOS, pro is Gazelle, micro-elaboradores chi fiat produende, basados in su 8086 e in su bus S-100. A pustis de una revisione lestra de su c\u00f2dighe, belle 4000 l\u00ecnias in limb\u00e0giu assembly, est istadu imbiadu a s'IBM pro un'aver\u00ecguu.\nS'IBM fiat satisfata, duncas sa Microsoft at achiridu is deretos de su 86-DOS dae sa SCP in su mese de argiolas 1981. Su mese a pustis, sa prima versione de MS-DOS fiat in su mercadu; IBM per\u00f2 aiat fatu unu controllu de calidade aprofundidu, aiat agatadu prus de 300 faddinas e duncas nde aiat torradu a iscr\u00ecere carchi parte aiat postu su n\u00f9mene PC-DOS 1.0 a sa versione resurtada. Ambas versiones sunt istadas lissentziadas in paris dae Microsoft e dae IBM. Is versiones imbenientes sunt istadas lissentziadas in manera separada, dae Microsoft comente a MS-DOS e dae IBM comente a PC-DOS, de s\u00f2litu cun sa bessida in su mercadu de una l\u00ecnia noa de elaboradores personales.\nIn printz\u00ecpiu no fiat obligat\u00f2riu comporare una c\u00f2pia de MS-DOS paris cun is PC IBM ma faghiat a isseberare intre a unos cantos sistemas operativos comente a su CP/M-86 (a pustis DR-DOS), s'UCSD p-System, s'IBM PC-DOS, su XENIX (est a n\u00e0rrere s'UNIX de AT&amp;T arrangiadu dae sa Microsoft pro is micro-elaboradores). Comente si siat, su pr\u00e8tziu de su CP/M fiat de 240 dollaros, su de su p-System de pagu mancu, mentras su MS-DOS costaiat 39,95 dollaros isceti. Sa pr\u00e0tica de b\u00e8ndere MS-DOS e su PC-DOS isceti in pari cun unu PC est incumentzada dae sa b\u00e8ndida de is AT/339, cun sa versione 3.0 de su DOS.\nFintzas a sa versione 3.1 de Microsoft Windows, MS-DOS fiat su sistema operativu chi fiat carrigadu a s'aviu de s'elaboradore e Windows fiat carrigadu a pustis cun unu cumandu de s'impitadore; incumentzende dae Windows 95, su protzessu de inghitzu de su sistema IBM-cumpat\u00ecbile est istadu modificadu a manera de carrigare su MS-DOS e, in autom\u00e0ticu, Windows. Custu est istadu fatu pro mant\u00e8nnere sa retrocumpatibilidade cun is programmas DOS, ma donende fintzas a s'impitadore s'impressione de un'ambiente de su totu gr\u00e0ficu. Sa l\u00ecnia de sistemas \u00ecbridos 16/32bit est sighida cun Windows 98 e Windows Me. Fiat connota comente Windows 9x.\nSa l\u00ecnia de sistemas Windows NT est a s'imbesse n\u00e0schida de su totu a 32 bit e sena suportu beru a MS-DOS (su prompt de is cumandos frunidu fiat un'aplicatzione Win32 chi emulaiat una console e is cumandos printzipales DOS, sena per\u00f2 inserrare nudda de su sistema operativu betzu). MS-DOS est essidu foras de usu cun sa n\u00e0schida de Windows XP, prima versione de sa l\u00ecnia de produtos NT orientada a su mercadu \"consumer\". Oe Windows frunit unu suta-sistema DOS limitadu (NTVDM) chi per\u00f2, partende dae Windows Vista non suportat mancu sa modalidade a ischermu intreu netzess\u00e0ria pro esecutare is giogos pro DOS. Duncas, s'emulatzione de su sistema betzu est lassada a m\u00e0chinas virtuales o aplicatziones esternas, che DOSBox.\nSu 26 martzu 2014 Microsoft permitit a su Computer History Museum de publicare, a suta de una liss\u00e8ntzia a pro consultatzione e non cummertziale, su c\u00f2dighe de is versiones 1.1 e 2.0 de MS-DOS.\nA fine 2018 su pr\u00f2piu c\u00f2dighe cumpartzidu 4 annos in antis est carrigadu dae Microsoft in su portale GitHub.\nPiess\u00ecnnios.\nArchitetura.\nComente a totu is sistemas operativos pro elaboradores personales de cussu per\u00ecodu, MS-DOS fiat unu sistema operativu mono-impitadore e mono-protzessu, est a n\u00e0rrere capatzu a esecutare unu programma isceti a sa borta. Su mercadu at isvilupadu, isfrutende una propiedade de su mecanismu de esecutzione de is programmas de DOS, is TSR (\"Terminate and Stay Resident\", acaba e abarra residente): programmas chi, una borta carrigados, torraiant su controllu a sa shell sena per\u00f2 liberare sa mem\u00f2ria allogada e, medas bortas, pighende su controllu de su tecladu o de un'\u00e0teru aparatu, a manera de p\u00f2dere \u00e8ssere tzerriados dae s'impitadore. Custu permitiat una genia de multi-protzessu, mancari chi duos o prus TSR intraiant s'ispissu in cunflitu o causaiant instabilidade a su sistema.\nIs limitatziones printzipales de su DOS fiant sa l\u00e0cana a 640KB de RAM, sa farta de suportu pro sa rientr\u00e0ntzia, s'architetura a 16 bit e su fatu chi onni protzessu, una borta aviadu, teniat su controllu totale de su sistema. Custas limitatziones fiant d\u00e8pidas a s\u00e8beros progetuales, basados a suba a is limitatziones de su primu PC IBM; custos l\u00ecmites fiant istruturales e duncas no ddoe fiat manera de ddos b\u00ecnchere. Essidos craros pro s'evolutzione tecnol\u00f2gica lestra de cussos annos, a pustis sunt istadas agatadas solutziones pro custos l\u00ecmites impreende ainas comente a manigiadores de mem\u00f2ria EMS e XMS, estendidores DOS (\"DOS extender\") chi manigiaiant su funtzionamentu a 32 bit in modalidade amparada, chi MS-DOS non podiat suportare. No fiant mudas istruturales a su sistema: in \u00f2nnia manera su man\u00ecgiu de su sistema de is arch\u00ecvios, sa risposta a is interrutziones abarraiant comente si siat in manu a su betzu MS-DOS e sufriant de is l\u00ecmites suos.\nSu c\u00f2dighe esecut\u00e0bile fundamentale de su DOS cabiat in duos arch\u00ecvios, IO.SYS e MSDOS.SYS. Su primu cunteniat is funtziones de serv\u00ectziu de is interrutzione e su man\u00ecgiu de is perif\u00e8ricas f\u00ecsicas e carrigaiat su segundu, chi cunteniat su manigiadore de perif\u00e8ricas l\u00f2gicas e su manigiadore de su sistema de arch\u00ecvios FAT. MSDOS.SYS carrigaiat issu matessi su COMMAND.COM, sa shell interprete de is cumandos. Custos arch\u00ecvios depiant ocupare is primas duas positziones in sa File Allocation Table de su discu e \u00e8ssere a l\u00e0cana a pare. In su PC-DOS ddi naraiant IBMBIO.COM e IBMDOS.COM ma acumpriant is pr\u00f2piu tareas. \u00c0teros documentos de importu fiant CONFIG.SYS e AUTOEXEC.BAT: su primu s'ocupaiat de sa configuratzione de sos dispositivos (perif\u00e8ricas) e de sas aplicatziones; su segundu, imbetzes, fiat un'esecut\u00e0bile de tipu batch chi manigiaiat is cumandos autom\u00e0ticos a s'inghitzu de su sistema.\nInterf\u00e0tzia de impitadore.\nS'interf\u00e0tzia istandard de MS-DOS, un'interf\u00e0tzia a l\u00ecnia de cumandu, fiat una shell (chi ddi naraiant \"command\"), comente in totu is sistemas de insandus. De sighida sunt essidos dispon\u00ecbiles \u00e0teras interf\u00e0tzias, basadas subra men\u00f9 testuales (comente a, a es\u00e8mpiu, Norton Commander) o gr\u00e0ficas, comente a su GEM e sas primas versiones de Microsoft Windows fintzas a sa 3.11.\nMem\u00f2ria RAM.\nSa mem\u00f2ria RAM in su MS-DOS est partida in:\nVersiones.\nClones.\nClones cummertziales:\nClones:\nClones a c\u00f2dighe abertu:"}
{"id": "20092", "revid": "2404", "url": "https://sc.wikipedia.org/wiki?curid=20092", "title": "Paleol\u00ecticu inferiore", "text": "Su Paleol\u00ecticu inferiore est sa prima e prus antiga de sas partziduras de su Paleol\u00ecticu.\nAmmuntat un'arcu temporale de unos 2,3 milliones de annos. Si faghet cointz\u00ecdere su cumintzu cun sa cumparitzione de sas primas pedras astuladas de sos om\u00ecnides (2,5 milliones de annos faghet) e si faghet acabare a unos 300.000 annos faghet; currespondet a su Pleistotzene inferiore e a parte de su m\u00e8diu. In sa cronologia sua torrant is glatziatziones de G\u00fcnz e Mindel cun is per\u00ecodos interglatziale interm\u00e8dios. In custu per\u00ecodu si difundent s\"'Homo habilis\" e \"Homo erectus\".\nSu Paleol\u00ecticu inferiore est sighidu dae su Paleol\u00ecticu M\u00e8diu in su cale si registrat sa cumparitzione de t\u00e8cnicas prus adelantadas de astuladura e mescamente de preparatzione de su n\u00f9cleu l\u00ecticu, comente a in su Musterianu. \nEst galu ogetu de dibatas chi s'iscoberta de su fogu siat acont\u00e8ssida in su Paleol\u00ecticu inferiore o m\u00e8diu. "}
{"id": "20093", "revid": "772", "url": "https://sc.wikipedia.org/wiki?curid=20093", "title": "Santu Perdu de Sorres", "text": ""}
{"id": "20096", "revid": "7227", "url": "https://sc.wikipedia.org/wiki?curid=20096", "title": "Ioan Mattheu Garipa", "text": ""}
{"id": "20097", "revid": "9406", "url": "https://sc.wikipedia.org/wiki?curid=20097", "title": "U.S.C. Palermo", "text": ""}
{"id": "20099", "revid": "137", "url": "https://sc.wikipedia.org/wiki?curid=20099", "title": "La Garriga(Catalunnia)", "text": ""}
{"id": "20100", "revid": "14338", "url": "https://sc.wikipedia.org/wiki?curid=20100", "title": "Colorado", "text": ""}
{"id": "20105", "revid": "175702", "url": "https://sc.wikipedia.org/wiki?curid=20105", "title": "Limba sarda/campidanesu", "text": "Su sardu est una l\u00ecngua romanza chi su p\u00f2pulu de Sard\u00ecnnia fueddat in s'\u00ccsula sua, e sa comunidadi sarda chistionat in disterru.\nDatus generalis.\nSu sardu est atesu meda de su latinu e de is atras l\u00ecnguas neolatinas, prus de totu po su chi pertocat sa gram\u00e0tica. Sa l\u00ecngua sarda si agatat in s\"'ala ocidentali\" de sa latinidadi, paris cun su catalanu, su francesu, s'ocitanu, su spanniolu, su portughesu e atras minoris. Custu bolit nai chi tenit cumenti carater\u00ecstica su plurali in -s. \nAintru de is l\u00ecnguas latinas, si sinnialat chi ndi at bogau s'art\u00ecculu (\"su\"/\"sa\") de su latinu \"ipse\", candu invecis totu is atras l\u00ecnguas dd'ant bogau de \"ille\" (foras de su cadelanu in is \u00ccsulas Balearis chi at bogau s'art\u00ecculu \"es\"/\"sa\" de su latinu \"ipse\"), in prus est s'\u00f9nica chi fraigat su tempus benidori ponendi su verbu de agiudu \"\u00e0ire\" ananti de su disfiniu (p.e.: \"apu a cantai\" de \"habeo ad cantare\") e no a pustis (p.e.: it. \"canter\u00f2\", de \"cantare habeo\").\nSt\u00f2ria.\nNascimentu de sa l\u00ecngua sarda.\nSu sardu cumenti l\u00ecngua chi ndi benit de su latinu incumintzat a nasci in su 238 ananti de Cristu, candu sa Sard\u00ecnnia fut prov\u00ecncia de Roma. Su latinu de is soldadus romanus, chi no fut su chi studiaiant in is l\u00ecbarus ma fut diferenti meda a intru de is regionis chi ndi beniant, at incumentzau a s\u2019amesturai a pustis cun sa l\u00ecngua chi is sardus fueddaiant; a dolu mannu no scieus meda de sa l\u00ecngua chi chistionaus in Sard\u00ecnnia a su tempus a insaras, ca no si est abarrada axeda e duncas totu su chi scieus est gr\u00e0tzias a fueddus (prus chi totu arrelatamus a su sartu, besti\u00e0mini, matas) chi no ndi benint de su latinu ma chi ndi benint de su \u201cpaleusardu\u201d, cumenti a l\u00e0cana, mara\u2026 Is Romanus perou no ant agatau su \u201cpaleusardu\u201d sceti, difatis tocat a no si ndi scaresci de totu is citadis p\u00f9nigas in is costeras, chi a marolla ant intrau fueddus p\u00f9nicus a intru de is sardus puru; inue is faeddus p\u00f9nicus chi ancoras imperaus fatu fatu funt unus cantu, est a nai mitza, c\u00ecpari, farrancada, tzichiria, tzingorra (in italianu, \"sorgente, rosmarino, una manciata, aneto, piccola anguilla\"). A contu fatu duncas su sardu est una l\u00ecngua romanza cumenti a su francesu, su spanniolu, su cadelanu, su portughesu, s\u2019italianu, su ladinu; totu l\u00ecnguas chi funt n\u00e0scias de su latinu de is soldadus romanus cun sa l\u00ecngua chi sa genti de su logu fueddaiat giai.\nArrutroxa de Arroma e Imperu Bizantinu.\nCumentzendi is s\u00e8gulus cuatru e cincu agoa de Cristu, in s\u2019imperu romanu ddoi \u00ecntrant is \"b\u00e0rbarus\". Sa Sard\u00ecnnia puru no ab\u00e0rrat a foras de custas intradas, e difatis intru de su 450 e su 530 nci lompint is V\u00e0ndalus, chi a su tempus aiant cunchistau giai s\u2019\u00c0frica arromana. Sigumenti in Sard\u00ecnnia ddoi funt abarraus otanta annus sceti, no ant lassau arrastus in sa l\u00ecngua nosta. In su 534 sa Sard\u00ecnnia t\u00f2rrat a intrai in s\u2019Imperu Arromanu, chi perou immoi sa capitali no est prus Arroma ma Costantin\u00f2poli. Medas funt is fueddus chi ndi funt b\u00e8nnius de custu at\u00f2biu cun is bizantinus, chi depeus ammentai, sa curtura insoru est intrada in totu is partis de sa vida de is sardus de su tempus; is fueddus bizantinus prus connottus funt \"lepa\", \"condaxis\" / \"condaghes\" (arregorta de \u00e0utus giur\u00ecdicus), n\u00f2minis de personi cumenti a \"Miali\", \"Aleni\", \"Giorgi\", \"St\u00e8vini\".\nIs pisanus in Sardigna.\nBis\u00e0ntziu si ndi st\u00e8siat de Sard\u00ecnnia po mori de is musulmanus, duncas s\u2019\u00ccsula abb\u00e0rrat a sola fintzas a s\u2019annu milli, candu cun s\u2019annu milli Pisa e G\u00e8nova cum\u00e8ntzant a intrai prus chi totu in Cabu de Susu e in su Giuixau de Casteddu, e ant lassau sa citadi de Sassari a is Genovesus. Po medas annus calincunu linguista at portau a in antis s\u2019idea chi is pisanus apant mudau meda sa bariedadi campidanesa, in sa pron\u00f9ntzia e in s\u2019evolutzioni de sa l\u00ecngua, narendi chi su campidanesu \"l\u00ecngua\", \"sil\u00eccua\", \"anguidda\", \"\u00e8gua\" o \"cena\", funt totu pr\u00f2dusius de sa colonisadura pisana e chi is fueddus sardus diaderus siant \"limba\", \"siliba\", \"ambidda\", \"eba\", \"chena\", chi ancora fait a ddus intendi in Cabu de Susu. Is \u00f9rtimus st\u00f9dius intamis ant amostau de manera crara chi, sendi chi is pisanus funt abarraus sessanta annus sceti in Cabu de Giossu, sendi chi no si funt mai b\u00f2fius amesturai a is sardus, est craru chi no ant p\u00f2tziu mudai una bariedadi chi partit de susu de Aristanis e chi p\u00ecgat prus de una perra de Sard\u00ecnnia. E prus pagu ancoras in cussus annus, in ui no esistiat sa scola cumenti a oi, no ddoi fiat s\u2019arr\u00e0diu, is giorronalis, sa telebisioni. Is fueddus e is fen\u00f2menus chi a is lingu\u00ecstas str\u00e0ngius che Max Leopold Wagner funt partus stravanaus e acanta de su pisanu antigu e diferentis de su sardu de Cabu de Susu, funt n\u00e0scius simprementi ca est diferenti sa st\u00f2ria de cumenti su latinu est intrau e de cumenti est andau a in antis in Cabu de Susu e in Cabu de Giossu. Duncas, a contu fatu, siat \"l\u00ecngua\" siat \"limba\" (e totu is atrus fueddus chi eus arremonau) funt sardus a su 100%, unu perou fait parti de is bariedadis campidanesas e s\u2019atra de is bariedadis logudoresas. Comuncas, craru est chi calincunu fueddu est intrau in sardu de su pisanu, is prus connotus funt \"b\u00e8ciu\"-\"(b)etzu\", \"brig\u00f9ngia\"-\"(b)irgonza\".\nSu cadelanu e su castillianu in Sardigna.\nSu cadelanu bessit l\u00ecngua officiali de Sard\u00ecnnia in su 1479, centu annus agoa chi is cadelanus fiant intraus cun is sordaus in s\u2019\u00ecsula. Chentza duda peruna, su cadelanu est sa l\u00ecngua str\u00e0ngia chi prus est intrada in su sardu, oi in d\u00ec puru meda fueddus chi imperaus tenint arrexini cadelana, est a nai \"ferreri\", \"pichepedreri\", \"sabateri\", \"m\u00ecgia\", \"buciaca\", \"cadira\", \"bratzolu\" e aicci narendi. Custa l\u00ecngua fiat aici forti in sa sociedadi puru chi esistiat unu d\u00ecciu in Casteddu \u201cno connoscit su cadelanu\u201d chi ddu imper\u00e0nt po nai de unu fulanu chi fiat innioranti meda. Su castillianu est intrau meda a su propriu perou prus a tardu, a s'accabada de su 1500 candu giai nci fiant stetius 100 annus de influentzia de su cadelanu. Medas not\u00e0rius dd\u2019ant imperau fintzas a s\u2019acabbu de su 1700, e in calincunu logu po fintzas in is primus annus de su 1800, su sardu at arriciu una sienda de fueddus de su castillianu; perou bisongiat a ddu nai ca medas si funt perdius e po cussu parit ca is fueddus cadelanus prevalessint occannu. Nci funt medas fueddus castillianus in su sardu campidanesu e prus puru in su logudoresu, in su primu podeus agattai: \"aposentu\", \"brincai\", \"callentai\", \"dengosu\", \"fardetta\", \"gana\", \"intregai\", \"lei\" (\"legge\" in italianu), \"menguai\", \"nascimentu\", \"obra\", \"prenda\", \"resfriai\", \"sintzillu\", \"tacca\", \"ventana\". Toccat a nai ca is verbus in castillianu prevalessint in su sardu a cunfrontu de cussus de su cadelanu, mentras su cadelanu prevalessit in medas atras cosas.\nS\u2019italianu in Sardigna.\nIn su 1718 sa Sard\u00ecnnia bessit parti de su chi iat a essi st\u00e8tiu s\u2019Arrennu de It\u00e0lia. Fintzas a cussu annu perunu dominadori at tentu s\u2019idea de nci burrai sa l\u00ecngua sarda de su totu po imponni sa l\u00ecngua sua, ma sa pol\u00ectiga savojarda teniat sa tenta de fai binci prus de totu is atras sa l\u00ecngua italiana. Sigumenti su sardu fiat forti meda cumenti a l\u00ecngua, e cun is mesus de cussus tempus no fiat a fai una furriada lingu\u00ecstiga de pressi, s\u2019arruga prus simpri po italinisai sa Sard\u00ecnnia fiat a italianisai su sardu in antis. Est prus simpri meda a passai de unu sardu italianisau a s\u2019italianu chi no de unu sardu sintzillu a s\u2019italianu. Po fai custu, su primu passu fiat a nci bogai de sa conca de is sardus is fueddus chi fiant atesu meda de s\u2019italianu e a ddus arremprasai cun fueddus italianus \u201ccun sa \u2013u a s\u2019acabu\u201d (sardu proceddinu), po fintzas is fuedd\u00e0rius e is gram\u00e0tigas de su tempus (s\u2019Otuxentu) teniant custa tenta, sa de imparai s\u2019italianu a is sardus passendi de unu sardu totu amesturau. S\u2019italianu at perou cumentzau a si spainai diaderus cun sa scola po totus in su Noixentu, cun su serb\u00ectziu de sordau, cun is giorronalis. S\u2019allestrada manna de s\u2019italianu in Sard\u00ecnnia dd\u2019eus tenta cun sa telebisioni, chi at betiu sa l\u00ecngua de su Stadu in totu is domus sardas. In is \u00f9rtimus cincuanta annus, su sardu at arrenconau unu muntoni de fueddus, arremprasaus de italianismus e custu est acad\u00e8ssiu in totu s\u2019\u00ecsula, no ddoi funt logus e biddas a nca custu fen\u00f2menu no siat acad\u00e8ssiu. Sa \"enna\" o \"janna\" est bessia \"sa porta\", su \"ajaju\" est bessiu su \"nonnu\", su \"fradili\" est bessiu su \"cuginu\", e aici nendi.\nSa batalla po sa l\u00ecngua sarda.\nIn s\u2019acabu de is annus Sessanta e in su cumentzu de is annus Setanta de su Millinoixentu, in totu s\u2019Europa nci est st\u00e8tia una furriada curturali in totu is logus a nca ddoi fiat una l\u00ecngua de minoria. Po nai, in Sp\u00e0nnia, morendis\u00ec Franco su ditadori, is minorias lingu\u00ecsticas bascas e cadalanas ant cumentzau a traballai meda po torrai a fai nasci is l\u00ecnguas insoru, in su Galles in s\u2019Arrennu Uniu is gallesus ant cumentzau sa batalla insoru po fai arreconnosci sa l\u00ecngua gallesa e su pr\u00f2piu ant inghitzau a fai is br\u00e8tonus, is ladinus, is furlanus e totu is atras minorias europeas. In Sard\u00ecnnia puru su movimentu po sa l\u00ecngua sarda si fiat fatu forti meda: in s\u2019universidadi, in sa scola, in sa sotziedadi a chistionai de l\u00ecngua sarda no fiat prus unu spantu. Is studiosus che Antoni L\u00e8pori su professori fiant cumentzendi a scriri fuedd\u00e0rius modernus, a studiai sistemas ortogr\u00e0figus po scriri su sardu de manera coerenti. Totu custas batallas, at\u00f2bius e st\u00f9dius ant fatu nasci in su 1997 sa lei sarda n\u00f9muru 26, chi est sa primu lei chi n\u00e0rat de manera crara chi su sardu est una l\u00ecngua chi fait a dda imperai in d\u00f2nnia logu imparis a s\u2019italianu. N\u00e0rat puru ca sigumenti est una sienda, unu scrusoxu mannu po sa terra e su p\u00f2pulu sardu, t\u00f2cat a dda amparai cumenti si sp\u00e8tat, in sa scola, in sa sotziedadi e in sa vida de d\u00f2nnia dii. Agoa de duus annus est bessia sa lei 482 de su stadu, chi agoa de giai giai sesanta annus de democratzia cumprit s\u2019art\u00ecgulu ses de sa Carta de su Stadu. Cun custa lei, su stadu arreconnoscit doxi minorias lingu\u00ecstigas a intru de is l\u00e0canas italianas, est a nai sa sarda, chi est sa minoria prus manna, sa furlana, sa tedesca, sa slovena, sa arbanesa, sa grec\u00e0nia, sa frantzesa, sa ladina, sa croata, sa franco-proventzali, sa cadelana e s\u2019otzitana. Is partis prus de importu de custa lei funt chi totu custas l\u00ecnguas de minorias fait a nci ddas intrai in sa scola (de is elementaris fintzas a is m\u00e8dias). No cumenti a unus cantu de oras a sa cida, cumenti a una l\u00ecngua str\u00e0ngia, ma chi fait a ddas imperai po imparai is imparus che sa matem\u00e0tica, sa st\u00f2ria, sa giografia e aici nendi. Custa est una furriada diaderus ca sa l\u00ecngua de minoria bessit a l\u00ecngua mesu de imparu. Atra parti de importu mannu de custa lei est chi arreconnoscit s\u2019import\u00e0ntzia de sa l\u00ecngua de minoria in s\u2019aministratzioni p\u00f9briga, e duncas permitit de dda imparai acanta de s\u2019italianu, mancai s\u2019italianu sceti donghit efetus de lei.\nSpartzidura, situatzioni a dii de oi e per\u00ecgulu de estintzioni.\nSi carculat chi dda iant a fueddai o cumpr\u00e8ndi, a su mancu po unas cantas fr\u00e0sias, unas 1.200.000 personis de Sard\u00ecnnia e in prus is disterraus chi no ddoe bivint. Is chi dda cumprendint e dda imperant de mellus manera funt meda prus pagus, ma no ddoe at nisciuna cherta special\u00ecstica chi nde tratit; parit perou, cumenti po totu is l\u00ecnguas de minoria, chi a dda fueddai mellus siant is b\u00e8cius, mancari ddoe siant gi\u00f2vunus chi dda st\u00f9dient e impreent beni.\nSegundu a unu st\u00f9diu de sa regioni, su sardu ddu iant a conn\u00f2sci unas 1.495.000 personis e fueddai unas 1.000.000, a fronti de unu tres % sceti chi naraat de no ddu connosci, de no ddu cumpr\u00e8ndi e de no ddu bolli imparai. Ant perou sinnalau chi ddoe est s'arriscu chi su sardu iat a podi andai intra pagu tempus in estintzioni, si no si ponit rim\u00e8diu, ca su bilinguismu est ancora a b\u00eci; in prus, sighit a girai unu \"stigma\" assotziau a sa l\u00ecngua, e in is of\u00ectzius p\u00f9blicus no si imperat a favori, oi, de s'italianu sceti.\nCusta situatzioni si depit a su stadu de diglossia, a livellu sociol\u00f2gicu, chi at tentu e ancora tenit su sardu de s'\u00e8poca moderna in susu, ca is invasoris sempiri ant impostu che ofitziali sa l\u00ecngua insoru; si depit tenni in contu chi is ib\u00e8ricus teniant is l\u00ecnguas insoru afaca a su sardu, mentras chi in s'\u00f9rtimu per\u00ecodu de dominatzioni, sa piemontesa, is de Savoja cheriant auniri su dom\u00ecniu insoru fintzas linguisticamenti e ddoe c'ant bogau spanniolu e sardu puru. Sa cosa si nc'est ancora prus imbrutada in is annus '50 e '60 de su s\u00e8culu passau, cando is m\u00e8dius de comunicatzioni e s'istrutzioni ofitziali ant fatu a manera chi is sardus aiant intendiu s'italianu che \"l\u00ecngua de cultura e de genti scida\", scioberendi de no imparai prus su sardu a is fillus. In custu tempus, benit puru a p\u00ecgiu su dualismu tra citadi e bidda, in ui sa l\u00ecngua mama no est ancora totu sp\u00e8rdia. Pustis de una pelea longa cumintzada de is annus '70, si podit nai chi calicuna cosa siat cambiada ma solu in su 1997, po mori de una lei regionali chi at postu su sardu che l\u00ecngua ofitziali de sa Sard\u00ecnnia in paris a s'italianu.\nImmoi nci at ddoe duas scolas de pensu: a una banda, chini pentzat chi su raixinamentu de su sardu de sa sotziedadi sarda siat arribau a unu puntu chi su sardu si creit oramai belle scumpartu e duncas estintu, a un'\u00e0tra chini invecis cherit torrai sa l\u00ecngua a is sardus circhendi de sighi s'es\u00e8mpiu de \u00e0teras l\u00ecnguas de minoria, cumenti su cadelanu. Nci at una certa atividadi po unificai su sardu, partziu in una cantidadi manna de dialetus (unus 350) chi intra issus si podent cumprendi, ma po immoi est in suta a cr\u00ectica o pol\u00e8mica (cumenti at sutzediu po sa Limba Sarda Unificada e sa Limba Sarda Comuna).\nIs bariedadis.\nMedas linguistas partzint su sardu in medas bariedadis, cun duas ortografias fundamentalis a ddas intregai: su campidanesu e su logudoresu-nugoresu. Su gadduresu (cossu), s'aligheresu (catalanu) e su tabarchinu (ligurinu) no funt dialetus sardus. Po su t\u00e0taresu (o turritanu) sa chistioni est prus dif\u00ectzili ca mancari siat de gram\u00e0tica corsicana, tenit meda de su l\u00e8ssicu logudoresu (80% a parri de medas).\nIs lingu\u00e0gius sardus logudoresus ddus chistionant de su M\u00e0rghine e de su Montiferru in susu, fintzas a su monti Limbara. No est presenti in Gaddura (francu po is biddas de Terranoa e Luras), ma medas ddu fueddant fintzas in T\u00e0tari e S'Aligh\u00e8ra, mancari custas cuss\u00f2rgias t\u00e8ngiant dialetus insoru, e est istada sa l\u00ecngua de refer\u00e8ntzia po s\u00e8culus po is poetas sardus e de sa literadura sarda. Su nugoresu, chi est postu a pari cun su logudoresu, si no po sa manc\u00e0ntzia de sa lenitzioni, si chistionat in sa prov\u00ecncia de N\u00f9goro, boghende\u00b7ddi a parti su tretu asuta de S\u00f2rgono (l\u00ecngua de Mesan\u00eca) e de su M\u00e0rghine (logudoresu). Si creit chi siat custu su fueddu prus biu, e chi peri is piciocheddus ddu chistionint de piciocheddus.\nIs grafias.\nFintzas a oi, mancari nci siant staus medas traballus e bideas, po sa l\u00ecngua sarda no si agatat ancora unu \"standard\" sceti de scritura. S'\u00f9nicu puntu chi acomunat sos studiosus est sa modalidadi de acentadura: s'acentu cherit postu in sa s\u00ecllaba de tres (partendi de sa fine de su fueddu) o in s'\u00f9rtima. Lassandi a banda is grafias no scient\u00ecficas, chi is scritoris e is poetas ant sighiu peri s\u00e8culus medas, oi ddoi funt cincu propostas principalis po scriri su sardu:\nIs c\u00f2dixis po su Sardu e is \u00e0teras l\u00ecnguas de Sard\u00ecnnia funt:\nDocumentus in sardu antigu.\nSu sardu est stau sa l\u00ecngua ofitziali de is juigaus in s'Edadi de Mesu. Sa l\u00ecngua scrita presentaat meda latinismus chi oi no s'intendint prus e una grafia chi suferiat s'influ\u00e8ntzia de is assentadoris (toscanus, genovesus o catalanus fatu-fatu). Dante Alighieri fueddat de su sardu in \"De vulgari eloquentia\" e nci bogat is sardus de s'\u00f2rbita italica, po chi a parri suu no teniant unu volgari chi si depiat tenni a contu e sighiant a stroci su latinu (\"domus nova\" e \"dominus meus\" narant infatis):\nSi podit biri calicunu elementu de su sardu giai in su 1063, ma si depit aspetai una bintina de annus a pustis po biri is primus documentus in sardu antigu, cumenti sa \"Carta Volgare\" (in campidanesu) e su chi si narat \"Privilegio logudorese\", oi cunservau in Pisa:\n\"Donatzioni de Torchitoriu\" (1089 o 1103, campidanesu):\n\"Atu\" tra Bernardu, su p\u00ecscamu de Civita (oje narada Terranoa), e Beneittu, aministradori de s'\u00d2pera 'e sa Sea in Pisa (1173, logudoresu):\nSa segunda \"Carta\" in campidanesu, cunservada in Frantza, chi risalit a su 1190-1206:\n\"Statudus tataresus\", scritus in logudoresu (1316)\nSa fentomada \"Carta de Logu\" de su Juigadu de Arborea (1355-1376):\nIn su Cincucentus e Sexentus, su sardu iat a ai \u00e0piu fueddus medas chi beniant de su cadelanu e spanniolu, po mori de sa dominadura. Aici puru est capitau in cussa piemontesa po is fueddus italianus, e ancora in su per\u00ecodu fintzas a oi.\nVocabolarieddu.\nInoxi si podit ghetai un'ograda a calicunu fueddu a manera de ddu ponni a cunfrontu in is l\u00ecnguas romanzas."}
{"id": "20114", "revid": "3602", "url": "https://sc.wikipedia.org/wiki?curid=20114", "title": "Sardegna", "text": ""}
{"id": "20116", "revid": "175703", "url": "https://sc.wikipedia.org/wiki?curid=20116", "title": "Limba sarda/logudoresu", "text": "Su sardu est una limba romanza chi su populu de Sardigna faeddat in s'isula sua, e sa comunidade sarda chistionat in disterru.\nDatos generales.\nSu sardu est atesu meda dae su latinu e dae sas \u00e0teras limbas neolatinas, mescamente pro su chi pertocat sa gram\u00e0tica. Sa limba sarda si agatat in s\"'ala otzidentale\" de sa latinidade, paris cun su catalanu, su frantzesu, s'otzitanu, s'ispagnolu, su portughesu e \u00e0teras minores. Custu cheret n\u00e0rrere chi tenet comente carater\u00ecstica su prurale in -s. \nIn intro de sas limbas latinas, si sinnalat chi nde at leadu s'art\u00ecculu (\"su\"/\"sa\") dae su latinu \"ipse\", cando imbetzes totu sas \u00e0teras limbas l'ant leadu dae \"ille\" (francu su cadelanu in sas Isulas Baleares chi at bogadu s'art\u00ecculu \"es\"/\"sa\" dae su latinu \"ipse\"), in prus est s'unica chi fraighet su tempus benidore ponzende su verbu de agiudu \"\u00e0ere\" in antis de su disfinidu (p.e.: \"apo a cantare\" dae \"habeo ad cantare\") e no a pustis (p.e.: it. \"canter\u00f2\", dae \"cantare habeo\").\nIst\u00f2ria.\nNaschida de sa limba sarda.\nSu sardu comente limba chi benit dae su latinu com\u00ecntzat a naschere in su 238 a in antis de Cristu, cando sa Sard\u00ecgna fit prov\u00ecntzia de Roma. Su latinu de sos soldados romanos, chi no fit su chi istudiaiant in sos l\u00ecberos ma fit diferente meda a intro de totu sas regiones chi nde beniant, at comintzadu a si amesturare luego cun sa l\u00ecmba chi sos sardos faeddaiant; a dolu mannu no ischimus meda de sa l\u00ecmba chi tando chistionaiamus in Sard\u00ecgna, ca no nos est abarradu documentu iscritu e duncas totu su chi ischimus est pro more de faeddos (prus chi totu relatamus a su sartu, besti\u00e0mene, matas) chi no nde benint dae su latinu ma chi nde benint dae su \u201cpaleusardu\u201d, comente a \"l\u00e0cana\" o \"mara\". Sos Romanos peroe no ant agatadu solu su \u201cpaleusardu\u201d, difatis t\u00f2cat a no s'immentigare de totu sas tzitades p\u00f9nigas in sas costeras, chi a fortza che ant intradu faeddos p\u00f9nicos a intro de sos sardos puru; in ue sos faeddos p\u00f9nicos chi ancoras imperamus fatu fatu sunt unos cantu, est a n\u00e0rrere \"mitza\", \"tz\u00ecpiri\", \"chemu\", \"tzichiria\", \"tzingorra\" (in italianu, \"sorgente\", \"rosmarino\", \"una manciata\", \"aneto\", \"piccola anguilla\"). A contu fatu duncas su sardu est una l\u00ecmba romanza comente a su frantzesu, s'ispagnolu, su cadelanu, su portughesu, s\u2019italianu, su ladinu; totu l\u00ecmbas chi sunt n\u00e0schidas dae su latinu de sos soldados romanos cun sa l\u00ecmba chi sa zente de su logu faeddaiant giai.\nDerrota de Roma e Imperu Bizantinu.\nIncomintzende sos s\u00e8culos bator e chimbe a pustis de Cristu, in s\u2019imperu romanu b'intrant sos \"b\u00e0rbaros\". Nemmancu sa Sardigna abbarrat a foras de custas intradas, e difatis intre su 450 e su 530 b'arribant sos V\u00e0ndalos, chi a su tempus a tempus aiant cunchistau giai s\u2019\u00c0frica romana. Essende abarrados in Sardinna petzi pro 80 annos, no ant lassadu rastas in sa limba nostra. In su 534 sa Sardinna torrat a intrare in s'Imperu Romanu, ma como sa capitale non fit prus Roma ma Costantin\u00f2poli. Medas sunt sas par\u00e0ulas chi sunt n\u00e0schidas dae custu add\u00f2biu cun sos bizantinos. Nos depimus ammentare chi sa cultura issoro est intrada in totu sas partes de sa vida de sos sardos de su tempus; sas par\u00e0ulas bizantinas prus connotas sunt \"lepa\", \"condaxis\" / \"condaghes\" (regorta de atos giur\u00ecdicos), e n\u00f9menes de pessone che a a \"Miali\", \"Aleni\", \"Giorgi\", \"St\u00e8vini\".\nSos pisanos in Sardigna.\nBis\u00e0ntziu si nde ist\u00e8siat dae sa Sardigna pro more de sos musulmanos, e duncas s'\u00ecsula abarrat a sola finas a s'annu milli, cando sas rep\u00f9bricas marinaras de Pisa e G\u00e8nova incomintzant a intrare mascamente in su Cabu de Susu e in su Judicadu de Casteddu, e ant lassadu sa tzitade de T\u00e0tari a sos Genovesos. S'ist\u00f2ricu John Day at definidu s'interatzione de Pisa e G\u00e8nova cun sos logos ocupados comente \"coloniale\". Pro medas annos unos cantos linguistas ant portadu a in antis s'idea chi sos pisanos apant mudadu meda sa bariedade campidanesa, in sa pron\u00f9ntzia e in s'evolutzione de sa limba, narande chi su campidanesu \"l\u00ecngua\", \"sil\u00eccua\", \"anguidda\", \"\u00e8gua\" o \"cena\", siant totu produtos dae sa colonisadura pisana e chi sas par\u00e0ulas sardas beras siant \"limba\", \"siliba\", \"ambidda\", \"eba\", \"chena\", chi si podent galu int\u00e8ndere in su Cabu de Susu. Sos \u00f9rtimos ist\u00f9dios imbetzes ant ammustradu in manera crara chi, essende chi sos pisanos sunt abarrados petzi sessant'annos in su Cabu de Giossu, e essende chi no si sunt mai ch\u00e8rfidos ammesturare a sos sardos, est craru chi no ant p\u00f2tziu mudare una bariedade chi cumintzat dae susu de Aristanis e chi pigat prus de una perra de Sardinna. E prus pagu galu in cussos annos, in ue galu no esistiat s'iscola comente a oe, non bi fiat sa r\u00e0diu, sos zornales, sa televisione. Sas par\u00e0ulas e sos fen\u00f2menos chi a sos linguistas istranzos che a Max Leopold Wagner sunt p\u00e0rtzios istranos, simigiantes a su pisanu antigu e diferentes dae su sardu de Cabu de Susu, sunt n\u00e0schidos petzi ca est diferente s'ist\u00f2ria de comente su latinu est intradu e de comente est andau a in antis in Cabu de Susu e in Cabu de Giossu. Duncas, a contu fatu, siat \"l\u00ecngua\" siat \"limba\" (e totu sos \u00e0teras par\u00e0ulas chi amos mentovadu) sunt sardas a su 100%, una peroe faghet parte de sas bariedades campidanesas e s\u2019\u00e0tera de sa bariedades logudoresas. In cada manera, craru est chi unas cantas par\u00e0ulas sunt intradas in su sardu dae su pisanu, sas prus connotas sunt \"b\u00e8ciu\"-\"(b)etzu\", \"brig\u00f9ngia\"-\"(b)irgonza\".\nSu cadelanu e su castillianu in Sardigna.\nSu cadelanu divenit limba ufitziale de Sardigna in su 1479, chent'annos a pustis chi sos cadelanos fint intrados cun sos sordados in s\u2019\u00ecsula. Chentza duda peruna, su cadelanu est sa limba istranza chi prus est intrada in su sardu, e oe in die fintzas medas par\u00e0ulas chi impreamus tenent raighinas cadelanas, est a n\u00e0rrere \"ferreri\", \"pichepedreri\", \"sabateri\", \"m\u00ecgia\", \"buciaca\", \"cadira\", \"bratzolu\" e gasi sighende. Custa limba fit gasi forte fintzas in sa sotziedade chi esistiat unu ditzu in Casteddu \u201cno connoscit su cadelanu\u201d chi lu impreant pro n\u00e0rrere de unu fulanu chi est ignorante meda. Su castillianu est intradu meda su matessi, peroe prus a tardu, a s'acabada de su 1500 candu giai nci fint istados 100 annos de influ\u00e8ntzia de su cadelanu. Medas not\u00e0rios l\u2019ant impreadu finas a s\u2019acabbu de su 1700, e in unos cantos logos pro fintzas in sos primos annos de su 1800, su sardu at retzidu una sienda de par\u00e0ulas dae su castillianu; peroe bisongiat a n\u00e0rrere ca medas si sunt p\u00e8rdidas e pro cussu paret ca sas par\u00e0ulas cadelanas prevalessant, in dies de oe. Bi sunt medas par\u00e0ulas castillianas in su sardu campidanesu e prus puru in su logudoresu, in su primu podimus agatare: \"aposentu\", \"brincai\", \"callentai\", \"dengosu\", \"fardetta\", \"gana\", \"intregai\", \"lei\" (\"legge\" in italianu), \"menguai\", \"nascimentu\", \"obra\", \"prenda\", \"resfriai\", \"sintzillu\", \"tacca\", \"ventana\". Tocat a n\u00e0rrere ca sos verbos in castillianu prevalessent in su sardu a cunfrontu de cussos de su cadelanu, mentras su cadelanu prevalesset in medas \u00e0teras cosas.\nS\u2019italianu in Sardigna.\nIn su 1718 sa Sardigna divenit parte de su chi diat a \u00e8ssere istadu su Rennu de It\u00e0lia. Finas a cussu annu perunu dominadore at tentu s\u2019idea de iscantzellare sa limba sarda de su totu pro imp\u00f2nnere sa limba sua, ma sa pol\u00ectiga savojarda teniat sa tenta de f\u00e0ghere b\u00ecnchere prus de totu sas \u00e0teras sa limba italiana. Essende su sardu forte meda comente limba, e cun sos m\u00e8dios de cussos tempos non faghiat a f\u00e0ghere unu mudamentu lingu\u00ecstigu in presse, s'\u00e0ndala prus simpre pro italianitzare sa Sardinna fit a italianitzare su sardu in antis. Est prus simpre meda a colare dae unu sardu italizanitzadu a s\u2019italianu chi non dae unu sardu beru a s\u2019italianu. Pro f\u00e0ghere custu, su primu passu fit a nche bogare dae sa conca de sos sardos sas par\u00e0ulas chi fint atesu meda dae s\u2019italianu e a las remplasare cun par\u00e0ulas italianas \u201ccun sa \u2013u a s\u2019acabu\u201d (sardu porcheddinu), pro fintzas sos vocabol\u00e0rios e sas gram\u00e0tigas de su tempus (s\u2019Otighentos) teniant custa tenta, sa de imparare s\u2019italianu a sos sardos colende dae unu sardu totu ammesturadu. S\u2019italianu at peroe incomintzadu a s'ispartzinare a beru cun s'iscola pro totu su Noighentos, cun su serb\u00ectziu de sordadu e cun sos zornales. S\u2019allestrada manna de s\u2019italianu in Sardinna l'amus tenta cun sa televisione, chi at batidu sa limba de s'Istadu a totu sas domos sardas. In sos \u00f9rtimos chimbant'annos, su sardu at p\u00e8rdidu unu muntone de par\u00e0ulas, remplasadas dae italianismos e custu est acad\u00e8ssidu in totu s\u2019\u00ecsula, non bi sunt logos e biddas in ue custu fen\u00f2menu no siat acad\u00e8ssidu. Sa \"enna\" o \"janna\" est bessida \"sa porta\", su \"ajaju\" est bessidu su \"nonnu\", su \"fradili\" est bessidu su \"cuginu\", e gasi sighende.\nSa batalla po sa limba sarda.\nIn s\u2019acabu de sos annos Sessanta e in s'incomintzu de sos annos Setanta de su Millinoighentos, in totu s\u2019Europa b'est istadu unu mudamentu curturale in totu sos logos in ue bi fit una limba de minoria. Pro n\u00e0rrere, in Ispagna, morendesiche Franco su ditadore, sas minorias lingu\u00ecsticas bascas e cadalanas ant incomintzadu a traballare meda po torrare a f\u00e0ghere n\u00e0schere sas limbas issoro, in su Galles in su Rennu Auniadu sos gallesos ant incomintzadu sa batalla issoro pro f\u00e0ghere reconn\u00f2schere sa limba gallesa e su pr\u00f2piu ant incomintzadu a f\u00e0ghere sos br\u00e8tones, sos ladinos, sos furlanos e totu sas \u00e0teras minorias europeas.\nFintzas in Sardinna su movimentu pro sa limba sarda si fit fatu forte meda: in s\u2019universidade, in s'iscola, in sa sotziedade a chistionare de limba sarda non fit prus un'ispantu. Sos istudiosos che a Antoni L\u00e8pori su professore fint incomintzende a iscr\u00ecere ditzion\u00e0rios modernos, a istudiare sistemas ortogr\u00e0figos pro iscr\u00ecere su sardu de manera coerente. Totu custas batallas, at\u00f2bios e ist\u00f9dios ant fatu n\u00e0schere, in su 1997, sa leze sarda n\u00f9meru 26, chi est sa primu leze chi narat de manera crara chi su sardu est una limba chi faghet a l'impreare in cale si siat logu imparis a s\u2019italianu. Narat puru ca essende una sienda, un'ascusorju mannu pro sa terra e su p\u00f2pulu sardu, t\u00f2cat a l'amparare comente si tocat, in s'iscola, in sa sotziedade e in sa vida de cada die.\nA pustis de duos annos est essida sa leze 482 de s'istadu, chi a pustis de sessanta annos de democratzia cumprit s\u2019art\u00ecgulu ses de sa Carta de s'Istadu. Cun custa leze, s'istadu reconnoschet d\u00f2ighi lingu\u00ecstigas a intro de sas l\u00e0canas italianas, est a n\u00e0rrere sa sarda, chi est sa minoria prus manna, sa furlana, sa tedesca, s'islovena, s'arbanesa, sa grec\u00e0nia, sa frantzesa, sa ladina, sa croata, sa franco-proventzale, sa cadelana e s\u2019otzitana. Sas partes prus de importu de custa leze sunt chi totu custas limbas de minorias faghet a nche las f\u00e0ghere intrare in s'iscola (dae sas elementares finas a sas m\u00e8dias). Nono comente a unu tantu de oras a sa chida, comente a una limba istranza, ma chi faghet a las impreare pro imparare sas mat\u00e8rias che sa matem\u00e0tica, s'ist\u00f2ria, sa geografia e gai sighende. Custu est unu mudamentu a beru ca sa limba de minoria bessit a limba mesu de imparu. \u00c0tera parte de importu mannu de custa leze est su fatu chi reconnoschet s\u2019import\u00e0ntzia de sa limba de minoria in s\u2019amministratzione p\u00f9brica, e duncas permitit de l'imparare in paris cun s\u2019italianu, mancari petzi s\u2019italianu tenzat efetos de leze.\nDifusione, situatzione a die de oe e perigulu de estintzione.\nSi carculat chi la diant a faeddare o cumprendere, nessi pro carchi fr\u00e0sia, unas 1.200.000 personas de Sardigna e in prus sos disterrados chi no bi istant. Sos chi la cumprendent e la impreant de m\u00e8zus manera sunt meda prus pagos, ma no bi at carchi cherta ispetzial\u00ecstiga chi nde tratet; paret peroe, comente pro totu sas limbas de minoria, chi a la faeddare m\u00e8zus siant sos betzos, mancari bi sient gi\u00f2vanos chi la ist\u00f9dient e impreent bene.\nSegundu a un'ist\u00f9diu de sa regione, su sardu lu diant a conn\u00f2schere unas 1.495.000 personas e faeddare unas 1.000.000, a fronte de unu tres % ebbia chi naraiat de no lu conn\u00f2schere, de no lu cumprendere e de no lu cherrere imparare. Ant peroe sinnaladu chi bi at s'arriscu chi su sardu diat a poder andare intra pagu tempus in estintzione, si no si ponet rem\u00e8diu, ca su bilinguismu est galu a b\u00ecdere; in prus, sighit a zirare unu \"stigma\" assotziadu a sa limba, e in sos uf\u00ectzios p\u00f9blicos no si impreat a favore, oe, de s'italianu ebbia.\nCusta situatzione si depet a s'istadu de diglossia, a livellu sotziol\u00f2gicu, chi at tentu e galu tenet su sardu dae s'\u00e8poca moderna in susu, ca sos invasores semper ant impostu che ufitziale sa limba issoro; si depet t\u00e8nnere in contu chi sos ibericos teniant sas limbas insoro affaca a su sardu, mentras chi in s'\u00f9rtimu per\u00ecodu de dominatzione, sa piemontesa, sos de Savoia cheriant aunire su dominiu issoro fintzas linguisticamente e nche ant bogadu ispagnolu e sardu puru. Sa cosa si che est galu prus imbrutada in sos annos '50 e '60 de su s\u00e8culu coladu, cando sos m\u00e8dios de comunicatzione e s'istrutzione ufitziale ant fatu a manera chi sos sardos aiant intesu s'italianu che \"limba de cultura e de zente ischida\", seberande de non imparare prus su sardu a sos fizos. In custu tempus, benit puru a pitzu su dualismu tra tzitade e bidda, in ue sa limba mama no est ancora totu isperdida. Pustis de una pelea longa incumintzada dae sos annos '70, si podet n\u00e0rrere chi carchi cosa siat cambiada ma solu in su 1997, pro more de una lege regionale chi at postu su sardu che limba ufitziale de sa Sardigna umpare a s'italianu.\nComo bi at duas iscolas de pensu: a una banda, chie pensat chi s'irraighinamentu de su sardu dae sa sotziedade sarda siat arribadu a unu puntu chi su sardu si creet oramai belle iscumpartu e duncas estintu, a un'\u00e0tera chie imbetze cheret torrare sa limba a sos sardos chircande de sighire s'es\u00e8mpiu de \u00e0teras limbas de minoria, comente su catalanu. Bi at una tzerta atividade pro unificare su sardu, partzidu ind una cantidade manna de dialetos (unos 350) chi intra issos si podent cumpr\u00e8ndere, ma pro como est in suta a cr\u00ectica o pol\u00e8mica (comente at sutzessu pro sa Limba Sarda Unificada e sa Limba Sarda Comuna).\nSas bariedades.\nSos limbistas partzint su sardu in medas bariedades, cun duas ortografias fundamentales a las intregare: su campidanesu e su logudoresu-nugoresu. Su gadduresu (cossu), s'aligheresu (catalanu) e su tabarchinu (ligurinu) no sunt dialetos sardos. Pro su t\u00e0taresu (o turritanu) sa chistione est prus difitzile ca mancari siet de gram\u00e0tiga corsicana, tenet meda de su lessicu logudoresu (80% a parrer de medas).\nSos limbazos sardos campidanesos sunt sa bariedade prus ispainada, cun unas 700.000 personas chi los faeddant. Si podet n\u00e0rrere chi, bogados sos Tabarchinos (Calasedda e Carloforte), totu sa Sardigna suta de unu raju ideale chi comintzat dae Cabras e lompet a Lotzorai chistionat campidanesu, mancari in formas diferentes de bidda a bidda.\nSos limbazos sardos logudoresos los chistionant dae su M\u00e0rghine e dae su Montiferru in susu, fintzas a su monte Limbara. No est presente in Gaddura (francu pro sas biddas de Terranoa e Luras), ma medas lu faeddant finas in T\u00e0ttari e S'Aligh\u00e8ra, mancari custas cuss\u00f2rgias t\u00e8nzant dialetos issoro, e est istada sa limba de refer\u00e8ntzia pro s\u00e8culos pro sos poetas sardos e de sa litteradura sarda. Su nugoresu, chi est postu a pare cun su logudoresu, si no pro sa manc\u00e0ntzia de sa lenitzione, si chistionat in sa prov\u00ecntzia de N\u00f9goro, bogandeche a parte su tretu asuta de S\u00f2rgono (limba de Mesan\u00eca) e de su M\u00e0rghine (logudoresu). Si creet chi siat custu su faeddu prus biu, e chi peri sos pitzinnos lu chistionent dae minores.\nSas grafias.\nFinas a oe, mancari bi siant istados medas traballos e bideas, pro sa limba sarda no si agatat ancora unu \"standard\" ebbia de iscritura. S'\u00f9nicu puntu chi acomunat sos istudiosos est sa modalidade de atzentadura: s'atzentu cheret postu in sa s\u00ecllaba de tres (partende dae sa fine de sa par\u00e0ula) o in s'\u00f9rtima. Lassande a banda sas grafias no issient\u00ecficas, chi sos iscritores e sos poetas ant sighidu peri tantos s\u00e8culos, oe bi sunt b\u00e0tor propostas printzipales pro iscr\u00ecere su sardu:\nDocumentos in sardu anticu.\nSu sardu est istadu sa limba ufitziale de sos zudicados in s'Edade de Mesu. Sa limba iscritta presentaiat meda latinismos chi como no s'intendent prus e una grafia chi sufferiat s'influentzia de sos assentadores (toscanos, genovesos o catalanos a s'ispissu). Dante Alighieri allegat de su sardu in \"De vulgari eloquentia\" e nche bogat sos sardos dae s'orbita italica, pro chi a parrere suo no teniant unu volgare chi si depiat tenner a contu e sighiant a imitare su latinu (\"domus nova\" e \"dominus meus\" narant infatis):\nSi podet bider carchi elementu de su sardu ja in su 1063, ma si depet aisetare una bintina de annos a pustis pro bider sos primos documentos in sardu anticu, comente sa \"Carta Volgare\" (in campidanesu) e su chi si narat \"Privilegio logudorese\", oje cunservadu in Pisa:\n\"Donatzione de Torchitoriu\" (1089 o 1103, campidanesu):\n\"Attu\" tra Bernardu, su piscamu de Civita (oje narada Terranoa), e Beneittu, aministradore de s'Opera 'e sa Sea in Pisa (1173, logudoresu):\nSa segunda \"Carta\" in campidanesu, cunservada in Frantza, chi risalit a su 1190-1206:\n\"Istatudos tataresos\", iscrittos in logudoresu (1316)\nSa fentomada \"Carta de Logu\" de su Zudicadu de Arborea (1355-1376):\nIn su chimbichentos e seschentos, su sardu diat aer appidu faeddos medas chi beniant dae su catalanu e ispagnolu, pro more de sa dominadura. Gai puru est capitadu in cussa piemontesa pro sos faeddos italianos, e ancora in su periodu addurande a oe.\nVocabolarieddu.\nInoghe si podet ghettare un'ograda a carchi vocabolu a manera de lu ponner a cunfrontu in sas limbas romanzas."}
{"id": "20117", "revid": "20046", "url": "https://sc.wikipedia.org/wiki?curid=20117", "title": "Splash and Bubbles", "text": "Splash and Bubbles est una s\u00e8rie animada americana creada dae John Tartaglia pro sa PBS Kids."}
{"id": "20119", "revid": "10458", "url": "https://sc.wikipedia.org/wiki?curid=20119", "title": "Symbian OS", "text": "Symbian OS fiat unu sistema operativu po dispositivus m\u00f2bbilis, prod\u00f9siu de Symbian Foundation. Su svilupu suu est st\u00e8tiu suportau de Accenture de su 2012 a su 2016 ma, a pustis chi Microsoft at comporau s'ala \"Devices &amp; Service\" de Nokia chi cumprendiat fintzas su svilupu de custu SO, perunu hardware ddu suportat prus.\nSt\u00f2ria.\nSymbian OS boddit s'er\u00e8ntzia de su sistema operativu EPOC, in sa versione EPOC32, creau de sa Psion a sa fini de is annus noranta po sa l\u00ecnia sua de elaboradoris palmaris. N\u00e0scit in su mesi de l\u00e0mpadas de su 1998 cun sa creatzioni de sa cumpangia indipendenti Symbian Limited, formada de sa cooperatzioni de prus cumpangias telef\u00f2nicas e de sa Psion etotu. Su primu tel\u00e8fonu m\u00f2bili a impreai custu sistema operativu est st\u00e8tiu su Sony Ericsson P800 e is Nokia 9210 e 7650. S'\u00f9rtima versioni de su sistema operativu est sa 10.1.\nIn su l\u00e0mpadas de su 2008 Nokia at comunicau sa boluntadi de comporai is cuotas atzion\u00e0rias de is \u00e0teras sotziedadis cun sa punna de bessiri s'\u00f9nicu propiet\u00e0riu de su sistema operativu, e una borta acabbau su coberamentu, de ndi aberri su c\u00f2dixi, cun sa creatzioni de Symbian Foundation chi in depiat includiri is propiet\u00e0rius antigus e essi aberta a \u00e0terus produsidoris e svilupadoris esternus. Symbian de su 4 friaxu 2010 est bessiu sistema operativu l\u00ecberu. In prus, fintzas sa documentatzioni de is API est st\u00e8tia lassada p\u00f9bblica.\nSu 11 friaxu 2011 Nokia e s'amministradori suu nou Stephen Elop ant sceberau de impreai su sistema operativu de Microsoft, Windows Phone 7, comenti a \"prataforma principali\" acostendi sa prataforma Symbian. Su 5 abrili 2011 Nokia at annuntziau unu mudamentu de is crit\u00e8rius po contribbuiri a su progetu, trasformende\u00b7ddu de unu progetu l\u00ecbberu a c\u00f2dixi abertu a unu progetu innui sceti is aziendas podiant collaborai a su svilupu suu.\nSu 27 abrili 2011 Nokia at annuntziau chi sa sotziedadi Accenture iat essi st\u00e8tia incarrigada de su svilupu de sa prataforma Symbian. S'ac\u00f2rdiu previdiat su coladroxu de unus 3000 dipendentis de Nokia a Accenture.\nSu 24 gennaxu 2013 Nokia at comunicau de no bolli prus impreai Symbian me is aparatus suus. \nSu 11 l\u00e0mpadas 2013 Nokia at annuntziau de acabbai sa produtzioni de dispositivus frunius cun Symbian.\nSu 1 gennaxu 2014 Nokia at serrau Ovi, sa butega Symbian, acabbendi de acetai aplicatzionis e annoamentus.\nPiess\u00ecnnius.\nSymbian impreat unu micro-n\u00f9cleu e comenti \u00e0terus sistemas operativus portat funtzionalidadis de multithreading, multitasking e amparu de sa mem\u00f2ria. Est donau atentu mannu a s'impreu sa mem\u00f2ria, cun t\u00e8nnicas chi redusint meda is faddinas d\u00e8pidas a su man\u00ecgiu malu suu (\"memory leak\"). \u00c0teras t\u00e8nnicas permitint de ammellorai s'at\u00f2liu in su man\u00ecgiu de su logu de sa mem\u00f2ria de massa. Su funtzionamentu de Symbian est basau asuba a eventus e sa CPU est studada candu no ddoi funt eventus ativus: s'impreu curretu de custa t\u00e8nnica agiudat a allongai sa durada de is baterias.\nInterf\u00e0tzias.\nDdoi at medas interf\u00e0tzias de aparatus m\u00f2bbilis (ddi nant puru \"prataformas\"), svilupadas de is produsidoris de dispositivus, basadas asuba a Symbian:\nAplicatzionis.\nDdoi fiat unu n\u00f9meru mannu de aplicatzionis a disponimentu po Symbian, siat gratuitasm siat a pagamentu. Funt st\u00e8tius importaus giogus meda de console in versioni m\u00f2bili, perfetzionaus po su tel\u00e8fonu, ddoi fiat s'integratzioni de su navigadori gratuitu Ovi Maps.\nApustis de s'achirimentu de Microsoft de s'ala de serv\u00ectzius e prod\u00f9sius Nokia incumentzendi de su 3 cabudanni 2013, su 11 de lad\u00e0mini apustis est st\u00e8tiu annuntziau chi su \"Store\" Symbian iat a essi st\u00e8tiu serrau. Sa serrada finali est acont\u00e8ssia su 1 gennaxu 2014, impedendi aici de insertai annoamentus po is app giai a disponimentu e de ndi pubblicai noas.\nSpainadura.\nIs cuncorrentis principalis de Symbian fiant iOS, Windows Phone, Android, BlackBerry OS, Bada. \nCummenti bieus in sa tabella chi sighit, sa percentuali prus arta de Symbian in su mercau de is \"smartphone\" s'est averiguau a ing\u00ecriu de su 2005-2006, cun giai 3/4 de is telefoneddus b\u00e8ndius cun Symbian cummenti sistema operativu. De su 2007-2008 sa percentuali calat cun s'arrenn\u00e8scia de iOS e Android. In donniasantu 2006, Symbian at segudau is 100 millionis de telefoneddus b\u00e8ndius chi dd'impre\u00e0nt, candu a argiolas 2009 fiant st\u00e8tius prod\u00f9sius 250 millionis de telefoneddus cun Symbian.\nSighit una tabella de is cuotas de mercau de Symbian OS annu po annu in su mercau de is aparatus m\u00f2bilis, segundu unas cantu fontis e analistas:"}
{"id": "20120", "revid": "167839", "url": "https://sc.wikipedia.org/wiki?curid=20120", "title": "Browsh", "text": "Browsh est unu navidadori web chi podit essi esecutau in unu terminali a l\u00ecnia de cumandu, fintzas a traessu de protocollus comenti ssh o Mosh. Arrapresentat totu is elementus de is p\u00e0ginas web, m\u00e0ginis e v\u00ecdeus includias, comenti testu.\nTecnologia.\nCandu Browsh est esecutau, circat unu navigadori cumpat\u00ecbili (a oi, Firefox sceti) e ddu ponit in esecutzioni chena sa parti gr\u00e0fica. Custu navigadori cuau torrat sa p\u00e0gina pedia de s'usu\u00e0riu a Browsh chi dda ligit e dd'amostat impreendi car\u00e0tiris de testu sceti. Is elementus gr\u00e0ficus funt creaus impreendi su mesu-blocu UTF-8 (\u2584) chi permitit de amostai duus coloris (sa parti assusu comenti colori de fundu e sa parti ab\u00e0sciu comenti colori de su testu). S'arresurtau est chi sa p\u00e0gina est amostada comenti est, mancai cun d-una gr\u00e0fica simplificada meda, impitichendi sa cantidadi de datus de imbiai a su terminali (de una mesura fata in su 2018, una p\u00e0gina de 3MB at arrechetu sceti 15KB).\nParris.\nCalincunu biit custu navigadori comenti unu c\u00e0mbiu modernu po navigadoris a testu, comenti Lynx. \u00c0terus pensant chi custa solutzioni siat pagu pr\u00e0tica."}
{"id": "20121", "revid": "2404", "url": "https://sc.wikipedia.org/wiki?curid=20121", "title": "Ist\u00f2ria miner\u00e0ria de Sardigna", "text": "Sa bogadura e sa traballadura de sos minerales in Sardigna andat torra a tempos remotos. Antigos mercantes e conchistadores aiant pigadu a abbitare sas costeras de s'\u00ecsula atirados dae sas richesas formid\u00e0biles de su sutasolu sardu. Testimonia de s'antiga traballadura de sos metallos sunt is manufatos numerosos chi andant torra a sa preist\u00f2ria. In \u00e8pocas prus reghentes top\u00f2nimos numerosos, ligados in carchi modu a sa faina de sa bogadura (comente pro esempru: Argentiera, Montiferru, Cabu Ferradu pro nde fentomare carchiunu), testim\u00f2ngiant sa seculare continuidade de custas fainas.\nA sighire s'ist\u00f2ria de sas fainas de bogadura in s'\u00ecsula, partzida pro \u00e8pocas.\nPreist\u00f2ria.\nS'ist\u00f2ria miner\u00e0ria longa de Sardigna tenet cumintzu aprossimadamente a ingh\u00ecriu a su de ses mill\u00e8nnios a.C. cun sa faina de bogadura de s'ossidiana, a pees de su Monte Arci in su chirru tzentru-otzidentale de s'\u00ecsula. Su Monte Arci est istadu unu de sos prus tzentros mediterr\u00e0neos importantes de bogadura e traballadura de custu bidru vulc\u00e0nicu. In custa \u00e0rea, difatis, sunt istados individuados a su nessi setanta tzentros de traballadura e unos 160 aposentamentos ist\u00e0biles o temporales dae sos cales s'ossidiana fiat a fatu esportada cara a Frantza meridionale e s'It\u00e0lia Setentrionale.\nA f\u00f9rriu a su de tres mill\u00e8nnios a.C., cun probabilidade importados dae su lutone orientale de su Mediterr\u00e0neu, fiant l\u00f2mpidos e si fiant ispaniados fintzas in Sardigna sos connoschimentos metall\u00f9rgicos, chi diant imb\u00e0tere in \u00e8poca nur\u00e0gica a un'elevadu livellu t\u00e8cnicu. In paris tempus a sa t\u00e8cnica metall\u00f9rgica, si fiat isvilupada fintzas sa t\u00e8cnica miner\u00e0ria, permitende sa bogadura de cantidades creschende de minerales e duncas de metallos. Sa posidura geogr\u00e0fica de s'\u00ecsula, ma fintzas su patrimoniu miner\u00e0riu suo, aiant atr\u00e0idu intre su de 10 e su de 8 s\u00e8culos a.C. sos mercantes fen\u00ectzios, a fatu de sos cales, a f\u00f9rriu a sa metade de su de 6 s\u00e8culos, fiant ac\u00f9didos is cartaginesos. Fen\u00ectzios e cartaginesos aiant isfrutadu in manera intensiva sas richesas miner\u00e0rias, mescamente in sa zona de s'atuale Igr\u00e8sias, in ue sunt istadas atzapadas rastas de iscavaduras e isc\u00f2rias de fundidura de atibiare a custu per\u00ecodu. Una faina metall\u00f9rgica intensa, siat estrativa siat de fundidura, est testimoniada dae su puntu de bista archeol\u00f2gicu, a manu de sos ricos giatzimentos metall\u00ecferos de su S\u00e0rrabus, costituidos dae minerales cumpostos de \u00f2ssidos e solfuros de ferru, r\u00e0mene e prumu. De \u00e8poca preist\u00f2rica est famada sa mina de Funtana Raminosa in sa barb\u00e0gia de Brev\u00ece.\n\u00c8poca romana.\nIn su 238 a.C. incumentzat in Sardigna s'\u00e8poca de sa dominatzione romana. Difatis Cart\u00e0gine a fatu de sa derrota pad\u00e8ssida in sa I gherra p\u00f9nica, e a sa rebellia de sos mertzen\u00e0rios istantziados in s'\u00ecsula, fiat istada custrinta a f\u00e0ghere tz\u00e8dida formale de s'\u00ecsula a Roma. Est in su 226 a.C. chi a sa Sardigna fiat istadu atibiadu s'istatutu de prov\u00ecntzia de Roma.\nIn suta de sos romanos sa faina miner\u00e0ria fiat cr\u00e8schida meda, mescamente pro su chi pertocat is ricos isterrimentos de prumu e de prata. Giai dae su 269 a.C. sa rep\u00f9blica romana aiat adotadu sa prata che a base monet\u00e0ria, mentras su prumu fiat impreadu in is prus campos isvariados de sa vida tzivile, dae sos ist\u00e8rgios a sas cunduturas de s'abba. Sa Sardigna, a pustis de Ispagna e Bretagna, costituiat sa de tres regiones, intre sos dom\u00ecnios de Roma, pro cantidades de metallos prod\u00f9idos. Sa produtzione miner\u00e0ria durante totu su per\u00ecodu de sa dominatzione romana fiat valutada in unas seschentosm\u00ecgia tonnelladas de prumu e milli tonnelladas de prata. Sa faina de sa bogadura de sos romanos non si fiat limitada petzi a su lutone de sa zona de Igr\u00e8sias (in ue non pro \u00e0teru, galu oe, esistet unu bighinadua chi ddi narant Campu Romanu, a ammentu de sos antigosaposentamentos estrativos), difatis issos aiant connotu e siguramente aiant isfrutadu sos isterrimentos de prata de Sarrabus, a sa cale importu fortzis si referiat su ge\u00f2grafu Solinu iscriende: India ebore, argento Sardinia, Attica melle.\nIs sistemas de s'isfrutamentu de sas minas, in \u00e8poca romana, cunsistiant in s'iscavu de putzos verticales funduros, fintzas a prus de chentu metros; is traballos fiant giutos, serbende\u00b7si petzi de ainas a manu e a bortas de su fogu pro ischirriare sa roca, de mineris l\u00ecberos, narados \"metallaros\", e dae su 190 a.C. de iscraos e presoneris narados \"damnati a effodienda metalla\". In s'annu 369 p.C. s'imperadore Valentinianu I aiat decretadu ca onni nave chi approdaiat a Sardigna depiat pagare unu deretu de 5 dinaris pro onni metallaro carradu. A pustis is imperadores Gratzianu, Valente e Valentinianu II aiant proibidu de su totu a sos metallaros de si tramudare a s'\u00ecsula. A custos provedimentos non depiat \u00e8ssere angena sa timoria chi sa richesa etzetzionale de sos isterrimentos sardos podiat iscalabrare sas minas arghent\u00ecferas ib\u00e8ricas chi fiant de propiedade imperiale.\nIn \u00e8poca romana tarda sa produtzione miner\u00e0ria sarda aiat basciadu meda; mentras in pagos isterrimentos sa faina sighiat, pro satisf\u00e0ghere sas limitadas netzessidades de su mercadu isulanu, medas \u00e0teros fiant istados abbandonados e carchiunu de custos, comente cussos de Sarrabus, fiant istados ismentigados.\n\u00c8poca medievale.\nA fatu de sa ruta de s'Imp\u00e8riu romanu de Otzidente sos fatos ist\u00f2ricos de Sardigna si fiant istesiados ae sos de sa pen\u00ecsula italiana. A pustis de sa par\u00e8ntesi curtza costituida dae s'ocupatzione vand\u00e0lica, s'\u00ecsula fiat r\u00f9ida suta de su dom\u00ecniu bizantinu.\nDe asi, sa produtzione miner\u00e0ria e sa faina metall\u00f9rgica fiat unu pagu torrada a n\u00e0schere e sa prata fiat torrada a \u00e8ssere unu de sos produtos printzipale de bogadura de Sardigna, mancari a ingh\u00ecriu a s'annu 700 is tr\u00e0ficos cumertziales in su Mare Mediterr\u00e0neu si fiant fatos dif\u00ectziles meda pro neghe de sas curreras de sos saraghinos. Pro sa Sardigna sas cureras sighidas de sos \u00e0rabos a longu sas costas aiant costituidu, pro unu arcu longu de tempus, unu per\u00ecgulu costante, chi aiat provocadu s'ispopoladura de \u00e0reas ampras de costeras e su c\u00e0mbiu de sa populatzione cara a \u00e0reas prus internas de s'\u00ecsula.\nSemper prus isulada dae su tzentru de s'imp\u00e8riu bizantinu, sa Sardigna aiat connotu in custu per\u00ecodu su afirmadura, sa prima borta in s'ist\u00f2ria sua de una autonomia pol\u00ecticu-amministrativa a berus. S'\u00ecsula si fiat organizada in bator regnos soberanos e indipendentes: is Giuigados de C\u00e0laris, Arbaree, Torres e Gaddura. De s'ist\u00f2ria miner\u00e0ria de su per\u00ecodu giuigale, non s'agatat \u00e0teru che pagas documentas, est per\u00f2 l\u00ectzitu pensare chi sa faina estrativa non siat istada de su totu abbandonada. In su 1131 su gi\u00f9ighe Gon\u00e0riu de Torres aiat donadu sa metade de s'Argentiera de sa Nurra a sa cr\u00e8sia primatziale de Santa Maria de Pisa, a testimonia de sos lig\u00e0menes pol\u00ecticos semper prus istrintos intre sos d\u00ecbiles istados sardos e sa comuna toscana.\nA prim\u00ectziu de su de 11 s\u00e8culos, difatis, in suta de sos aug\u00f9rios de sa corte papale tando ghiada dae Beneitu XIII, fiant interv\u00e8nnidas in s'ist\u00f2ria de Sardigna sas duas rep\u00f9blicas marineras de G\u00e8nova e Pisa in unu primu momentu alliadas contra de s'emiru musulmanu Musetu (Musa) chi si fiat impadronadu de unas cantas \u00e0reas de s'\u00ecsula, a pustis cuncurrentes pro su predom\u00ecniu in is d\u00ecbiles istados giudicales.\nDe su puntu de bista de s'ist\u00f2ria miner\u00e0ria su per\u00ecodu pisanu resurtat \u00e8ssere meda documentadu bene. Sa fam\u00eclia pisana de sos contes de Donor\u00e0tico, impersonada dae Ugolinu della Gherardesca, aiat dadu impulsu nou a sa faina estrativa in is dom\u00ecnios suos de Sardigna, e in particulare s'atuale zona de Igr\u00e8sias. Ugolinu aiat operadu in unu territ\u00f2riu de unos chimbighentos chil\u00f2metros cuadrados, denominadu \"Argentaria del Sigerro\" pro sas richesas de su sutaterra in minerales de prata. Issu aiat favor\u00e8ssidu annotamala su trasferimentu in s'\u00ecsula de maistros toscanos, espertos in su traballu de mina, e prus generalmente aiat chircadu de ripopulare sos d\u00f2minos de cosa sua. Su printzipale resurtadu de sa pol\u00ectica demogr\u00e0fica de sos Donor\u00e0tico est istadu sa fundatzione e s'isvilupu de su tzentru abitadu de Bidda de Cr\u00e8sia, s'atuale Igr\u00e8sias.\nIn sa zona de s'Iglesiente, is pisanos aiant torradu a cumintzare sos traballos abbandonados dae sos Romanos aberende fossos numerosos e aporrende a sa lughe sas fileras antigas. Sa faina estrativa intensa, gasi comente sa vida pol\u00ectica econ\u00f2mica e sotziale, fiat disciplinada pro m\u00e8diu de una s\u00e8rie de leges,regortas in unu c\u00f2dighe partzidu in bator libros connotu cun su n\u00f9mene de Breve de Bidda de Cr\u00e8sia. Is delitos contra sa faina estrativa fiant punidos cun severidade manna: sa pena de morte fiat prev\u00ecdida pro sos chi sutraiant prata o minerale arghent\u00ecferu ma fintzas pro sos fundidores chi bogaiant sa prata de minerale furadu.\nChie si siat, in su territ\u00f2riu de s'Argentiera podiat printzipiare sa faina estrativa; non fiat raru ca a custu fine si costituiant cumpangias sos cales partetzipadores (parsonavili) possediant cuotas (trente) de sa sotziedade. Unos cantos s\u00f2tzios de custas cumpangias, narados \"bistanti\" si limitaiant a antitzipare su capitale netzess\u00e0riu.\nIs traballos s'isvilupaiant pro m\u00e8diu de s'iscavu de fossos, e s'isvilupaiant in profundidade peri putzos (botinos) e gallerias. Fiat sighida s'andadura de sa filera o de sa lente de minerale, de manera chi s'ist\u00e8rrida de sos traballos fiat meda limitada. Pro agredire sa massa pedrosa fiant impreados picos, cotzas e unos \u00e0teros ainas a manu; cando custu si faghiat pretzisu fiat impreadu su fogu pro ischirriare sas rocas prus tostas. Sa chida de traballu incumentzaiat a mesu die de su lunis e acabaiat a mesu die de su s\u00e0badu. Is operajos traballaiant pro 12 oras a sa die e durante sa chida non podiant abbandonare su traballu. Durante s'istasone istiale sos traballos fiant parados pro neghe de s'intemperiosidade de su clima, essende mescamente sas \u00e0reas costeras f\u00e8rridas dae su flagellu de sa mal\u00e0ria.\nEst istadu carculadu chi is minas sardas apant frunidu a Pisa unas 15 tonnelladas pro annu de su metallu pretziosu in su per\u00ecodu chi andat de sa fine de su de 12 s\u00e8culos a prim\u00ectziu de su de 14 s\u00e8culos. Suta poderiu de sa comuna toscana, in su per\u00ecodu de lughidore m\u00e0ssimu, is minas a ingh\u00ecriu a Bidda de Cr\u00e8sia fiant arribadas a ocupare 6500 operajos.\nIn is annos a cara de su 1326 Pisa aiat p\u00e8rdidu is d\u00f2minos suos in Sardigna in favore de sa Corona de Aragona. Sa p\u00e8rdida de s'\u00ecsula ma susetotus de is rem\u00ecttias suas in prata, aiat rapresentadu su cumintzu de sa decad\u00e8ntzia pro sa tzitade toscana pressada in su continente de is rivales Lucca e Firentze. \n\u00c8poca aragonesu-ispagnola.\nSa corona aragonesa aiat avocadu a sese is deretos inerentes a s'isfrutu de is setziduras de prata a su fine de evitare chi pro is richesas miner\u00e0rias de sa zona s'iscadenarent perricas intre is n\u00f2biles aragonesos. Su livellu de sa faina estrativa in custu per\u00ecodu resurtat \u00e8ssere notabilmente reduidu si postu a pare a su chi si fiat cumproadu suta de sa dominatzione pisana.\nA fatu de sa conchista totale de s'\u00ecsula, is aragonesos aiant chircadu de dare imp\u00e8llida noa a sa faina de bogadura de sa prata: fiant alligeridos is deretos, is tassas e is deretos de sa corona in is metallos. Custa pol\u00ectica per\u00f2 non fiat resissida a torrare is minas sardas a su lughidore de su passadu. Suta de sa dominatzione aragonesa in antis e ispagnola a pustis, sa faina miner\u00e0ria aiat connotu una decad\u00e8ntzia sighida. Sa Sardigna, chi pro s\u00e8culos fiat istada intre is prus \u00e0reas importantes de produtzione de sa prata aiat acabadu pro importare su metallu, su cale comomai arribaiat in cantidades mannas de is possessos ispagnolos de su nou mundu. Nointames faghet a afirmare chi nimancu in custu per\u00ecodu is minas sardas aiant sessadu de su totu sa faina issoro, difatis esistiat puru semper unu mercadu dom\u00e8sticu minore, a su nessi pro su prumu.\nDurante sa dominatzione ispagnola fiat istadu istabilidu de subordinare s'esertz\u00ectziu de sa faina miner\u00e0ria a s'assegnatzione de cuntzessiones a banda de s'amministratzione istatale. Fiant istadas assignadas a su nessi baranta cuntzessiones pro s'esploratzione e s'isfrutu de is setziduras sardas. De custas, oto fiant istadas cuntzessiones generales, est a n\u00e0rrere ist\u00e8rridas a totu su territ\u00f2riu de s'\u00ecsula, e degheoto limitadas petzi a s'int\u00f2rriu de Igr\u00e8sias. Is assignat\u00e0rios de is cuntzessiones fiant tentos a bessare a s'er\u00e0riu su 10 pro chentu de su balore de su minerale bogadu. A custu per\u00ecodu andat torra su primu intentu de torrare in atividade su filone arghent\u00ecferu de su Sarrabus, abbandonadu comomai de prus de milli annos. Difatis, su 6 de l\u00e0mpadas de su 1622 unu tzertu Gio. Antoni Agus aiat otentu su permissu de esecutare traballos de chirca in Monte Narba, acanta de sa bidda de Santu 'Idu.\nA pustis de unos batorghentos annos su dom\u00ecniu ispagnolu in Sardigna fiat acabadu che a cunsigh\u00e8ntzia de sos acontessimentos ligados a sa gherra de sutzessione ispagnola, e de su tentativu de riconchista portadu a in antis dae su cardinale Alberoni.\n\u00c8poca sab\u00e0uda.\nIn su 1726 a fatu de su tratadu de S'Aia s'\u00ecsula fiat passada a f\u00e0ghere parte de is possedimentos de is ducas de Savoja, chi gasi achiriant su t\u00ectulu de res de Sardigna. S'istadu sab\u00e0udu aiat dadu imp\u00e8llida noa a sa faina miner\u00e0ria. Fintzas in suta de is piemontesos s'esertz\u00ectziu de sa faina estrativa fiat ligada a s'assignadura de cuntzessiones generales pro s'efetuatzione de chircas e su coltivu de minas subra totu su territ\u00f2riu de s'\u00ecsula. Is primos a ot\u00e8nnere custu tipu de cuntzessione, de durada de binti annos, fiant istados is casteddajos Pedru Nieddu e Ist\u00e8vani Durante. In su 1740 sa cuntzessione generale, pro sa durada de trinta annos, fiat istada assignada a su brit\u00e0nnicu C\u00e0ralu Brander, a su barone C\u00e0ralu de Holtzendorff e a su c\u00f2nsole isvedesu in Casteddu C\u00e0ralu Tastaia Mandel. In base a su cuntratu, is cuntzession\u00e0rios diant ghetare a is r\u00e8gias gabellas su 12 pro chentu de sa galena bogada e su 2 pro chentu de sa prata pro is primos 4 annos, su 5 pro chentu pro is 6 annos a sighire e su 10 pro chentu pro is 20 annos chi abarraiant. Is deretos depiant \u00e8ssere currispostos a s'atu de imbiu pro is materiales esportados, e ogni ses meses pro cussos b\u00e8ndidos in s'\u00ecsula. Sa sotziedade noa, massimamente peri impulsu de Mandel, aiat intradu innovatziones tecnol\u00f2gicas v\u00e0rias, intre is cales s'impreu de s'esplosivu durante is traballos de bogadura. Fiant istados batidos a Sardigna maistros ispertos in s'arte miner\u00e0ria, susetotus tedescas. Si depet a Mandel su fraigu, acanta Biddecidru, de unu iscagiat\u00f2rgiu mannu de prumu. Issu fiat istadu per\u00f2 acusadu dae sa Reale Intend\u00e8ntziaa de discoidare s'esploratzione de minas noas limitende\u00b7si a s'isfrutu de is chi giai esistiant. Fiat istadu fintzas abertu unu indagu pro cr\u00e8tidas irregularidades fiscales, chi aiat batidu, in su 1758, a sa r\u00e8voca de sa cuntzessione a Mandel.\nIn su 1762 s'amministratzione de is minas sardas fiat colada in is manos de su Diretore de su distritu de is minas Pietro de Belly, chie at impedidu sa faina miner\u00e0ria privada cunsiderende chi \u00e8sseret prus reddit\u00ectziu pro s'Istadu isfrutare deretamente is richesas de su sutaterra sardu. Belly aiat chircadu fintzas de torrare a introduire su traballu fortzadu in is minieras e pro custu si fiat meritadu, in su 1871, una cr\u00ectica de Quintino Sella..\nIntre is fartas de ascriere a Belly ddoe est fintzas su mancadu isfrutu de su filone ricu de prata de Sarrabus, de su cale giai Mandel aiat intuidu is potentzialidades. Belly difatis cunsideraiat tropu ingastosu su coltivu de custu filone, dadu su terrinu \u00e0spidu e sa dificultade de is comunicatziones de sa zona. Isceti in su s\u00e8culu a sighire fiat torradu a iscob\u00e8rrere su balore miner\u00e0riu de sa regione sud-orientale de s'\u00ecsula.\nIs \u00f9rtimos annos de su de 18 s\u00e8culos fiant istados comente si siat annos de importu pro s'ind\u00f9stria miner\u00e0ria sarda; fiant istadas iscobertas rastas de ferru acanta de \u00c0rthana e de antim\u00f2niu in is int\u00f2rrios de Ballau.\nA cumintzu de s'Otighentos esistiant in Sardigna 59 minas, prevalentemente de prumu, ferru, r\u00e0mene e prata. In su fervore miner\u00e0riu torradu a nou aiant agatadu logu fintzas unos cantos binturieris piemontesos e de unos \u00e0teros istados europeos, intre custos fintzas su romanzieri frantzesu Honor\u00e9 de Balzac chi, in su 1838, aiat dadu vida a una initziativa fllimentare cun intentu de isfrutu de isc\u00f2rias prumb\u00ecferas in sa Nurra.\n. Difatis, a fatu de s'isterridura a Sardigna de sa lege miner\u00e0ria de su Piemonte de su 1840 e a s'imbeniente mud\u00e0ntzia sua de su 1859 in sentidu prus favor\u00e0bile a sos industriales miner\u00e0rios, si fiat tentu unu isvilupu lestru de is chircas e de is coltivos, un'aumentu de sa produtzione e de sa manud\u00f2pera impreada.\nIn su 1870 is permissos de chirca, chi a sa fine de su 1861 fiant 83, fiant artziados a 420 e is cuntzessiones dae 16 a 32. Su minerale prod\u00f9idu fiat passadu dae 9379,8 tonnelladas de su 1860 a is 127.924,6 tonnelladas de su 1868-1868, e su balore si fiat fatu chimbe bortas prus artu arribbende, semper in su 1868-1869, a sa summa de \u00a3 13.464.780.\nDae sa relatzione de Sella resurtat annotamala chi, pro agiudare su trasportu de su minerale a is puntos de imbarcu, fintzas a su 1870 is Sotziedades miner\u00e0rias aiant fraigadu unos 30 chil\u00f2metros de ferrovias e 181 chil\u00f2metros de caminos.\nS'isvilupu sighidu de s'ind\u00f9stria estrativa aiat batidu a s'aflussu in Sardigna de t\u00e8cnicos (ingegneris, ge\u00f2logos) e impreados amministrativos de sas \u00e0teras regiones de su regnu. Dadu su livellu de imparu e de preparatzione t\u00e8cnica b\u00e0scios de sas maistrantzas sardas, fintzas sa majoria de sa manud\u00f2pera calificada impreada in is minieras acudiat de su continente.\nSa majoria de is sotziedades miner\u00e0rias chi aiant operadu in s'\u00ecsula si limitaiat a isfrutare sas alas prus ricas de is filones chi coltivaiant, carrende su minerale bogadu a continente in ue fiat tratadu in impiantos postos. Is bal\u00e0ngios derivados de s'isfrutu de is minas non fiant torrados a inbestire in loco si non pro agiudare sa faina de s'impresa.\nS'iscumbata de Sella no aiat mancadu de rilevare sas disparidades de tratamentu econ\u00f2micu intre is mineris sardos e is de or\u00ecgine continentale, puru sa netzessidade de istituire un'iscola pro cabos mineris e fundidores in Igr\u00e8sias.\nSa relatzione si concluiat racumandende chi \u00e8sserent istanziados ulteriores capitales pro agiudare s'isvilupu de s'ind\u00f9stria miner\u00e0ria, mescamente fiat sutaliniadu s'apretu de realizare una retza de istradas de colligamentu intre is minas e de cumpletare is caminos ferrados printzipales. Fiat annotamala evidentziada sa netzessidade de realizare e isvilupare unu sistema adecuadu de comunicatziones telegr\u00e0ficas: Sella referit chi is cumpangias miner\u00e0rias printzipales pediant de p\u00f2dere fraigare, a ingastos pr\u00f2pios, l\u00ecnias telegr\u00e0ficas noas pro f\u00e0ghere prus lestras is telecomunicatziones. Custu prop\u00f2situ fiat per\u00f2 vanificadu dae sa lege chi afiantziaiat a s'istadu su monop\u00f2liu in su fraigu de custas infrastruturas de importu.\nIn su 1872 sa sede de su Distritu Miner\u00e0riu Sardu fiat trasladada dae Casteddu a Igr\u00e8sias.\nS'annu pretzedente 1871 s'ind\u00f9stria miner\u00e0ria italiana aiat connotu sa n\u00e0schida de unu setore nou. Difatis cun s'iscoberta definitiva, e su cumintzu de is coltivos, de su filone arghent\u00ecferu de su Sarrabus, s'aviaiat fintzas in It\u00e0lia sa produtzione de is minerales de prata. Si fiat abertu gai unu tziclu produtivu de sa durada de unos batr'annos.\nDe is b\u00ecndighi tonnelladas de minerale prod\u00f9sidas in su 1871, annu de sa decraratzione de iscoberta de sa Mina de Monte Narba, si fiat arribadu in tempus curtzu a is 2000 tonnelladas annuales m\u00e8dias prod\u00f9idas durante su degh\u00e8nniu intre su 1880 e su 1890, cosa chi Rolandi aiat definidu su \"decennio argenteo\" (\"deghe annos de prata\") cando is produtziones fiant arribadas a su balore de duos milliones de liras. Dae is tres minas chi in su 1871 fiant istadas istabilidas in sa setzidura, si fiat imb\u00e0tidos a is deghe de binti annos pro menguare a pustis de n\u00f9meru fintzas a nd'abarrare una sola cando fiat acont\u00e8ssida sa serrada definitiva.\nIn su Sarrabus si fiat iscadenada una bera e pr\u00f2pia cursa a sa prata: acanta de is sotziedades manna, comente sa Sotziedade de Lanus\u00e8i o cussa de Monteponi, deghinas e deghinas de chircadores de metallos pretziosos improvisados aiant presentadu chentinas de rechestas de permissu pro f\u00e0ghere chircas miner\u00e0rias in su territ\u00f2riu de is comunas de Murera Bidda de Putzu e, in piessignu, de Santu 'Idu.\nGiai in su 1851 sa sotziedade genovesa \"Unione Sulcis e Sarrabus\", is cales majores atzionistas fiant is belgas Emilio e Elena Poinsel, aiat otentu in cuntzessione sa mina de Gibbas acanta sa comuna de Bidda de Putzu; is traballos fiant per\u00f2 chitzo abbandonados pro neghe de is dificultades meda d\u00e8pidas a su pesu grae de is calenturas mal\u00e0ricas.\nIn su 1870 sa genovesa \"Sotziedade An\u00f2nima de is Minas de Lanus\u00e8i\" aiat relevadu is permissos de chirca in sa zona de Monte Narba, in sa comuna de Santu 'Idu. In su 1885 s'ingegneri frantzesu Leon Go\u00fcin aiat fundadu in G\u00e8nova sa \"Sotziedade Tacconis-Sarrabus\" pro s'isfrutu de sa mina de Tacconis. In su 1888 su matessi Go\u00fcin aiat costituidu in Parigi sa \"Societ\u00e8 des mines de Rio Ollastu\".\nIn is per\u00ecodos de lughidore m\u00e0ssimu sa setzidura Sarrabesa fiat arribbada a ocupare fintzas a 1500 operajos, distribuidos intre is minas de Masaloni, Giovanni Bonu, Monte Narba, Perd'Arba, Baccu Arrodas, Tuviois, S'errat e S'Ilixi, Nicola Secci.\nPro t\u00e8nnere un'idea prus pretzisa de su balore calitativu de sa setzidura arghent\u00ecfera de su Sarrabus podimus n\u00e0rrere ca, mentras in su restu de su mundu sa tenora m\u00e8dia de prata pro chintale de prumu santziaiat a unos 200/300 grammos pro chintale, in sa setzidura Sarrabesa si fiat imb\u00e0tidos a una tenora de 1 kg pro chintale. In Baccu Arrodas is tenoras fiant istados fintzas prus artas."}
{"id": "20122", "revid": "3602", "url": "https://sc.wikipedia.org/wiki?curid=20122", "title": "Limba marringarr", "text": "Sa limba maringarr (\"Marri Ngarr\", \"Marenggar\", \"Maringa\") est una limba de sos abor\u00ecgenos australianos chi est a puntu de si nche m\u00f2rrere, chistionada in sa costera nord-otzidentale de su Territoriu Setentrionale.\nSa limba Marti Ke (\"Magati Ke\", \"Matige\", \"Magadige\", \"Mati Ke\", fintzas \"Magati-ge\", \"Magati Gair\") est de sa matessi familia. La chistiona(ba)t su populu Mati Ke.\nIn su 2020, sa limba est parte de unu progetu chi la cheret torrare a bida, pro preservare sas limbas in periculu de estintzione."}
{"id": "20124", "revid": "7227", "url": "https://sc.wikipedia.org/wiki?curid=20124", "title": "Sali de coxina", "text": "Su sali de coxina est un'ingredienti de coxina, costituiu pruschetotu de cloruro de s\u00f2diu (naraus su sali sodicu de s'\u00e0cidu cloridricu). A temperadura ambiente si presentat comente a unu s\u00f2lidu cristallinu chentz'e colori pagu fragosu e unu sabori carater\u00ecsticu. In It\u00e0lia, s'agatat printzipalmenti in cumm\u00e8rtziu comente \"sali grussu\" o \"sali finu\", a segunda de sa dimensioni de is cristallus, e in \"sali marinu\", o salgemma, a segunda de su tipu de produtzioni. In \u00e0terus logus, su sali est sempiri cummertzializadu comente sali finu etotu."}
{"id": "20125", "revid": "11151", "url": "https://sc.wikipedia.org/wiki?curid=20125", "title": "Istereotipu de genere", "text": "Tipu de generalizatzione chi cumportat su cred\u00ecngiu chi \u00f2mines e f\u00e8minas t\u00e8ngiant unu patrim\u00f2niu de carater\u00ecsticas, cumportamentos e calidades difarentes dae sa n\u00e0schida."}
{"id": "20126", "revid": "2404", "url": "https://sc.wikipedia.org/wiki?curid=20126", "title": "Intersessualidade", "text": "Intersessualidade est unu t\u00e8rmine impreadu pro descr\u00ecere cunditziones disvariadas in ue is persones tenent is car\u00e0teres sessuales prim\u00e0rios e/o segund\u00e0rios chi non sunt defin\u00ecbiles petzi masculinos o femininos. Segundu s'Artu cummissariadu de is Natziones Unidas pro is deretos umanos, is persones intersessuales tenent unu corpus chi \"non currespondet a sa definitzione t\u00ecpica de is corpos masculinos o femininos\".\nIs persones intersessuales sunt n\u00e0schidas cun car\u00e0teres sessuales chi no intretzant cun is assuntos t\u00ecpicos bin\u00e0rios de su corpus masculinu o femininu, duncas s'intersessualidade non podet \u00e8ssere achirida. Esistent formas v\u00e0rias de intersessualidade chi podent cuns\u00ecstere in variatziones f\u00ecsicas in respetu a is genitales, a is g\u00f2nades, a is marcadores gen\u00e8ticos, a is ormones, a is cromosomas, a sos \u00f2rganos reprodutivos e a totu s'aspetu som\u00e0ticu de su g\u00e8nere de una persone. Non totu is formas de intersessualidade sunt vis\u00ecbiles a su naschimentu, unas cantas, comente sa ormonale, sunt vis\u00ecbiles petzi dae sa pubertade a sighire. Unas \u00e0teras, comente sa cromos\u00f2mica, sunt formas de intersessualidade invis\u00ecbiles chi podent \u00e8ssere iscobertas petzi pro m\u00e8diu de unos cantos es\u00e0menes m\u00e8igos determinados, duncas s'agatant persones intersessuales no ischint mancu de part\u00e8nnere a custu grupu. Segundu sos ist\u00f9dios de Anne Fausto-Sterling, su 1,7% de sa populatzione mundiale est intersessuale.\nCun totu ca custas variatziones in generale non minetzant sa salude f\u00ecsica (petzi in unas tzircust\u00e0ntzias pretzisas s'agatant problemas de salude relatados), fatu\u00b7fatu is persones cun custas variatziones biol\u00f2gicas padessent o ant pad\u00e8ssidu una medicalizatzione forte pro neghe de sas implicatziones de sa cunditzione issoro in respetu a su g\u00e8nere sotziale.\nIn tempus coladu pro custas cunditziones s'impreaiat su tr\u00e8mene ermafroditismu, chi per\u00f2 no est curretu, sende chi si custu si referit a sa pres\u00e8ntzia in su matessi tempus de ambos is duos aparatos reprodutivos in unu indiv\u00ecduu solu. Custa carater\u00ectisca est in s'isp\u00e8tzie umana meda rara e non descriet sa cumplessidade de sa cas\u00ecstica de sos intersessuales in s'imparis.\nIn su 2006, sa Lawson Wilkins Pediatric Endocrine Society (LWPES) e s'European Society for Paediatric Endocrinology (ESPE) ant publicadu un'ist\u00f9diu subra is dis\u00f2rdines intersessuales cun s'obietivu de isceberare una terminologia prus descritiva, chi p\u00f2deret rifletere m\u00e8gius s'etiologia gen\u00e8tica de is istrobos e chi non t\u00e8nneret connotatziones peorativas. Est istadu cuncordadu n\u00e0rrere a cale si siat cunditzione intersessuale \"Disorders of Sex Development\" (DSD), in sardu: \"Istrobos de s'isvilupu sessuale\"."}
{"id": "20128", "revid": "8207", "url": "https://sc.wikipedia.org/wiki?curid=20128", "title": "Arcidi\u00f2tzesi de Casteddu", "text": "S'Artzidi\u00f2tzesi de Casteddu (in latinu: \"Archidioecesis Calaritana,\" in italianu \"Arcidiocesi di Cagliari\") est una sedi metropolitana de sa Cr\u00e8sia cat\u00f2lica in It\u00e0lia, chi fait parti de sa Regioni eclesi\u00e0stica de Sardigna. In su 2016 contaiat 568.600 batiaus subra 581.900 bividores. De su 2019 est arr\u00e9ssia de s'arcip\u00ecscopu Giuseppe Baturi.\nTerrit\u00f2riu.\nSu territ\u00f2riu suu s'estendet subra 4.041 km\u00b2 e est partidu in 133 parr\u00f2chias, chi apartenent a duas prov\u00ecntzias de sa Sardigna:\nIs parr\u00f2chias funt partidas in 4 vicarias tzittadinas (de sa Catedrali, de Santu Luc\u00ecferu, de is Santus Pedru e Paulu, de Pirri) e 10 foranias (de Cuartu, de su Campidanu, de Cabuderra, de Santu Idu, de Patiolla, de Nur\u00e0minis, de Mandas, de Deximumannu, de su Gerrei, de Senorb\u00ec).\nSede artzivescovile est sa tzitadi de Casteddu, aundi s'agatat sa Seu de Santa Maria e Santa Cecilia, fraigada in su s\u00e8culu XII e artziada a su rangu de catedrale in su 1258.\nSemper a Casteddu dd'est sa Bas\u00eclica de Santu Sadurru, sa primu cr\u00e8sia de sa tzittadi, sa bas\u00eclica de Santa Cruxi (parr\u00f2chia personali segundu su ritu romanu antigu) e sa Bas\u00eclica e santu\u00e0riu de Signora Nostra de Bon\u00e0ria. A Cuartu Sant'Aleni s'agatat sa bas\u00eclica de Sant'Aleni Imperadora.\nProv\u00ecntzia eclesi\u00e0stica.\nSa prov\u00ecntzia eclesi\u00e0stica de Casteddu cumprendet is di\u00f2tzesis suffraganeas sighentes:\nIn su territ\u00f2riu de sa prov\u00ecntzia eclesi\u00e0stica casteddaia sunt cumpr\u00e8ndidas custas sedes titulares:\nIst\u00f2ria.\nSa di\u00f2tzesi de Casteddu tenet or\u00ecgines antigas. Su primu p\u00ecscamu podit essi, secundu sa traditzioni, santu Tenneru, chi at cobertu sa c\u00e0tedra de su 70 a su 77 (o 87), fintzas a sa morti (su 13 de cabudanni). Su primu p\u00ecscamu de Casteddu documentadu in manera ist\u00f2rica est Quintasio, atestadu in su 314. Is p\u00ecscamus de Casteddu resurtant a tenni su t\u00ectulu de artzip\u00ecscamus fintzas de su 484, candu est documentadu s'artzip\u00ecscamu Luciferu II.\nIn s'Edadi de Mesu sa giurisditzioni sua s'estendiat in sos territ\u00f2rius de is curadorias de su Campidanu, Colostrai, D\u00e8ximu Mannu, Gippi, Nora e Nur\u00e0minis.\nDe su 1420 sa giurisditzioni sua s'at est\u00e8ndida in sa suprimida di\u00f2tzesi de Sueddi, de su 1495 in sa di\u00f2tzesi de Galtell\u00ec, de su 1503 in sa di\u00f2tzesi de Dolia e de su 1506 in sa di\u00f2tzesi de Sulci.\nIn is s\u00e8culus imbenientis calincuna di\u00f2tzesi ant otentu in manera noa s'autonomia: in su 1824 un'ala de sa di\u00f2tzesi de Sueddi at costituidu sa di\u00f2tzesi de Ogliastra, dev\u00e8nnida oi di\u00f2tzesi de Lanus\u00e8i; sa di\u00f2tzesi de Igr\u00e8sias est istada pesada in su 1763 in unu territ\u00f2riu bell'e ricalcanti s'antiga di\u00f2tzesi de Sulci; sa di\u00f2tzesi de Galtell\u00ec est istada torrada a pesai in su 1779 cun sede a N\u00f9goro.\nS'artzidi\u00f2tzesi de Casteddu est istada bisitada de su paba P\u00e0ule VI su 24 de abrili 1970; de su paba Giuanne Paulu II su 19 e su 20 de santugaine 1985, de su paba Beneitu XVI su 7 de cabudanni 2008, in su de centu annus in cali paba Piu X at proclamadu sa Madonna de Bon\u00e0ria patrona manna de sa Sardigna. Su 22 de cabudanni 2013 est istada bisitada de paba Frantziscu.\nCronotassi de is p\u00ecscamos.\nDe is p\u00ecscamos fintzas a Luciferu II sunt in manera ist\u00f2rica atzertadus solu Quintasio, Lucifero I e fortzis Tenneru de su cali si cunservat sa traditzioni in su nomini de unu bixinau tzitadinu.\nSantu patronu.\nSant'Efis (Elia in Antiochia, 250 \u2013 Nora, 15 ghenn\u00e0rgiu 303) est istadu unu m\u00e0rtiri cristianu, bividu in su Imperu Romanu in suta de Diocleziano, veneradu comenti a santu de sa Cr\u00e8sia cat\u00f2lica. Su cultu suu est meda dif\u00f9ndidu in su Sud de sa Sardigna, in modu spetziali a Casteddu aundi at subidu su mart\u00ecriu. Est su patronu de s'Artzidi\u00f2tzesi e de sa Prov\u00ecntzia eclesi\u00e0stica.\nIstat\u00ecsticas.\nS'artzidi\u00f2tzesi in su 2016 in una populatzioni de 581.900 personas contaiat 568.600 batitzados, chi currispondent a su 97,7% de su totale."}
{"id": "20129", "revid": "7227", "url": "https://sc.wikipedia.org/wiki?curid=20129", "title": "Universidade Federal de Goi\u00e1s", "text": "S'Universidade Federal de Goi\u00e1s, mutida comunemente UFG o Universidade de Goi\u00e1s ebbia, est un'universidade cun sa sede sua in Goi\u00e2nia, in Goi\u00e1s, in su Brasile. \nS'universidade fit istada fundada in su 1960."}
{"id": "20130", "revid": "2404", "url": "https://sc.wikipedia.org/wiki?curid=20130", "title": "Argumentum ad populum", "text": "S'argumentum a judicium (o \"de su giud\u00ectziu\") o argumentum a populum (\"argumentu a su p\u00f2pulu') est unu tipu de fall\u00e0tzia de cunsist\u00e8ntzia in sa cale s'afirmat chi una tesi siat curr\u00ecgida pro ite est sustentada dae unu n\u00f9meru mannu de persones.\nDescriidura.\nFaghet a ddu cunsiderare che a una variante de s\"'argumentum ab auctoritate\", in su cale s'auctoritas isperta est remplasada dae s'autoridade de su p\u00f2pulu."}
{"id": "20131", "revid": "7033", "url": "https://sc.wikipedia.org/wiki?curid=20131", "title": "Andr\u00e9 Sogliuzzo", "text": "Andr\u00e9 Sogliuzzo (New York City, New York, 10 de austu, 1966) est unu c\u00f2micu e attore americanu."}
{"id": "20133", "revid": "18267", "url": "https://sc.wikipedia.org/wiki?curid=20133", "title": "Tavolara Calcio", "text": "Su Tavolara Calcio est un'iscuadra de F\u00f9balu sarda de sa tzitade de Terranoa.\nSos colores suos sunt su birde e s'arbu.\nIst\u00f2ria.\nSu Tavolara est istadu creadu in su 1954.\n\"Lista de sas istajones de su Tavolara Calcio\"\nRivalidades.\nSu Tavolara giogat su derbi cun s'Olbia, s'\u00e0tera - e printzipale - isquadra de f\u00f9balu de sa tzitade de Terranoa.\n\"Lista de sos derbi tra Olbia e Tavolara\""}
{"id": "20134", "revid": "20308", "url": "https://sc.wikipedia.org/wiki?curid=20134", "title": "Eccellenza Sardigna", "text": "Su campionadu de Eccellenza Sardigna est su campionadu regionale printzipale de su f\u00f9balu sardu. In su tempus coladu fiat mutidu \"Prima Categoria\" e \"Promotzione\", e previdet sa partetzipatzione de 16 iscuadras. Chie otenet su n\u00f9meru prus mannu de puntos s'agi\u00f9dicat su t\u00ectulu de Campione Regionale Sardu e benit prom\u00f2vidu diretamente a sa S\u00e8rie D italiana, campionadu diletant\u00ecsticu m\u00e0ssimu in It\u00e0lia. Sas iscuadras chi andant de sa de duas a sa de chimbe positziones s'afrontant in sos play-off (andada e torrada, cun finale \u00f9nica in su campu n\u00e8utru), e sa binchidora s'agi\u00f9dicat su promotzione a sa fase Natzionale, chi previdet de sos ispar\u00e8gios Interregionales pro unu locu in S\u00e8rie D. Sas iscuadras classificadas dae sa de d\u00f2ighi e a sa de tr\u00e8ighi positziones s'afrontant in sos play-out pro detz\u00ecdere s'iscuadra chi at a partetzipare a sos ispar\u00e8gios interdivisionales contra sas binchidoras de sos play-off de Promotzione pro evitare sa torrada a dae segus de categoria. Sas \u00f9rtimas tres classificadas (de bat\u00f2rdighi, de b\u00ecndighi e de s\u00e8ighi) torrant a dae segus in manera autom\u00e0tica in Promotzione.\nBinchidores passados.\n\"Lista de sos binchidores de sos campionados sardos de primu livellu regionale\""}
{"id": "20135", "revid": "168007", "url": "https://sc.wikipedia.org/wiki?curid=20135", "title": "Tertza Categoria gir. C", "text": "Sa Tertza Categoria est unu de sos torneos dilettant\u00ecsticos de su campionadu italianu de f\u00f9balu, e rapresentat in manera complessiva s'\u00f9rtimu livellu de s'intrea pir\u00e0mide de f\u00f9balu de s'istadu."}
{"id": "20136", "revid": "18267", "url": "https://sc.wikipedia.org/wiki?curid=20136", "title": "Tertza Categoria", "text": "Sa Tertza Categoria est unu de sos torneos diletant\u00ecsticos de su campionadu italianu de f\u00f9balu, e rapresentat in manera cumplessiva s'\u00f9rtimu livellu de sa pir\u00e0mide intrea de f\u00f9balu de s'istadu italianu.\nDae s'istajone 2017-2018 est istada fundada sa Supercoppa Regionale de Tertza Categoria."}
{"id": "20137", "revid": "18313", "url": "https://sc.wikipedia.org/wiki?curid=20137", "title": "Controllu de sa mente", "text": "Su controllu de sa mente (fintzas naradu sciacuadura de cherbeddu, carcu dae s'inglesu \"brainwashing\") est una t\u00e8cnica o unu imparis de t\u00e8cnicas incaminadas a sa modificatzione de sos protzessos mentales de is indiv\u00ecduos. Si podet impreare subra sa persone pr\u00f2pia e puru in persones agenas cun finalidades diversas: dae su superamentu de s'\u00e8ssere pr\u00f2piu e is abilidades mentales suas a traessu de su dom\u00ecniu de sa mente, passende pro sa sanadura de cumplessos o problemas mentales, fintzas a un'impreu perversu gosi comente sa manipulatzione de \u00e0teras mentes.\nS'impreat in salude mentale pro s'ist\u00f9diu de sas reatziones in su pensamentu, su sentidu e su cumportamentu de s'\u00e8ssere umanu. Is t\u00e8cnicas s'eficatzidade de sas cales est sient\u00ecficamente dimustrada s'\u00e0plicant pro s'isvilupu de sa mente in totu suos a\u00e8rgios. Realizadu dae su matessi sugetu subra sa mente sua, si podet impreare pro s'autodom\u00ecniu de sos pensamentos e in manera cunsighente is emotziones generadas dae issos. S'impreant is t\u00e8cnicas de focalizatzione mentale in \"ipnoterapia\" pro sa sanadura o megioru de su mal\u00e0idu. S'ist\u00f9diu de su \"controllu de sa mente\" puru at interessadu a sa parapsicologia e a religiones e setas medas.\nAntetzedentes de su controllu de sa mente.\nSu dis\u00ecgiu de controllare de su totu sas persones est antigu meda, e cale si siat ditadura, r\u00e8gimene autorit\u00e0riu o monarchia disp\u00f2tica semper ant intentadu chi sos tzitadinos issoro o s\u00f9dditos t\u00e8ngiant is matessi ideas e atit\u00f9dines, mescamente conca a sos dirigentes issoro. Pro custu obietivu, s'est utilizadu dae como tempus meda sa propaganda e sa repressione de c\u00e0budos o organizatziones. Ma custas atziones non podent acabare cun is ideas diferentes in su totale de sa populatzione, mancari aici resessint a evitare chi si manifestent abertamente, a su nessi durante carchi iscuta de tempus.\nPro res\u00e8ssire a acabare cun is ideas de carchi persone cuncreta, s'est recurtu a sa tortura chi in medas ocasiones si limitaiat a bogare cunfessiones (esserent custas beras o nono) comente in su casu de s'Inchisitzione; ma organizatziones repressoras v\u00e0rias, comente sa \u010ceka de sa Rivolutzione russa, ant iscobertu ca cun t\u00e8cnicas desorientadoras, su frius, s'alimentatzione mala e sa pressione costante podiat prentare in is torturados s'idea chi cheriant pro chi a pustis decrararent custa idea prentada a in antis de gi\u00f9ighes e tribunales, pro esempru. Pro custu motivu, is sovi\u00e8ticos sunt istados denuntziados dae Amnesty International in raportos subra s'impreu de sa meighina pro sa tortura, intre \u00e0teras, gasi comente in una publicatzione ispetz\u00ecfica subra sa meighina a s'URSS. A totu custas t\u00e8cnicas si ddas costumat achirire in intro de su t\u00e8rmine \"sciacuadura de cherbeddu\".\nSu problema de sa sciacuadura de cherbeddu cunisistiat ca cando sessaiat sa viol\u00e8ntzia, sa timoria o sa pres\u00e8ntzia de sa persone chi minetzat, is ideas prentadas puru isparessiant e fiant remplasadas dae sas initziales cun lestresa.\nDuncas, dae su matessi momentu casi cando at comintzadu sa tortura che a m\u00e8todu de repressione, s'est pertzibidu sa paga vig\u00e8ntzia de custa t\u00e8cnica e s'abbis\u00f2ngiu de ot\u00e8nnere \u00e0teros prus sighidos in su tempus. Dae s'\u00e0tera banda sa tortura produit secuelas psicol\u00f2gicas graes in su torturadore, comintzende pro su refudu sotziale chi sufret sos buginu (funtzion\u00e0rios de s'istadu incarrigados dae esecutare, ma puru torturare) e sighende pro totu casta de timorias, remordimentos e depressiones pro d\u00e8pere dare dolore e sufrimentu a persones contra sas cales in su fundu non tenet nudda in contras. Esistent pagos raportos meda subra s'allenamentu de torturadores, pro \u00e8ssere unu segretu aut\u00e8nticu de istadu; ma Amnesty International giai at tentu atzessu a unu realizadu dae sa ditadura grega in sa cale si bidiat ca pro mant\u00e8nnere unu corpus de torturadors ist\u00e0bile fiat netzess\u00e0rios buscare gente de su m\u00e8diu rurale chi non disigiarent sighire custa vida, ddis assegurare traballu in tzitades, of\u00e8rrere istip\u00e8ndios mannos e ddos afortigare in manera costante subra s'importu de sa missione issoro pro sa p\u00e0tria (non pro su r\u00e8gimene chi siat), su per\u00ecgulu chi current si lassant de torturare e sa maldade de is persones chi depent torturare. Cun totu custu, in atos comente sa Cummissione pro sa Beridade e s'Apaghidura de Sud\u00e0frica, s'est averguada chi medas torturadors fiant a fundu pentidos e d\u00f2lidos dae sas atziones issoro.\nCustos esempros ammustrant ca sa netadura de cherbeddu no est a tenore de totu is organizatziones e costat isfortzos medas a mant\u00e8nnere.\nCunsigh\u00e8ntzias de su controllu mentale.\nSa cunsigh\u00e8ntzia printzipale de unu protzessu de controllu mentale resessidu est su imprantu de sa personalidade disigiada subra s'anteriore, ma sa personalidade de inghitzu mai s'isperdet e at a acabare pro s'imp\u00f2nnere in s'incasu chi torrent is cunditziones adatas. Ma est dif\u00ectzile deprogrammare a persones chi non tenet una personalidade anteriore a recuberare, ca no esistiat galu, comente in is pitzinnos, o ca in un'arcu de tempus longu, est istada de su totu ismentigada.\nIn prus de custu, si produint \u00e0teros efetos in sa persone, bene pro su controllu mentale o pro sos m\u00e8todos pro l'ot\u00e8nnere. S'ONG ispagnola Prode-Gioventude tzitat sos imbenientes:\nF\u00ecsicas.\nDipendent de su totu dae su tipu de controllu mentale fatu. Ma in generale sunt fadiga musculare."}
{"id": "20138", "revid": "2404", "url": "https://sc.wikipedia.org/wiki?curid=20138", "title": "Manipulatzione de sa mente", "text": "Sa manipulatzione de sa mente est unu tipu de influ\u00e8ntzia sotziale finalizada a cambiare s'intendimentu o su cumportamentu de sos \u00e0teros impreende ischemas e m\u00e8todos s\u00f9bdolos e ingannosos chi podent fintzas essire in s'abusu siat psicol\u00f2gicu siat f\u00ecsicu. Su fine \u00f9rtimu persighidu dae su manipuladore est sa satisfatzione de is mandos suos, de norma a gastos de is \u00e0teros. S'influ\u00e8ntzia sotziale in sese no assumet una connotatzione negativa, in manera contr\u00e0ria a sa manipulatzione; si pighet a esempru su dutore chi isfrutat su rolu suo e s'asimmetria de connoschimentos pro induire su mal\u00e0idu a abbandonare istiles de vida ins\u00e0lubres e dannosos. S'influ\u00e8ntzia sotziale assumet una connotatzione pro fintzas positiva cando non tenet elementos coertzitivos, lassende l\u00ecbera sa persone de atzetare o refudare sos ischemas propostos; in tale casu si faeddat de persuasione, de non conf\u00f9ndere cun comunicatzione eficatze. Si bidat a esempru sa teoria de su nudge, o \"ispinta garbosa\", chi chircat de indiritzare sa persone cara a unu cumportamentu prus virtuosu proponende\u00b7si\u00b7ddu suta forma de giogu.\nRecuisitos de una manipulatzione eficatze.\nSu psic\u00f2logu George K. Simon, afirmat chi s'eficatzidade de sa manipulazione est ligada in sust\u00e0ntzia a chi dda esecutat, chi cheret n\u00e0rrere ca su manipuladore \"de sutzessu\" est dotadu de sas atitudines a sighire:\nS'agressividade velada si declinat in custas duas diretziones:"}
{"id": "20140", "revid": "10458", "url": "https://sc.wikipedia.org/wiki?curid=20140", "title": "Tortura", "text": "Sa tortura est s'atu de dare deliberadamente dolore f\u00ecsicu o psicol\u00f2gicu graes e si poss\u00ecbile lesiones a una persone (o animale), in generale suta su controllu o cust\u00f2dia de su torturadore, e in ue su torturadu est discapassu de si def\u00e8ndere de su chi si ddi faghet. Sa tortura est istada realizada o autorizada indiv\u00ecduos, grupos e istados durante s'ist\u00f2ria dae s'antighidade fintzas a is dies nostras, e is formas de tortura podent variare meda in durada (dae petzi unos pagos minutos a dies medas o agiomai prus tempus). Is resones pro sa tortura podent incl\u00f9ere su castigu, sa vindita, sa reeducatzione pol\u00ectica o religiosa, sa dissuasione, s'interrogat\u00f2riu o sa coatzione de sa v\u00ectima o de tertzos, o semplemente su gosamentu s\u00e0dicu de is chi cumprint sa tortura o dda osservant. Su torturadore podet o nono t\u00e8nnere s'intentzione de ochire o f\u00e8rrere a sa v\u00ectima, ma a bias sa tortura est deliberadamente fatale e podet pretz\u00e8dere a una bochidura o serbire che a una forma cruele de pena de morte. In \u00e0teros casos, su torturadore podet \u00e8ssere indiferente a sa cunditzione de sa v\u00ectima. In alternativa, unas cantas formas de tortura sunt disinnadas pro dare dolore psicol\u00f2gicu e lassare su dannos f\u00ecsicos minore o proas de sa tortura, totu otenende unu patimentu mannu. Dipendende dae s'obietivu, agiomai una forma de tortura chi est intentzionalmente fatale podet \u00e8ssere illonghiada pro perm\u00ectere chi sa v\u00ectima padesset pro su tempus prus longu poss\u00ecbile (comente su mesu impicu).\nMancari a livellu ist\u00f2ricu sa tortura est istada santzionada dae unos cantos istados, est durante su de 20 e su de 21 s\u00e8culu chi sa tortura est istada proibida dae su deretu internatzionale e pro su deretu internu de sa majoria de is paisos. Si cuns\u00ecderat ca est una violatzione de is deretos umanos, e si decrarat ca est inatzet\u00e0bile in s'art\u00ecculu 5 de sa Declaratzione Universale de is Deretos Umanos de s'ONU. Is signat\u00e0rios de is Cumb\u00e8nios de Ginevra de 1949 e is Protocollos Additzionales I e II de 8 de l\u00e0mpadas de su 1977 cointzident ufitzialmente in non torturare a is persones cassadas in is cunflitos armados, natzionales o internatzionales chi siant. Sa tortura est proibida fintzas dae sa Cunventzione de Natziones Unidas contra sa Tortura, chi est istada ratificada dae 156 paisos.\nIs proibitziones legales natzionales e internatzionales subra sa tortura si derivant dae unu cunsensu segundu chi sa tortura e \u00e0teros maltratos sunt immorales. Cun totu chi s'agatent custas cunventziones internatzionales, is organizatziones chi b\u00e0rdiant is abusos de is deretos umanos (pro esempru, Amnesty International, su Cuns\u00ecgiu Internatzionale de Riabilitatzione de is V\u00ectimas de Tortura, etz) informant de s'impreu generalizadu in diferentes istados in medas regiones de su mundu. Amnesty International c\u00e0rculat chi a su nessi 81 guvernos de su mundu atualmente pr\u00e0ticant sa tortura, calincunos de issos abertamente. Istoricamente, is istados in ue sa tortura est istada arrumbada legalemente e aguantada ufitzialmente, disponent de dispositivos e t\u00e8cnicas de tortura istraordinariamente ingeniosas."}
{"id": "20141", "revid": "3602", "url": "https://sc.wikipedia.org/wiki?curid=20141", "title": "Gazeta piemontesa", "text": "Sa gazeta piemontesa (\"Gazzetta Piemontese\" in italianu) fit su giornale ufitziale de su Rennu de Sardigna.\nIstoria.\nS'istoria sua si podet partzire in duos tempos:\nPeriodu 1796-1800.\nIn su mese de Nadale de su 1796, su gubernu piemontesu aiat seberadu de nde bogare su privilegiu de imprenta a sos chi tando, pro traballu, imprentaiant gazetas in Torinu e de faghere in logu insoro unu giornale ufitziale. Naschiat de custa manera sa \"Gazzetta Piemontese\", in ue su segretariu de Istadu Vincenzo Valsecchi faghiat su redatore.\nSu giornale aiat sighidu a imprentare siat in sos tempos de Napoleone (1797-1799) siat cun sa restauratzione austro-russa (1799-1800). Che lu aiant tancadu cun sa torrada de sos frantzesos, pro more de unu decretu de sa Cummissione esecutiva de su 26 de su 1800 in su mese de Santu Gaine, chi poniat frenu meda a sa libertade de imprenta.\nPeriodu 1814-1860.\nSu giornale nche lu aiant torradu a aberrere cun sa ruta de su Rennu de Italia fatu dae Napoleone e cando che fint torrados sos de Savoia. Lu aiant imprentadu, semper in Torinu, dae su 2 de austu de su 1814 (numeru de unu) a su 3 de jannalzu ed su 1860, in sa tipografia D. Pane. In su cominzu nde faghiant unu numeru nou dontzi tres chidas; in su 1834, lu aiant fatu cotidianu. A pustis de s'Istatutu Albertinu (martzu 1848), che li aiant agiuntu su titulu cumpridu de \"Giornale ufitziale de su Rennu\". Dae su 1849 a su 1857 nde fit a cabu Guglielmo Stefani, chi a pustis diat a fraigare s'agentzia de imprenta chi at pigadu su numene sou (\"Agenzia Stefani\"). In su 1860, sa gazeta piemontesa at mudadu numene in \"Gazeta ufitziale de su Rennu de Sardigna\" e a pustis in \"Gazeta ufitziale de su Regnu de Italia\", cun s'aunimentu italianu."}
{"id": "20142", "revid": "7227", "url": "https://sc.wikipedia.org/wiki?curid=20142", "title": "Istentales", "text": "Sos Istentales sunt una banda musicale sarda fundada in su 1995 dae su musicheri nugoresu Gigi Sanna.\nN\u00e0schida de su n\u00f9mene.\nSu n\u00f9mene de sa banda benit dae su de una de sas prus importantes costellatziones de su chelu de s'emisf\u00e8riu boreale, chi in italianu la narant Orione. Custa costellatzione fiat in s'antig\u00f2riu de gabbale mannu a s'orientamentu pro pastores e massajos, e duncas est abarrada in s'immagin\u00e0riu colletivu de su p\u00f2pulu sardu.\nGenia musicale.\nSu \"sound\" de custa banda est caraterizadu dae s'impreu de sonos pr\u00f2pios de sa m\u00f9sica sarda traditzionale ammesturadu cun sonoridades prus modernas. Su grupu impreat mescamente sa limba sarda, ma bi sunt cantzones in italianu puru.\nAlbum.\nSa banda dae su 1995 at publicadu:"}
{"id": "20143", "revid": "2404", "url": "https://sc.wikipedia.org/wiki?curid=20143", "title": "Libertade", "text": "Sa libertade (dae su latinu \"libertas\") est sa capatzidade de seberare. Est un'idea chi includet su no \u00e8ssere assugetadu a unu sugetu diferente de unu matessi, autoridade, p\u00f2dere chi istabilat un'alienatzione, d\u00e8pere, disciplina o cale si siat cunditzione no istabilida dae su matessi sugetu. Designat sa facultade de sa persone umana chi ddi permitet de detz\u00ecdere de acabare un'\u00f2pera determinada o de no dd'acabare. In \u00e0teras par\u00e0ulas, su chi permitet a sa persone umana de detz\u00ecdere si cheret f\u00e0ghere calicuna cosa o no, ddu faghet l\u00ecberu, ma puru respons\u00e0bile de is atos suos.\nSu l\u00ecberu arb\u00ectriu est unu cuntzetu chi est istadu allegadu durante chentinas de annos, mescamente in cuntestos filos\u00f2ficos e religiosos. Pigare sentidu prenu in opositzione a cuntzetos tales comente: iscravidade, assugetamentu, opressione o determinismu intre \u00e0teros.\n\u00c0teros cuntzetos relatados cun sa libertade in generale sunt is libertades tz\u00ecvicas, chi sunt rispetadas o nono dae tipos diferentes de guvernu. Sa libertade tz\u00ecvica est sa capatzidade de f\u00e0ghere atos chi non sunt incl\u00f9didos in unu determinadu sistema penale de un'istadu. Custos atos incluent su deretu de reunione e ass\u00f2tziu, sa possibilidade de cunvocare manifestatziones o votare, sa libertade de f\u00e0ghere publicamente una religione o def\u00e8ndere sas ideas pr\u00f2pias.\nSegundu unu cuntzetu non petzi kantianu, sa libertade est una cunditzione formale de su s\u00e8beru chi, cando si faghet atu cuncretu, at a pad\u00e8ssere in manera netzess\u00e0ria de is cunditzionamentos chi ddi benint de su mundu beru, sutapostu a is leges f\u00ecsicas, o dae situatziones determinadoras de \u00e0tera natura.\nSegundu bisura psicol\u00f2gica podimus int\u00e8ndere sa libertade coment'est pertzibida dae su sugetu:"}
{"id": "20144", "revid": "7227", "url": "https://sc.wikipedia.org/wiki?curid=20144", "title": "Freedom House", "text": "Freedom House est un'organizatzione non guvernativa cun sede in Washington D.C. e cun uf\u00ectzios in una dosina de istados fundada su 31 de santugaine de su 1941. Cunduit chircas e promovet sa democratzia, sa libertade pol\u00ectica e is deretos umanos. Si descriet a issa matessi che a \"\u201cuna boghe crara pro sa democratzia e sa libertade a su mundu\u201d\".\nDae su 1972 s'organizatzione mesurat is deretos pol\u00ecticos e libertades tziviles in is istados de totu is paisos de su mundu, includende\u00b7nche sos 35 paisos de sas Am\u00e8ricas, peri publicatzione annuale \"Freedom in the Word\" (Libertade a su Mundu), aici comente s'istadu de sa libertade de imprenta a traessu de su raportu \"Freedom of the Press\" (Libertade de Imprenta). In prus, Freedom House p\u00f9blicat un'ist\u00f9diu de governabilidade democr\u00e0tica subra sessanta paisos, su \"Countries at the Crossroads\" (Paisos in is rugheras) chi incluet 15 paisos latinoamericanos."}
{"id": "20146", "revid": "20308", "url": "https://sc.wikipedia.org/wiki?curid=20146", "title": "Eccellenza Sardigna 1991-1992", "text": "Su campionadu italianu de f\u00f9balu de Eccellenza Sardigna 1991-1992 est istadu su primu organizadu in It\u00e0lia. Rapresentat su de ses livellos de su f\u00f9balu italianu.\nCustu est su campionadu regionale de Sardigna organizadu dae su Comitadu Regionale Sardu. A fine l\u00e0mpadas 1992 su Comitadu Regionale, obedessende a sas diretivas F.I.G.C. chi cheriant a insertare su n\u00f9mene de sa regione in sa denumenatzione ufitziale, at cambiadu denumenatzione abolende sa par\u00e0ula Sardu e divenende Comitadu Regionale Sardigna.\nSa prima editzione de s'Eccellenza Sardigna fiat istada binta dae su Castelsardo pro sa prima bia in s'ist\u00f2ria sua.\nBibliografia.\nLibros"}
{"id": "20147", "revid": "2404", "url": "https://sc.wikipedia.org/wiki?curid=20147", "title": "Istamentu", "text": "Si naraiat istamentu (catalanu: \"Estament\"; ispagnolu: \"Estamento\"; italianu: \"Stamento\"), o \"bratzu\" (catalanu: \"Bra\u00e7\"), cadaunu de is cumponentes de su parlamentu de regnos medievales e modernos v\u00e0rios, intre cales su de su Regnu de Sardigna fintzas a sa fusione perfeta (1847), cando cun s'emanatzione de s'Istatutu albertinu fiat istadu istituidu su parlamentu subalpinu.\nCando su parlamentu s'atobiaiat in sessione plen\u00e0ria, is cumponentes suas assumiant sa denumenatzione de \"bratzos\", mentras cando s'atobiaiant in manera separada si naraiant, a puntu, istamentos.\nIst\u00f2ria.\nSu Parlamentu fiat istituidu in Casteddu dae Pedru su Tzerimoniosu su 15 de fre\u00e0rgiu de su 1355.\nA pustis de s'apaghiamentu de s'\u00ecsula, fiat istadu cunvocadu ogni deghe annos tzirca fintzas a cando su regnu de Sardigna aiat fatu parte de sa Corona de Aragona in antis e de sa Corona de Ispagna a pustis; cando res de Sardigna fiant fatos is Savoja no fiat istadu prus cunvocadu.\nIn su 1793, in cunsigh\u00e8ntzia de s'isbarcu de is sordados de sa rep\u00f9blica frantzesa essida dae sa rivolutzione, s'istamentu militare si fiat autocunvocadu, in base a un'antigu privil\u00e8giu, pro aparitzare is defensas. A pustis de si fiant atobiados fintzas is \u00e0teros duos bratzos.\nSa riunione de sos istamentos a pustis de belle unu s\u00e8culu aiat allutu de isperu sa populatzione, chi aiat giradu petitziones numerosas medas. Issos aiant detz\u00ecdidu per\u00f2 de si dedicare petzi a sa defensa de su regnu, inviende torra s'amministratzione a cando diat \u00e8ssere istadu cunvocadu unu parlamentu regulare.\nIn cunsigh\u00e8ntzia de sa resissida de sa gherra (sa Sardigna fiat abarrada s'\u00f9nicu avampostu de Europa a no \u00e8ssere inv\u00e0dida dae Napoleone, paris a Inghilterra, Sitz\u00eclia e R\u00f9ssia), is istamentos aiant giradu a su soberanu is famadas \"chimbe dimandas\" cun is cales aiant chircadu de instaurare unu raportu prus rapresentativu, intre cale a puntu sa cunvoca de su parlamentu ogni deghe annos. Con totu de sos acumpensos onor\u00ecficos generosos a chie si fiat distintu in sa defensa, is dimandas fiant abarradas de su totu chentza de ascurtare.\nCumpositzione.\nParis a medas regnos de s'Ancien r\u00e9gime, cales is Istados generales de Frantza fintzas a sa Rivolutzione, su parlamentu espressaiat una rapresentatividade virtuale. Issu fiat articuladu in tres bratzos: istamentu militare, istamentu eclesi\u00e0sticu e istamento reale. Is cumponentes issoro si naraiant \"boghes\".\nS'istamentu cresi\u00e0sticu, chi costituiat su primu bratzu pro su tzerimoniale, fiat cumpostu dae su cleru: nde faghiant parte difatis is tres archip\u00ecscamos sardos, is p\u00ecscamos, is abades, is priores e is rapresentantes de is cap\u00ectulos. Sa \"prima boghe\", est a n\u00e0rrere su presidente, fiat s'archip\u00ecscamu de Casteddu.\nS'istamentu militare fiat cumpostu dae is cadderis, dae is n\u00f2biles e dae is feudat\u00e0rios, chi a prim\u00ectziu fiant tres categorias distintas e cuntzetualmente ddu fiant abarrados, mancari cun su tempus aiant tiradu a cointz\u00ecdere: giai de su de 17 s\u00e8culos totu is feudat\u00e0rios fiant fintzas n\u00f2biles e (francu chi no esserent f\u00e8minas) cadderis e agiomi totu is n\u00f2biles fiant fintzas cadderis, nointames abarraiant cadderis non n\u00f2biles v\u00e0rios e medas n\u00f2biles non feudat\u00e0rios. Prima boghe de s'istamentu militare fiat su feudat\u00e0riu presente cun su t\u00ectulu prus artu e a paridade de rangu su cun su t\u00ectulu prus antigu: difatis is chi prus a s'ispissu ant apompiadu custu rolu fiant su marchesu de Biddesorris e su marchesu de L\u00e0coni; unas \u00e0teras bortas su marchesu de Sol\u00e9minis (in s'\u00f9rtimu parlamentu, in su 1698), su marchesu de Villar\u00ecos (in s'autocunvocazione de su 1793), su marchesu de Albis.\nS'istamentu tzivile, o reale, fiat cumpostu dae is rapresentantes de is sete tzitades r\u00e8gias (est a n\u00e0rrere chentza de feudat\u00e0riu), narados s\u00ecndigos: S'Alighera, Bosa, Casteddu, Casteddu Aragonesu (oe Casteddu Sardu), Igr\u00e8sias, Aristanis e T\u00e0tari. Custos rapresentantes fiant el\u00e8gidos dae s'ann\u00f2beru restrintu de is tzitadinos e pro lege non podiant \u00e8ssere n\u00f2biles (pro evitare cuntierras de inter\u00e8ssiu cun is \u00e0teros istamentos o subra-rapresentatividades de is persones), mancari a s'ispissu fiant fatas etzetziones pro is tzitades prus minores in ue su s\u00e8beru fiat limitadu a diaderus. Sa prima boghe de s'istamentu reale fiat su s\u00ecndigu de Casteddu.\nIn su primu parlamentu, de su 1355, in annantu a is tres bratzos \"t\u00ecpicos\" si nd'agataiat unu de bator chi rapresentaiat is comunidades no infeudadas, chi in cussu momentu fiant ancora numerosas.\nAcumpridos.\nSu parlamentu fiat cunvocadu ogni deghe annos tzirca e teniat su c\u00f2mpitu de rapresentare su regnu, dibatende problemas e espressende propostas de provedimentos de inter\u00e8ssiu generale. Annotamala teniat su c\u00f2mpitu non trascur\u00e0bile de votare su \"donativu\", est a n\u00e0rrere su tributu deretu chi su regnu depiat bessare in is c\u00e0scias de su re pro is deghe annos imbenientes, e is modalidades de partzidura intre is cuntribuentes.\nDurante su per\u00ecodu sab\u00e0udu sos istamentos non fiant cunvocados mai prus, cun sa etzetzione sola de s'autocunvocazione in su 1793, e sa cantificazione e sa partzidura de su donativu fiant afidadas a tratativas diretas cun is tres primas boghes.\nRolu sotziale.\nCun totu ca sos istamentos fiant rapresentativos de totu sa sotziedade, sa cumpositzione issoro tiraiat a subra-rapresentare is inter\u00e8ssios de is classes dirigentes. Sende gasi in s'internu issoro si fiat afirmados a s'ispissu is prus importantes elementos de s'\u00e9lite pol\u00ectica e intelletuale de sa sotziedade sarda, comente Vicente Bacallar a sa fine de su de 17 s\u00e8culos o Frantziscu Ign\u00e0tziu Mannu e Gerolamu Pitzolo in su de 18, isceti pro f\u00e0ghere unos cantos esempros.\nAnnotamala si is din\u00e0micas sotziales a s'internu de su regnu podiant in tzertos casos t\u00e8nnere natura de dial\u00e8tica intre classes sotziales diversas, in su raportu cun sa corte sos inter\u00e8ssios de is tzetos sotziales v\u00e0rios tiraiant a cointz\u00ecdere. A suportu de custa cointzid\u00e8ntzia ddoe est pro esempru su cunsensu ampru chi at regortu Agostinu de Castelv\u00ec, marchesu de L\u00e0cana e cabu carism\u00e0ticu de sa sotziedade sarda in is fatos chi aiant portadu a s\"'affaire\" Camarassa in is annos 1660, comente fintzas is numerosas petitziones chi fiant arribados de totu sa sotziedade sarda a s'istamentu militare in su 1793."}
{"id": "20148", "revid": "10458", "url": "https://sc.wikipedia.org/wiki?curid=20148", "title": "Montologia", "text": "Sa Montologia o ist\u00f9dios de sos montes, mutida traditzionalmente fintzas \"orologia\" (dae su gregu \"oros\", \u1f44\u03c1\u03bf\u03c2, pro 'monte' e \"logos\", \u03bb\u03cc\u03b3\u03bf\u03c2), est unu campu de chirca chi si cuntzentrat in sos tretos de sa superf\u00ectzie terrestre cugugiados dae paes\u00e0gios de montes.\n\u00c0reas de monte.\nSunt istadas isvilupadas maneras medas pro definire sas \u00e0reas \"montanas\". Mentras unos cantos impreant una difer\u00e8ntzia altitudinale de 300 m a s'internu de un'\u00e0rea, pro definire cussa zona comente montagnina, \u00e0teros cuns\u00ecderant sas difer\u00e8ntzias de 1000 m o prus, a segunda de sa zona. In prus, unos includent sa betada pro definire sas regiones montanas, escludende gasi sas zonas artas (a es\u00e8mpiu s'Altipianu andinu o s'Altipianu tibetanu), zonas a s'ispissu b\u00ecdidas comente a montagninas. Una definitzione prus pragm\u00e0tica ma \u00f9tile est istada proposta dae s'Istitutu Natzionale de Istat\u00ecstica (ISTAT), chi class\u00ecfica sas comunas comente a zonas montanas.\nSu Programma ambientale de sas Natziones Unidas at prod\u00f9idu una mapa de sas zonas montanas de totu su mundu; impreende una cumbinatzione de crit\u00e8rios, at incl\u00f9didu sas regiones cun\nFocus.\nDefinitzione ampra.\nIn unu sensu prus ampru, sa chirca in sos montes est cunsiderada una chirca \"in sas\" regiones de montagna: pro esempru, ist\u00f9dios disciplinares in subra de prantas (bot\u00e0nica) himalayanas, rocas andinas, tzitades alpinas, o grupos \u00e8tnicos carp\u00e0ticos. Est paragon\u00e0bile a sa chirca chi si cuntzentrat in subra de s'\u00c0rticu e s'Ant\u00e0rticu.\nDefinitzione istrinta.\nIn sensu prus istrintu, sa chirca in sos montes si cuntzentrat \"in sas\" regiones de monte, sa descritzione issoro e s'acrarimentu de s'interatzione \u00e8ssere umanu-ambiente e s'isvilupu sosten\u00ecbile (normativu) de custas \u00e0reas. Sa chirca montana definida gasi si c\u00f2llocat intre sas isci\u00e8ntzias naturales, sas isci\u00e8ntzias sotziales e sas isci\u00e8ntzias umanas. Basende\u00b7si supra sos traballos de Alexander von Humboldt in sas Andes, sa geografia montana e s'ecologia de su paes\u00e0giu sunt cunsiderados setores de ist\u00f9diu fundamentales; nointames, contribuidos de importu mannu benint dae s'antropologia, sa geologia, s'economia, s'ist\u00f2ria o sa pianificatzione de su territ\u00f2riu. Pro f\u00e0ghere unu resumu, una chirca montana definida in modu restritivu \u00e0plicat un'acostamentu regionale interdisciplin\u00e0riu e integrativu. Slaymaker resumet:\nDenumenatzione.\nSos ist\u00f9dios de sos montes o \"orologia\" - de non conf\u00f9ndere cun orografia -, benint a bortas denominados \"montologia\". Custu t\u00e8rmine derivat de sa \"geoecologia de monte\" de Carl Troll - sa geoecologia est sa tradutzione inglesa de Troll de su tedescu \"Landschafts\u00f6kologie\"- e est aparta in un'incontru in Cambridge, Massachusetts in su 1977. Dae tando, istudiosos che a Jack D. Ives, Bruno Messerli e Robert E. Rhoades ant sustentadu s'isvilupu de sa montologia che a una chirca interdisciplin\u00e0ria in subra de sos montes. Su t\u00e8rmine montologia est istadu incl\u00f9didu in su Oxford English Dictionary in su 2002. Definit sa montologia comente:\nDe un'ala, su t\u00e8rmine \"montologia\" est istadu criticadu pro neghe de sa mescol\u00e0ntzia de su latinu (\"m\u014dns\", pl. \"mont\u0113s\") e de su grecu (\"logos\"). De s'\u00e0tera, per\u00f2, custu est fintzas su casu bene atzetadu in medas disciplinas diferentes giai consolidadas che a sa glatziologia o a sa sotziologia.\nRivistas de ist\u00f9dios de sos montes.\nS'elencu chi sighit cumprendet sas rivistas peer-reviewed chi si cuntzentrant in subra de sa chirca in monte e sunt abertas siat a sas isci\u00e8ntzias naturales chi a sas sotziales:"}
{"id": "20149", "revid": "12712", "url": "https://sc.wikipedia.org/wiki?curid=20149", "title": "Dii europea de is l\u00ecnguas", "text": "Su 26 cabudanni est st\u00e8tia proclamada Dii europea de is l\u00ecnguas de su Cunsillu de Europa, cun s'amparu de s'Unioni Europea, su 6 de idas de su 2001, a sa fini de s'annu europeu de is l\u00ecnguas, su 2001.\nIntra is obietivus generalis de sa Dii europea de is l\u00ecnguas ddoi at sa sensibilizatzioni apitzus de s'importu de s'imparu de is l\u00ecnguas po amellorai su plurilinguismu e sa cumprensioni interculturali, promovi sa diversidadi lingu\u00ecstica de s'Europa e incoragiri su st\u00f9diu de is limbas po totu sa vida.\nCun s'ocasioni, est organizada una filera de acuntessimentus in totu s'Europa, eventus po pipius, programas de arr\u00e0diu e televisioni, cufer\u00e8ntzias. Is eventus non funt organizaus ni de su Cunsillu ni de s'Unioni europea, mancai custus agiudint cun unu contributu in dinari.\nDdoi at agiumai 225 l\u00ecnguas ind\u00ecgenas in Europa \u2013 su 3% de is l\u00ecnguas mundialis. Sa parti manna de issas est de or\u00ecgini indoeuropea. In prus, cun s'arribu de imigraus e amparaus, su multilinguismu s'est amanniau. Sceti in Londra si fueddant 300 l\u00ecnguas.\nSegundu unu sond\u00e0giu europeu \u201cIs europeus e is l\u00ecnguas insoru\u201d (\u201cEurobarometro speciale 243\u201d, friaxu 2006), su 56% de is citadinus europeus (Ue a 25 membrus) fueddat una l\u00ecngua diferenti de sa l\u00ecngua mama sua, su 28% est bonu a impreai duas l\u00ecnguas str\u00e0ngias, su 38% conn\u00f2scit s'inglesu, su 14% conn\u00f2scit su francesu o su tedescu. S'europeu t\u00ecpicu chi fueddat prus l\u00ecnguas est unu studianti, unu manager o est n\u00e0sciu in unu paisu innui sa l\u00ecngua est diferenti de sa de is babus.S'Ue promovit una pol\u00ectica multilingu\u00ecstica. In s'at\u00f2biu mannu de Bartzellona de su 2002, s'est postu s'obietivu de fai imparai a is pipius a su mancu duas l\u00ecnguas in edadi gi\u00f2vuna.\nS'Ue spendit prus de 30 millionis de \u00e8urus a s'annu po promovi s'imparu de is l\u00ecnguas e sa diversidadi lingu\u00ecstica po m\u00e8diu de is programas Socrates e Leonardo da Vinci, una pol\u00ectica incumentzada cun su programa \"Lingua\", in su 1990."}
{"id": "20150", "revid": "20308", "url": "https://sc.wikipedia.org/wiki?curid=20150", "title": "Copa de Sardigna", "text": "Sa Copa de Sardigna (mutida fintzas Copa It\u00e0lia Diletantes Sardigna) est su m\u00e0ssimu torneu a eliminatzione direta de Sardigna. Istituidu in su 1991-1992, cunsentit a su binchidore de partetzipare a sa fase natzionale de sa Copa It\u00e0lia Diletantes.\nF\u00f2rmula.\nDe s'istitutzione sua e finas s'istajone 2005-2006 incl\u00f9dida, partetzipaiant a sa Copa totus sas 16 iscuadras de \"Eccellenza\" e sas 32 de Promotzione, custa \u00f9rtima divisa in duos girones. De s'istajone imbeniente, sas duas divisiones chertant una copa separada. Sas binchidoras s'afrontant in sa Supercopa de Sardigna."}
{"id": "20151", "revid": "7227", "url": "https://sc.wikipedia.org/wiki?curid=20151", "title": "Coppa de Sardigna", "text": ""}
{"id": "20154", "revid": "18313", "url": "https://sc.wikipedia.org/wiki?curid=20154", "title": "Copa Sardigna 2020-2021", "text": "Sa Copa Sardigna 2020-2021 est sa de 30 editziones de su m\u00e0ssimu trofeu regionale sardu. "}
{"id": "20155", "revid": "18267", "url": "https://sc.wikipedia.org/wiki?curid=20155", "title": "Lista de sas istajones de su Tavolara Calcio", "text": "Custa est una lista de sas istajones de su \"Tavolara Calcio\", isquadra de sa tzitade de Terranoa, in Sardigna."}
{"id": "20156", "revid": "149", "url": "https://sc.wikipedia.org/wiki?curid=20156", "title": "Istajone de su Tavolara 2019-20", "text": "Custa p\u00e0gina collit sos resurtados de s'isquadra de su Tavolara in sa Tertza Categoria gir. D (Terranoa-T\u00e8mpiu) chi cumprendiat ultres a su Tavolara isquadras gadduresas (Azzan\u00ec, Golfo Aranci, Juve Luras, Loiri e Rudalza) e de su Monte Acuto (Audax Padru, Funtanaliras Monti, Oschirese e Tulese).\nSu Tavolara s'est classificadu su de oto."}
{"id": "20157", "revid": "168157", "url": "https://sc.wikipedia.org/wiki?curid=20157", "title": "Istajone de su Tavolara 2015-16", "text": "Custa p\u00e0gina collit sos resurtados de s'isquadra de su Tavolara in sa Prima Categoria gir. D, chi currispondiat a su girone chi cumprendiat isquadras de sa Barb\u00e0gia de N\u00f9goro (Bardia, de Durgali, Bittese e Santu Predu), de sa Barb\u00e0gia de Ollolai (Corrasi Junior Oliena e Ollolai), baroniesas (La Caletta, Fanum Orosei, Posada e Tuttavista de Garteddi), gadduresas (Golfo Aranci, Atletico La Maddalena, Luogosanto, Porto Rotondo e Monti di Mola) e de su Monte Acuto (Buddus\u00f2).\nSu Tavolara s'est classificadu su de chimbe."}
{"id": "20158", "revid": "149", "url": "https://sc.wikipedia.org/wiki?curid=20158", "title": "Istajone de su Tavolara 2020-21", "text": "Custa p\u00e0gina collit sos resurtados de s'isquadra de su Tavolara in sa Tertza Categoria gir. D (Terranoa-T\u00e8mpiu) chi cumprendiat ultres a su Tavolara isquadras."}
{"id": "20159", "revid": "10458", "url": "https://sc.wikipedia.org/wiki?curid=20159", "title": "Genotz\u00ecdiu culturale", "text": "Su genotz\u00ecdiu culturale (connotu fintzas comente isperdimentu culturale) est unu tipu de genotz\u00ecdiu chi cunsistet in s'eliminatzione, c\u00e0mbiu o inutilizatzione de sa cultura de unu grupu umanu chentza de abbis\u00f2ngiu de eliminare in manera f\u00ecsica a is persones chi pertenent a custa cultura. Custu est unu protzessu de agressione in su cale s'imponet una cultura noa angena (sa de sos agentes agressores) andende a eliminare, remplasende o inutilizende is lig\u00e0menes sotziales chi permitiant is manifestatziones culturales chi su grupu teniat in antis, de forma tale chi sa limba nadia, s'arte, is traditziones musicales, sa literadura orale o iscrita, is cumbinchimentos religiosos, is cumbinchimentos morales, is istitutziones pol\u00ecticas traditzionales e gasi sighende si isperdant o siant surbidas in intro de sa cultura angena noa. Custu protzessu batit a su c\u00e0mbiu de un'identidade culturale pro un'\u00e0tera, ma su fatu chi in sa majoria de is casos non cumportet un'agressione f\u00ecsica, faghet chi, a s'ispissu, non siat pertzibidu gosi dae is membros de sa cultura agredida."}
{"id": "20160", "revid": "18267", "url": "https://sc.wikipedia.org/wiki?curid=20160", "title": "Lista de sos derbi tra Olbia e Tavolara", "text": "Su Derbi de Terranoa est su disafiu de f\u00f9balu intre sas duas iscuadras printzipales de Terranoa, s'Olbia e su Tavolara. Sa tabella chi sighit frunit totu sos resurtados otentos dae sas duas iscuadras in cada una de sas partidas giogadas. Est agiornada a su 16 de ghenn\u00e0rgiu 2012, data de s'\u00f9rtimu add\u00f2biu in Eccellenza Sardigna.\nBibliografia.\n "}
{"id": "20161", "revid": "175159", "url": "https://sc.wikipedia.org/wiki?curid=20161", "title": "Eccellenza Sardigna 2006-2007", "text": "Su campionadu italianu de f\u00f9balu de Eccellenza regionale 2006-2007 est istadu su de s\u00e8ighi organizadu in It\u00e0lia. Rapresentaiat su de ses livellos de su f\u00f9balu italianu.\nCustu est su girone organizadu dae su comitadu regionale de Sardigna, difatis sa prima divisione de su f\u00f9balu sardu, bintu pro sa segunda bia in s'ist\u00f2ria sua dae su Tavolara.\nIstajone.\nSu campionadu de Eccellenza Sardigna de s'istajone 2006-2007, assentadu dae 16 iscuadras, est istadu bintu dae su Tavolara pro sa segunda bia in s'ist\u00f2ria sua, a pustis de unu chertu cun su Budoni duradu totu su campionadu e aende\u00b7si ris\u00f2lvidu in s'iscontru dir\u00ecgidu de sa pen\u00f9rtima die bintu dae sos isolanos pro 1-0. Su Budoni colat a sos play-off natzionales (ue benit derrotadu pro su segundu annu consecutivu in finale) a pustis de \u00e0ere derrotadu su San Teodoro e su Quartu 2000 a sos Play-off regionales. Su Castelsardo imbetzes bal\u00e0ngiat sa promotzione in S\u00e8rie D gr\u00e0tzias a su de tres logos in sas fases finales de sa [Copa It\u00e0lia Diletantes 2006-2007|Copa It\u00e0lia]] de Eccellenza.\nUltres a su Latte Dolce, torradu a dae segus diretamente, sos play-out cundennant a sa [Promotzione Sardigna|Promotzione]] fintzas a sa Tharros e a s'Ilvamaddalena.\nIsquadras partitzipantes.\nSu campionadu hat bistu sa partitzipatzione de isquadras de s'Anglona (Castelsardo), de sa Barb\u00e0gia de Ollolai (Taloro Gavoi), de sa Baronia (Budoni), de su Campidanu (Quartu 2000, Sant'Elena, Samassi e Selargius), de su Campidanu de Aristanis (Tharros), de Gaddura (Ilvamaddalena, San Teodoro e Tavolara), de su Guilcer (Ghilarza), de sa Nurra (La Palma Alghero e Latte Dolce), de s'Ogiastra (Tortol\u00ec) e de su S\u00e0rrabus (Villasimius)."}
{"id": "20162", "revid": "18267", "url": "https://sc.wikipedia.org/wiki?curid=20162", "title": "Eccellenza Sardigna 1999-2000", "text": "Su campionadu italianu de f\u00f9balu de Eccellenza regionale 1999-2000 est istadu su de noe organizadu in It\u00e0lia. Rapresentaiat su de ses livellos de su f\u00f9balu italianu.\nCustu est su girone organizadu dae su comitadu regionale de Sardigna, difatis sa prima divisione de su f\u00f9balu sardu, bintu dae su Tavolara."}
{"id": "20163", "revid": "7227", "url": "https://sc.wikipedia.org/wiki?curid=20163", "title": "Genotz\u00ecdiu culturale/logudoresu", "text": ""}
{"id": "20164", "revid": "2404", "url": "https://sc.wikipedia.org/wiki?curid=20164", "title": "Genotz\u00ecdiu culturale de sos Uiguros", "text": "Is cr\u00ecticos de su tratamentu tzinesu de sos uiguros ant acusadu su guvernu tzinesu de una pol\u00ectica de sinizatzione in su Xinjiang durante su de 21 s\u00e8culos, definende custa pol\u00ectica un'etnotz\u00ecdiu o unu genotz\u00ecdiu culturale de sos uiguros. In piessignu, est istada posta in evid\u00e8ntzia sa cuntzentratzione de uiguros in is campos de re-educatzione isponsorizados dae s'Istadu (istimada in 1-3 milliones de persones, subra unos 11 milliones de uiguros presentes in Tzina), sa reprimida de is pr\u00e0ticas religiosas e culturales uiguras e is testimonias de presumidas violatziones de is deretos umanos, intre chi isterilizatzione fortzada e contratzetzione (su chi at gi\u00f9ghidu m\u00e8dias medas a chistionare de \"genotz\u00ecdiu demogr\u00e0ficu\" pro neghe de s'abasciamentu forte de su tassu de n\u00e0schida in \u00e0reas de Tzina cun una fita manna de populatzione uigura).\nIn intro de s'ONU 23 Istados membros cundennant is pol\u00ecticas de sa Tzina in su Xinjiang e 54 Paisos ddas apoderant.\nCuntestu ist\u00f2ricu.\nCunflitu in su Xinjiang.\nDinastias tzinesas v\u00e0rias ant istoricamente esertzitadu su controllu subra partes de su modernu Xinjiang. Sa regione fiat colada suta su dom\u00ecniu tzinesu modernu a fatu de s'ispaniadura cara a ovest de sa dinastia Qing, chi aiat bidu fintzas is conchistas de su Tibet e de sa Mong\u00f2lia. \nA pustis de sa bochidura in su 1928 de Yang Zengxin, su guvernadore de su Khanadu Kumul semi-aut\u00f2nomu in su Xinjiang orientale, suta sa Rep\u00f9blica de Tzina, Jin Shuren, fiat sutz\u00e8didu a Yang che guvernadore de su Khanadu. A sa morte de su Kamul Khan Maqsud Shah in su 1930, Jin aiat abolidu in manera cumprida su Khanadu e aiat pigadu su controllu de sa regione che a sennore de sa gherra. In su 1933, sa prima rep\u00f9blica de Turkestan orientale fiat fundada durante sa rebellia Kumul. In su 1934, sa Prima Rep\u00f9blica de su Turkestan fiat conchistada dae su sennore de sa gherra Sheng Shicai cun s'agiudu de s'Unione Sovi\u00e8tica in antis chi Sheng si torraret a apaghiare cun sa Rep\u00f9blica de Tzina, in su 1942. In su 1944, sa rebellia Ili aiat batidu a sa segunda rep\u00f9blica de Turkestan orientale, dipendente de s'Unione Sovi\u00e8tica pro su cumm\u00e8rtziu, sas armas e su \"t\u00e0tzitu cunsensu\" pro s'esist\u00e8ntzia sua in antis de \u00e8ssere surbida in sa Rep\u00f9blica Populare Tzinesa in su 1949.\nDe sos annos '50 a sos annos '70, su guvernu tzinesu aiat isponsorizadu una migratzione de massa de tzinesos Han in sa regione e aiat introduidu una s\u00e8rie de pol\u00ecticas pro suprimire s'identidade culturale e sa religione de sos uiguros. Durante custu per\u00ecodu fiant bessidas a pitzu organizatziones separatistas uiguras v\u00e0rias cun unu potentziale amparu de s'Unione Sovi\u00e8tica, cun su Partidu populare de su Turkestan orientale chi fiat su prus mannu in su 1968. Durante sos annos '70, is sovi\u00e8ticos sustentaiant su Fronte rivolutzion\u00e0riu unidu de su Turkestan orientale (URFET) in funtzione anti-tzinesa.\nIn su 1997, una retada de sa politzia e s'esecutzione de 30 suspetados separatistas durante su Ramadan aiat batidu a manifestatziones mannas in su fre\u00e0rgiu 1997 chi aiant portadu a s'intzidente de Ghulja, una repressione violenta a banda de s'Es\u00e8rtzitu populare de liberatzione tzinesa chi aiat fatu a su nessi noe mortos. Custu aiat batidu a un'escalation: is atentados in is postales de \u00dcr\u00fcmqi a sa fine de su mese diant ochire a noe persones cun responsabilidades reconnotas dae is grupos de esiliados uiguros. In su mese de martzu 1997, una bomba in unu postale aiat ochidu duas persones cun responsabilidades rivendicadas dae is separatistas uiguros e de s'Organizatzione pro sa libertade de su Turkistan orientale cun sede in Turchia.\nIn su mese de tr\u00eculas de su 2009, in su Xinjiang fiant tzocados avolotos in resposta a una perrica violenta intre traballadores uiguros e tzinesos Han in una f\u00e0brica chi aiant provocadu prus de chentu mortos. A pustis de sos abbolotos, unos uiguros terroristas aiant ochidu dusinas de tzinesos Han in atacos coordinados dae su 2009 a su 2016, comente pro esempru s'atacu cun gurteddu in su martzu 2014 in s'istatzione ferruvi\u00e0ria de Kunming. Is atacos fiant istados ghiados dae separatistas uiguros, carchiunu ordingiadu dae s'organizatzione terroristica disinnada dae is Natziones Unidas Su Partidu Isl\u00e0micu de Turkistan (ex Movimentu Isl\u00e0micu de Turkistan Orientale). In s'\u00e8steru, in su 2016 terroristas uiguros ant bombardadu s'ambasciada tzinesa in Kirghisist\u00e0n; in su 2014, ant ochidu 25 persones in un'atacu a unu santu\u00e0riu thailandesu pobulare intre is turistas tzinesos.\nDurante su picu de sa gherra tzivile siriana (2011-2017), unos cantos millis de uiguros de Tzina (subra prus 11 milliones de uiguros in Tzina) sunt andados a S\u00ecria e si sunt unidos a s'ISIS e a Al Qaeda. Is cumbatentes uiguros boliant imparare sas abilidades de cumbatimentu e torrare a Tzina. Fintzas unos 50.000 uiguros si sunt trasladados a Turchia, pro s'in prus in tzitades a costadu de sa l\u00e0cana cun S\u00ecria.\nPol\u00ecticas guvernativas.\n\"Campagna Strike Hard contra su terrorismu violentu\" de inghitzu.\nIn s'abrile 2010, a pustis de sos avolotos \u00dcr\u00fcmqi de su tr\u00eculas 2009, Zhang Chunxian at remplasadu s'ex cabu de su Partidu Comunista Wang Lequan, chi fiat abarradu a segus de is pol\u00ecticas religiosas in su Xinjiang pro 14 annos. In su mese de maju de su 2014, sa Tzina at afiladu sa \"Campagna Strike Hard contra su terrorismu violentu\" in su Xinjiang in resposta a is tensiones creschende intre is tzinesos Han e sa populatzione uigura de su Xinjiang etotu. Annuntziende sa campagna, su leader tzinesu Xi Jinping aiat afirmadu ca \"sa pr\u00e0tica at dimustradu ca s'istrategia de guvernu de su partidu nostru in su Xinjiang est curreta e depet \u00e8ssere mantenta a longu t\u00e8rmine\". Fiat su maju 2014.\nRegulamentu de su 2017.\nProibitziones e regulamentos noos sunt istados ativados su 1\u00b0 abrile 2017. Barbas longas e bestire mucadores in p\u00f9blicu fiant ambos proibidos. Non castiare sa televisione istatale o iscurtare trasmissiones radiof\u00f2nicas, si refudare de sighire is pol\u00ecticas de pranificatzione familiare o si refudare de cunsentire a is f\u00ecgios de cosa sua de frecuentare sas iscolas istatales sunt istados fatos totus cumportamentos proibidos. Dare a unu pipiu unu n\u00f9mene chi \"esageraret su fervore religiosu\", comente a Mauma, est istadu fatu illegale. Paris cun custu, medas moscheas sunt istadas derr\u00f9idas o distr\u00f9idas.\nIs isfortzos pro sa \"re-educatzione\" sunt incumentzados in su 2014 e sunt istados ammaniados in su 2017. Sunt istados fraigados campos de presonia pro s'all\u00f2giu de sos istudiantes de is programmas de re-educatzione, sa majoria de is cales sunt uiguros. Su guvernu tzinesu no at reconnotu s'esist\u00e8ntzia issoro fintzas a su 2018 e ddos at definidos \"tzentros de imparu e formatzione professionale\". Custu n\u00f9mene est istadu cambiadu in \"tzentros de formatzione professionale\" in su 2019. Is mann\u00e0rias de is campos sunt triplicadas dae su 2018 a su 2019 mancari su guvernu tzinesu apat afirmadu chi sa majoria de is detentos fiat istada torrada a lassare.\nGiustificatzione de s'\"anti-terrorismu\".\nSa Tzina at usadu sa \"gherra a su terrore\" globale de sos annos 2000 pro incuadrare totu sos iscussertos separatistas e \u00e8tnicos che a atos de terrorismu islamista pro legitimare is pol\u00ecticas suas contra s'insurretzione in su Xinjiang. \nIn su mese de austu de su 2018, su Comitadu de is Natziones Unidas pro s'eliminatzione de sa discriminatzione ratziale at denuntziadu sa \"definitzione ampra de terrorismu e riferimentos vagos a s'estremismu\" impreada dae sa legislatzione tzinesa, rilevende comente ddoe aiant numerosos signaladuras de detentzione de unu n\u00f9meru mannu de uiguros \u00e8tnicos e de unas \u00e0teras minorias musulmanas cun su \"pretestu de cuntrastare su terrorismu\". \nIn su 2019, su comitadu de redatzione de su Wall Street Journal, Sam Brownback e Nathan Sales ant afirmadu ca su guvernu tzinesu impreat costantemente s'\"antiterrorismu\" che pretestu pro sa suprimida culturale e is violatziones de is deretos umanos.\nEfetos culturales.\nMoscheas.\nSegundu Pechinu, ddoe sunt unas 24.400 moscheas in su Xinjiang, una m\u00e8dia de una moschea ogni 530 musulmanos.\nIn su 2005, Human Rights Watch at referidu ca \"sas informatziones isparghinadas in is fontes ufitziales sugerint ca sa ritorsione\" contra de is moscheas no isponsorizadas dae s'Istadu tzinesu fiat prevalente, e ca su segret\u00e0riu de su partidu de su Xinjiang at afirmadu ca sos uiguros \"non diant d\u00e8pere fraigae logos pro fainas religiosas noos\". Su guvernu tzinesu at proibidu a is minores de partetzipare a fainas religiosas in su Xinjiang de una manera chi, segundu Human Rights Watch, \"non tenet fundamentu perunu in sa lege tzinesa\".\nSegundu un' an\u00e0lisi de su The Guardian, prus de su de tres unu de is moscheas e de is sitos religiosos in Tzina at pad\u00e8ssidu \"disacatos istruturales significativos\" intre su 2016 e su 2018, cun tzirca su ses unu de totu is moscheas e is santu\u00e0rios arrasados in manera cumprida. Custu includet sa tumba de s'Imam Asim, una tumba de l\u00e0dire in su desertu de su Taklamakan. Segundu The Guardian, is musulmanos uiguros creent ca rep\u00ectidos pelligrin\u00e0gios a sa tumba diant acumprire a s'\u00f2bligu de unu musulmanu de cumpletare s'Hajj.\nSegundu su The Guardian, unu giornalista chi at bisitadu sa regione orientale de Qumul in su 2017 at imparadu dae funtzion\u00e0rios locales ca prus 200 de sas 800 moscheas in sa regione sunt istadas distr\u00f9idas e ca prus de 500 diant \u00e8ssere istadas derr\u00f9idas in su 2018. \nUnu raportu de sa CNN de su 2019 at ipotizadu chi dusinas de moscheas siant istadas distr\u00f9idas durante sa repressione de sa Tzina.\nFormatzione iscol\u00e0stica.\nIn su 2011, sas iscolas de su Xinjiang sunt passadas a s'\"imparu bil\u00ecngue\". Sa majoria de s'imaramentu acontesset in tzinesu mandarinu, cun petzi pagas oras pro chida dedicadas a sa literadura uigura. Mancari s'\u00e8nfasi subra de s\"annestru bil\u00ecngue\", a pagos pipios tzinesos Han si dd'imparat a faeddare uiguru.\nIs istudiantes uiguros annotamala sunt imbiados semper prus s'ispissu a iscolas residentziales a tesu dae is comunidades issoro de or\u00ecgine, in ue podent faeddare uiguru. \nSegundu unu raportu de su 2020 de R\u00e0diu Free \u00c0sia, s'imparu monolingue in tzinesu mandarinu est istadu introduidu in una iscola superiore influente de Kashgar chi in pretzed\u00e8ntzia fruniat imparu bil\u00ecngue.\nPresoneris acad\u00e8micos e religiosos.\nS'Uyghur Human Rights Project at identificadu a su nessi 386 intelletuales uiguros chi sunt istados detentos e ispar\u00e8ssidos dae su cumintzu de su 2017 che a v\u00ectimas de sa campagna massitza de repressione etno-religiosa giuta dae su guvernu tzinesu in sa p\u00e0tria uigura. \nS'economista uiguru Ilham Tohti est istadu cundennadu a s'erg\u00e0stulu in su 2014. Amnesty International at definidu sa cundenna sua ingiustificata e abbergongiosa. Fintzas Rahile Dawut, un'importante antrop\u00f2logu uiguru chi at istudiadu e cunservadu santu\u00e0rios isl\u00e0micos, c\u00e0ntigos traditzionales e folklore, est istadu impresonadu. \nSegundu R\u00e0diu Free \u00c0sia, su guvernu tzinesu tenet impresonados s'imam uiguru Abduheber Ahmet a pustis de \u00e0ere portadu su f\u00ecgiu a un'iscola religiosa no autorizada dae s'Istadu tzinesu. Ahmet fiat istadu pretzedentemente laudadu de Tzina che a un'imam \"a chimbe isteddos\", ma in su 2018 est istadu cundennadu a ultres chimbe annos de presone pro s'atzione sua.\nCampusantos.\nIn su cabudanni 2019, s'Agence France-Presse (AFP) at bisitadu 13 campusantos distr\u00f9idos in bator tzitades e at assistidu a ossos iscobertos chi abarraiant galu in 4 de issos. Pro m\u00e8diu de s'es\u00e0mene de sas imm\u00e0gines satellitares, s'ag\u00e8ntzia de imprenta at istabilidu ca sa campagna de destruidura grae fiat ativa de prus de unos deghe annos. Segundu unu pretzedente raportu de s'AFP, tres campusantos in sa contea de Xayar fiant intre dusinas de campusantos uiguros distr\u00f9idos in su Xinjiang intre su 2017 e su 2019. Is ossos umanos batidos a sa lughe de is campusantos in sa contea de Xayar sunt istados iscartados. In su ghenn\u00e0rgiu 2020, unu raportu de sa CNN basadu subra s'an\u00e0lisi de sas imm\u00e0gines satellitares de Google Maps at afirmadu ca sas autoridades tzinesas ant distr\u00f9idu prus de 100 campusantos in su Xinjiang, massimamente uiguros. Sa CNN at colligadu sa destruidura de is campusantos a sa campagna de su guvernu pro controllare sos uiguros e is musulmanos in manera prus ampra. Su guvernu tzinesu definit su campusantu e sa destruidura de is tumbas \"re-collocatziones\" e afirmat ca is mortos torrant a \u00e8ssere interrados in campusantos noos istandardizados.\nIntre is campusantos distr\u00f9idos b'at su Campusantu Sultanim (37\u00b007\u203202\u2033N 79\u00b056\u203204\u2033E), su campusantu ist\u00f2ricu uiguru tzentrale cun ing\u00e8nneros de interros e prus santu\u00e0riu sacru in sa tzitade de Hotan, chi est istadu derr\u00f9idu e cunvertidu in parch\u00e8giu intre su 2018 e su 2019. Sa CGTN, unu canale internatzionale de propiedade istatale tzinesa afiliadu a su Partidu Comunista Tzinesu, at afirmadu chi is tumbas siant istadas trasladadas.\nIntzentivos a is cojas.\nSegundu s'isperta de ist\u00f9dios de g\u00e8nere Leta Hong Fincher, su guvernu tzinesu at ofertu a is parigas uiguras intzentivos pro t\u00e8nnere prus pagu f\u00ecgios e de manera chi is f\u00e8minas si c\u00f2juent cun persones a foras de s'etnia issoro. Segundu su moderadore de su progetu Uyghur Human Rights Project, Zubayra Shamseden, su guvernu tzinesu \"bolet burrare sa cultura e s'identidade uigura torrende a f\u00e0ghere is f\u00e8minas de cosa sua\".\nIs cojas intre uiguros e tzinesos Han sunt incoragidos cun suss\u00ecdios de su guvernu. In s'austu de su 2014, sas autoridades locales de sa contea de Cherchen (contea de Qiemo) ant annuntziadu: \"Medidas de intzentivatzione pro incoragire is cojas ammesturadas uiguros-tzinesos\", incl\u00f9idu un'acumpensu in contantes de 10.000 CNY (unos 1.450 dollaros IMPREAT) a s'annu pro is primos chimbe annos a tales parigas cojuadas e tratamentu preferentziale in \u00e0mbitu de traballu e abitativu prus imparu gratis pro is parigas, is babos e is mamas e figi\u00e0mene. Su secret\u00e0riu de su PCC de sa contea Zhu Xin at osservadu:Sa defensa nostra de is cojas ammesturadas promovet s'energia positiva... Isceti promovende sa criatzione de un'istrutura sotziale e un'ambiente comunit\u00e0riu in ue totu is grupos \u00e8tnicos siant achiridos su unu in s'\u00e0teru... podemus prom\u00f2vere sa unidade manna, sa fusione \u00e8tnica e s'isvilupu de totu is grupos \u00e8tnicos in su Xinjiang, e in fines realizare su bisu nostru tzinesu de ingiovanessimentu de sa natzione tzinesa nostra.\nIn su mese de santugaine 2017, in sa p\u00e0gina de is social m\u00e8dia de sa contea de Lop est istada tzelebrada sa coja de unu tzinesu Han[[ de sa prov\u00ecntzia de [[Henan]] cun una f\u00e8mina uigura de sa contea de Lop:\nAnt a lassare chi s'unidade \u00e8tnica frorat pro semper in is coros issoro, Lassa chi s'unidade \u00e8tnica si fatzat sa petza pr\u00f2pia e s\u00e0mbene pr\u00f2piu.\nDarren Byler, un'antrop\u00f2logu e espertu de Tzina acanta s'[[Universidade de Washington]], at afirmadu ca una campagna in is social m\u00e8dia in su 2020 pro cojuare 100 f\u00e8minas uiguras cun \u00f2mines tzinesos Han at inditadu comente \"una tzerta din\u00e0mica de p\u00f2dere razializadu faghet parte de custu protzessu\", cummentende, \"Paret chi custu siat un'isfortzu pro prod\u00f9ere una assimilatzione prus manna e abasciare sa difer\u00e8ntzia \u00e8tnica traghende a sos uiguros in relatziones dominadas dae sos Han\".\nIn su mese de martzu 2017, Salamet Memetimin, de etnia uigura e segret\u00e0riu de su Partidu Comunista pro sa bidda de [[Bekchan]] in sa contea de Qira, est istadu bogadu dae s'inc\u00e0rrigu pro pigare is votos de coja Nikah in domo sua. In is intervistas cun R\u00e0dios Free \u00c0sia in su 2020, is residentes e is funtzion\u00e0rios de sa contea de Shufu, in sa prefetura de Kashgar, ant afirmadu ca no fiat prus poss\u00ecbile esecutare is ritos traditzionales de sa coja uigura nikah in sa contea.\nBestimentas.\nIs autoridades tzinesas disincor\u00e0gent s'impreu de foulard, mucadores e \u00e0teros bestires isl\u00e0micos in sa regione. Su 20 maju de su 2014 est tzocada una protesta in [[Alakaga]], in sa contea de Kuqa, prefetura de Aksu, cando 25 f\u00e8minas e istudiantes sunt istadas arrestadas pro portare su mucadore. Segundu unu funtzion\u00e0riu locale, ddoe at apidu duos mortos e chimbe feridos cando sa politzia ispetziale armada at isparadu a subra de is manifestantes. A pustis, un'iscuadra de su [[Washington Post]] est istada arrestada in Alakaga e a sa fine deportata dae sa regione.\nN\u00f9menes de pipios.\nSegundu R\u00e0dio Free \u00c0sia, in su 2015 in Hotan est istadu promulgadu un'elencu de n\u00f9menes proibidos pro is pipios naradu \"R\u00e8gulas de denumenatzione pro is minorias \u00e8tnicas\", bandende n\u00f9menes de significadu potentzialmente religiosu intre cales \"Islam\", \"Coranu\", \"Meca\", \"Jihad\", \"Imam\", \"Saddam\", \"Hajj\" e \"Medina\". S'impreu de s'elencu est istadu a pustis est\u00e8rridu a totu su Xinjiang.\nAcusas de violatziones de is deretos umanos.\nIn intro de is campos de internamentu.\nTortura.\n[[Human Rights Watch]], un' organizatzione sena fine de l\u00f9curu cun sede in [[New York City|New York]], at denuntziadu \"abusos isparghinados\", intre cales [[tortura]] e protzessos ingiustos, de sos uiguros. \nMihrigul Tursun, una mama uigura gi\u00f2vana, at naradu de \u00e8ssere istada \"torturada e sutaposta a unas \u00e0teras cunditziones brutales...\". Est istada drogada, interrogada durante dies chentza de dormire, acapiada a una cadira e iscossada dae s'eletritzidade. Fiat sa de tres bortas chi fiat mandada a unu campu dae su [[2015]]. Tursun at naradu a is giornalistas ca s'ammentat de comente is inchisidores ddi naraiant: \"\u00c8ssere uigura est unu cr\u00ecmene\". Unu \u00e0teru detentu in passadu, Kayrat Samarkand, at naradu ca \"M'ant fatu bestire cun is chi naramt 'bestires de ferru, unu bestire de metallu chi pesaiat prus de 50 libras... At costrintu is bratzos mios e sas ancas mias in una posidura tiesa. Non resissia a mi m\u00f2ere pro nudda e s'ischina sufriat in manera orrorosa... Ant fatu bestire a is persones cun custa cosa pro iscagiare s'isp\u00ecritu issoro. A pustis de 12 oras, mi sei fatu aici modde, mudu e legale\".\nIsterilizatziones obligat\u00f2rias e contratzetiones.\nZumrat Dwut, una f\u00e8mina uigura, at afirmadu de \u00e8ssere istada isterilizada cun sa fortza durante sa perman\u00e8ntzia in unu campu, in antis chi su maridu esseret capatzu de nche dda bogare peri rechestas a is diplom\u00e0ticos [[Pakistan|pakistanos]]. Mancari Dwut no ispetz\u00ecficat comente siat istada isterilizada, unas \u00e0teras f\u00e8minas contant de \u00e0ere retzidu cun sa fortza unos imprantos contratzetivos. \nS'[[Heritage Foundation]] at referidu ca is funtzion\u00e0rios ant custrintu is f\u00e8minas uiguras a pigare drogas disconnotas e bufare una isp\u00e8tzie de l\u00ecchidu biancu chi ddi at causadu sa p\u00e8rdida de connoschimentu e a bortas dd'at causadu s'interrutzione de su [[m\u00e8nstruu]].\nIsciacuadura de su cherbeddu.\nKayrat Samarkand at descritu sa routine de su campu in un'art\u00ecculu pro [[National Public Radio|NPR]]: \"Foras de b\u00ecvere in bighinados istrintos, narat ca is detentos depiant cantare cantzones pro lodare su leader tzinesu [[Xi Jinping]] in antis de p\u00f2dere papare. Narat ca is detentos sunt istados custrintos a ammentare un'elencu de sas a chi narant \"126 f\u00e0ulas\" subra sa religione: \"Sa religione est \u00f2piu, sa religione est mala, non depes cr\u00e8ere in niuna religione, depes cr\u00e8ere in su Partidu Comunista\", ammentat. \"Isceti su Partidu Comunista ti depet p\u00f2dere portare a unu benidore radiosu\". \nDocumentos indennentados a su New York Times dae unu funtzion\u00e0riu an\u00f2nimu tzinesu cussigiaiant chi \"chi sos istudiantes diant \u00e0ere pedidu chi is babos issoro fiant ispar\u00e8ssidos aiant commitidu unu cr\u00ecmene, ddi diat \u00e8ssere istadu naradu ca no, ma petzi ca su pensamentu issoro fiat istadu infetadu dae pensamentos malesanos. Sa libertade est poss\u00ecbile isceti cando custu \"virus\" in su pensamentu issoro siat istadu irraighinadu e sunt in bona salude\". \nS'Heritage Foundation at referidu ca \"is pipios is cales babos siant detentos in is campos ddos mandant fatu\u00b7fatu a orfanotr\u00f2fios istatales e sutapostos a isciacuadura de su cherbeddu pro ismentigare is raighinas \u00e8tnicas issoro. Fintzas chi is babos issoro non sunt detentos, is pipios uiguros si depent trasladare a sa Tzina interna e si nche immrghere in sa cultura Han segundu sa pol\u00ectica de is \"classes de su Xinjiang\" de su guvernu tzinesu\".\nTraballu tostu e fadiosu.\nSegundu Quartz, sa regione de su [[Xinjiang]] est descrita che unu \"\u201cgulag de su cotone\" in ue su traballu cartzer\u00e0riu est presente in totu is fases de sa filiera de su cotone...\". \nTahir Hamut, unu musulmanu uiguru, at traballadu in unu campu de traballu durante s'iscola elementare cando fiat pipiu, e a fatu at traballadu in unu campu de re-educazione de mannu, acumprende tareas comente boddire cotone, ispajare giarra e fraigare matones. \"Totu sunt custrintos a f\u00e0ghere totu is tipos de traballos fortzados o a acarare su castigu\", at naradu. \"Cale si siat non siat capatzu de acabare is tareas de cosa sua at a \u00e8ssere iscutu\".\nForas de is campos de internamentu.\nIUD e controllu de is n\u00e0schidas.\nSegundu su chircadore Adrian Zenz, su 80% de totu is poniduras de [[Ispirale intra-uterina|IUD]] in [[Cina|Tzina]] in su [[2018]] sunt istadas esecutadas in su Xinjiang, mancari sa regione costituet isceti su 1,8% de sa populatzione tzinesa. Sende gasi, sas istat\u00ecsticas publicamente dispon\u00ecbiles de sa [[Cummissione Natzionale de Sanidade|Cummissione sanit\u00e0ria natzionale]] inditant ca sa tzifra efetiva est de sa 8,7% (in ogni manera una proportzione arta in cumpar\u00e0ntzia cun sa populatzione de sa regione); batende su tabloid tzinesu controlladu dae s'istadu [[Global Times]] a criticare s'afirmatzione de sa 80% de Zenz, concuende ca \"non si podet arribare a niunu c\u00e0rculu, chi non ponende male su puntu detzimale\".\nCunviv\u00e8ntzia fortzada e abortu.\nIn su 2018, is dipendentes p\u00f9blicos tzinesos ant incumentzadu is perman\u00e8ntzias domitziliares obligat\u00f2rias cun fam\u00eclias uiguras pro sos agiudos a s'assimilatzione. \nUna f\u00e8mina pr\u00ecngia de 37 annos de sa regione de su Xinjiang at decraradu de \u00e0ere intentadu de renuntziare a sa tzitadin\u00e0ntzia tzinesa pro b\u00ecvere in [[Kazachist\u00e0n]], ma su guvernu tzinesu ddi at naradu ca depiat torrare a Tzina pro cumpletare su protzessu. At pad\u00e8ssidu un'abortu chi reteniat chi \u00e8sseret pretzisu pro impeire s'impresonamentu de frade.\nRegorta de \u00f2rganos.\nEthan Gutmann, unu collega de su think tank cunservadore [[Foundation for Defense of Democracies]] e osservadore de [[Cina|Tzina]], at concluidu ca s'isplantu de \u00f2rganos dae presoneris de cuss\u00e8ntzia s'est fatu prevalente cando is membros de su grupu \u00e8tnicu uiguru sunt istados pigados de m\u00ecria in repressiones de seguresa e \"campagnas tostas meda\" durante is'Annos '90. Segundu Gutmann, sa bogada de \u00f2rganos de presoneris uiguros est acabada in su [[1999]] cun membros de su grupu religiosu de su [[Falun Gong]] chi ant propassadu sos uiguros che mitzas de \u00f2rganos. \nIn is annos 2010, sunt torrados a bessire a foras is pessamentos pro su prelevamentu de \u00f2rganos de sos uiguros. Segundu unu determinu un\u00e0nime de su [[China Tribunal]], sa Tzina at pessighidu e sutapostu a proas m\u00e8dicas is uiguros. Su raportu suo espressaiat pessamentu pro su fatu ca sos uiguros fiant vulner\u00e0biles a su prelevamentu de \u00f2rganos, ma non teniant galu proas de s'acont\u00e8ssere.\nRespostas internatzionales.\nReatziones in s'ONU.\nIn su tr\u00eculas 2019, 22 paisos ant em\u00ectidu una l\u00ectera giunta in sa de 41 sessiones de su [[Cuss\u00ecgiu pro sos deretos umanos de sas Natziones Unidas (UNHRC)]], cundennende sa detentzione de massa de uiguros e unas \u00e0teras minorias in [[Tzina]], pedende a sa Tzina de \"parare sa detentzione arbitr\u00e0ria e de is restritziones a sa libertade de movimentu de uiguros e unas \u00e0teras comunidades musulmanas e minorit\u00e0rias in su Xinjiang\". \nIn sa matessi sessione, 50 paisos ant em\u00ectidu una l\u00ectera giunta a amparu de is pol\u00ecticas tzinesas de su Xinjiang, critichende sa pr\u00e0tica de \"polititzizare is chistiones relativas a is deretos umanos\". Sa l\u00ectera afirmaiat ca \"sa Tzina aiat cumbidadu in su Xinjiang diplom\u00e0ticos numerosos, funtzion\u00e0rios de organizatziones internatzionales e giornalistas\" e ca \"su chi ant bidu e int\u00e8dndiu in su Xinjiang controighiat in manera cumprida cantu aporridu dae is m\u00e8dias\". \nIn su santugaine 2019, 23 paisos ant em\u00ectidu una decraratzione giunta a s'[[ONU]] esortende sa Tzina a \"sustentare sos \u00f2bligos suos e impinnios natzionales e internatzionales pro su respetu de is deretos umanos\". \nIn resposta, 54 paisos, intra is cales ditaduras comente a sa [[Corea de su Norte|Corea de su Nord]], ant em\u00ectidu una decraratzione giunta a amparu de is pol\u00ecticas tzinesas de su Xinjiang. Sa decraratzione \"at faeddadu positivamente de is resurtados de is medidas de antiterrorismu e deradicalizatzione in su Xinjiang e at osservadu ca custas medidas ant in efetivamente amparadu is deritos umanos fundamentales de is persones de totu is grupos \u00e8tnicos\". \nIn su fre\u00e0rgiu 2020, is Natziones Unidas ant pedidu s'atzessu chentza de ost\u00e0culos in antis de una proposta de b\u00ecsita connoschitiva in sa regione. \nReatziones pro Istadu.\nEuropa.\nUltres a firmare una decraratzione giunta subra is violatziones \u00e8ticas chi ferrent sa comunidade uigura in su Xinjiang, istados comente a sa [[Germ\u00e0nia]] e sa [[Norv\u00e8gia]] ant adotadu medidas ulteriores pro espressare sas opiniones issoro subra custu tema. Sa Germ\u00e0nia at dillindadamente cumbidadu sa Tzina a frunire s'atzessu a is deretos umanos de is Natziones Unidas a is campos. Annotamala, sa [[Norv\u00e8gia]] at formadu unu grupu de sensibilizatzione contra de is campos de internamentu.\n\u00ccndia.\nIn un'art\u00ecculu de su 2020 in [[The Kashmir Magazine]], su leader de su [[Kashmir]] [[Hashim Qureshi]] at sutaliniadu ca sos uiguros sunt postos cun sa fortza in is campos de cuntzentramentu in su [[Xinjiang]], agiunghende: \u201cA is funtzion\u00e0rios musulmanos no est perm\u00ectidu de si f\u00e0ghere cr\u00e8schere sa barba o of\u00e8rrere pregadorias. Is moscheas non podent pesare minaretos artos\". \nOriente M\u00e8diu.\nMedas istados de s'[[Oriente M\u00e8diu]] ant firmadu totus unu documentu de is Natziones Unidas a defensa de is deretos umanos de sa Tzina. Unu portaboghe de su minist\u00e8riu de sos \u00c8steros turcu at criticadu is campos, ma su presidente turcu [[Recep Tayyip Erdogan]] at a fatu dif\u00e8ndidu sa Tzina durante sa b\u00ecsita sua. Fintzas [[Ir\u00e0q]] e [[Ir\u00e0n]] sunt abarrados in mud\u00ecmene e ant fintzas firmadu su documentu, mentras [[Ar\u00e0bia Saudita]], [[Egitu]] e [[Turchia]] sunt istados acusados de deportare sos uiguros a Tzina. \nIs [[Emirados \u00c0rabos Unidos]] ant dif\u00e8ndidu formalmente is r\u00e8cords subra is deretos umanos de Tzina. Su [[Qat\u00e0r]] at sustentadu is pol\u00ecticas de sa [[Tzina]] in su [[Xinjiang]] fintzas a su 21 austu 2019; est a pustis istadu su primu istadu de Oriente M\u00e8diu a retirare sa defensa de is campos de su Xinjiang.\n\u00c0frica tzentrale.\nSa [[Rep\u00f9blica Democr\u00e0tica de su Congo]], su [[Gab\u00f2n]], sa [[Nig\u00e8ria]], sa [[Som\u00e0lia]] e unos \u00e0teros istados de [[Africa Tzentrale|\u00c0frica tzentrale]] ant def\u00e8ndidu a sa Tzina. \nSud-est asi\u00e0ticu.\n[[Camb\u00f2gia]], [[Myanmar|Myanm\u00e0r]] e [[Filipinas]] ant firmadu sa defensa formale de is pol\u00ecticas tzinesas. [[Tail\u00e0ndia|Thail\u00e0ndia]], [[Mala\u00ecsia]] e [[Camb\u00f2gia]] ant deportadu uiguros suta pedidu de sa Tzina. In su nadale 2009, su Ass\u00f2tziu americanu uiguru at espressadu pessamentu pro sa torrada in Tzina de 20 refugiados uiguros de Camb\u00f2gia.\nNoa Zelanda.\nSu primu ministru de sa [[Noa Zelanda]], [[Jacinda Ardern]], at bisitadu [[Beijing|Pechinu]] a pustis de s'isparad\u00f2rgiu in sa moschea de Christchurch e at chistionadu in privadu de su [[Xinjiang]] cun [[Xi Jinping]]. Nudda est bessidu a foras a pitzu dae custos arresonos e Ardern no at aprofundidu in manera ulteriore custu argumentu. Su [[New York Times]] at pensadu chi s'aparente farta de pessamentu fiat d\u00e8pida a su fatu ca sa Noa Zelanda esportat medas produtos a Tzina, intre cales late, petza e binu.\nPakist\u00e0n.\nUn'ist\u00f9diu de su guvernu pakistanu at iscobertu ca is giornales cunservadores e sos eclesi\u00e0sticos de s'istadu s'oponent a sa reprimida de sos uiguros, pedende fatu\u00b7fatu una libertade religiosa prus manna pro sos uiguros. Presentadu su raportu, s'ambasciada tzinesa at pedidu a su Pakist\u00e0n de gestire is sentimentos negativos subra sa Tzina a s'internu de su Pakist\u00e0n. \nR\u00f9ssia.\nSa R\u00f9ssia at espressadu s'apoderamentu suo a su tratamentu riservadu dae sa Tzina a sos uiguros in prus ocasiones. At firmadu ambas decraratziones a sas Natziones Unidas (in tr\u00eculas e santugaine 2019) a defensa de is pol\u00ecticas tzinesas de su Xinjiang. \nIstados Unidos.\nSu Cungressu de is Istados Unidos at aprovadu s'[[Uyghur Human Rights Policy Act]] in reatzione a is campos de re-educazione. S'Ass\u00f2tziu americanu uiguru at afirmadu ca s'acostamentu militare de Pechinu a su terrorismu in su Xinjiang est [[terrorismu de Istadu]]. Su Museu Memoriale de s'Oloc\u00e0ustu de Istados Unidos at em\u00ectidu decraratziones subra is cunditziones in su Xinjiang iscriende:\nSa campagna de su guvernu tzinesu contra de sos uiguros in su Xinjiang est multiforme e sistem\u00e0tica. Est caraterizada dae detentzione de massa, traballu fortzadu e leges discriminat\u00f2rias e suportadu dae modalidades de bardiamentu a arta tecnologia.\nNotas.\n[[Categoria:Genotz\u00ecdios]]"}
{"id": "20165", "revid": "2404", "url": "https://sc.wikipedia.org/wiki?curid=20165", "title": "Uiguros", "text": "Sos Uiguros (uiguru: Uyghur; tzinesu: \u7dad\u543e\u723eT, \u7ef4\u543e\u5c14S, W\u00e9iw\u00fa'\u011brP) sunt un'etnia turcofona de religione isl\u00e0mica chi bivet in su nord-ovest de Cina, mescamente in sa regione aut\u00f2noma de su Xinjiang, paris cun is tzinesos Han. Sos uiguros costituint sa majoria relativa de sa populatzione de sa regione (46%). Un'\u00e0teru grupu de uiguros bivet in sa contea de Taoyuan de sa prov\u00ecntzia de s'Hunan (Tzina tzentru-meridionale). Sos uiguros formant unu de is 57 grupos \u00e8tnicos ufitzialmente reconnotos in Cina. Foras de Cina, esistent comunidades diasp\u00f2ricas de Uiguros importantes in is istados de s'\u00c0sia tzentrale de su Kazakist\u00e0n, Kirghisist\u00e0n e Uzbekist\u00e0n, e in Oriente M\u00e8diu in Turchia. Comunidades prus minores s'agatant in Afganist\u00e0n, Pakist\u00e0n, Germ\u00e0nia, B\u00e8lgiu, Paisos B\u00e0scios, Norv\u00e8gia, Isv\u00e8tzia, R\u00f9ssia, Ar\u00e0bia Saudita, Austr\u00e0lia, Canad\u00e0 e Istados Unidos.\nDae sa matessi branca de sos Uiguros, annotamala, or\u00ecginat un'\u00e0tera minoria \u00e8tnica cinesa, sos Juguros.\nIssos tenent carater\u00ecsticas f\u00ecsicas meda diversificadas, presentende siat trassas francamente europeos siat caras mediorientales e asi\u00e0ticas."}
{"id": "20166", "revid": "7227", "url": "https://sc.wikipedia.org/wiki?curid=20166", "title": "Frantziscu Cheratzu", "text": "Frantziscu Cheratzu (Ilartzi, 1960) est un'iscritore, editore e giornalista sardu. Est fundadore e amministradore de sas domos editoras Condaghes e NOR e Respons\u00e0bile Limbas de sa FINS.\nBiografia.\nN\u00e0schidu in Ilartzi at coladu sa pitzinnia in Austr\u00e0lia e, a pustis, s'est laureadu in matem\u00e0tica. In su 1992 at fundadu sa domo editora Condaghes, cun Giuanne Manca chi est intradu comente s\u00f2tziu in su 1994. Dae su 1996 est amministradore \u00f9nicu de sa sotziedade.\nIn su 1999, a pustis de sas leges regionales e natzionales a suportu de sa limba sarda, cun sa Condaghes at creadu sa collana \"Paberiles\" chi, pro medas annos, at publicadu deghinas e deghinas de romanzos noos in limba sarda, e fintzas tradutziones e rieditziones, chi ant perm\u00ectitu de f\u00e0ghere conn\u00f2schere a unu p\u00f9blicu semper prus mannu sa literadura in limba sarda.\nComente istudiosu in su 1991 at curadu, in paris cun Piero Ausonio Bianco, un'editzione cr\u00ectica de \"Su patriotu sardu a sos feudat\u00e0rios\" de Frantziscu Ign\u00e0tziu Mannu, chi at retzidu fintzas una retzensione positiva a livellu internatzionale in su \"Times Literary Supplement.\"\nA sa sola, imbetzes, in su 1995 at curadu una rieditzione de sos iscritos de Carlo Cattaneo e Giuseppe Mazzini chi pertocaiant a sa Sardigna, e in su 2006 una regorta de iscritos de 15 iscritores in limba sarda in subra de sa chistione de sa normalizatzione de su sardu.\nIn su 2010 at fundadu sa domo editora NOR, cun sa cale at incumentzadu a publicare in digitale ebbia finas a su 2012, e a pustis fintzas in paperi.\nColl\u00e0borat fintzas cun su di\u00e0riu in l\u00ecnia \"Limba Sarda 2.0\", e dae su 2018 est div\u00e8nnidu su Respons\u00e0bile Limbas de sa FINS - Federatzione Isport Natzionale Sardu."}
{"id": "20167", "revid": "7227", "url": "https://sc.wikipedia.org/wiki?curid=20167", "title": "Francesco Cheratzu", "text": ""}
{"id": "20168", "revid": "10458", "url": "https://sc.wikipedia.org/wiki?curid=20168", "title": "Condaghes (domo editora)", "text": "Sa Condaghes est una domo editora sarda, cun sede in Casteddu.\nIst\u00f2ria.\nFundada in su 1992 dae Frantziscu Cheratzu, at publicadu chentinas de libros chi valorizant sa limba, s'ist\u00f2ria e sa cultura de sa Sardigna. In paris a totu custu, at fintzas publicadu \u00f2peras medas in formadu digitale: produtos did\u00e0ticos multimediales, materiale web, libros eletr\u00f2nicos, \u00e0udiu e v\u00ecdeu.\nIn su 1994 Giuanne Manca est div\u00e8nnidu su de duos s\u00f2tzios de s'azienda, e dae 1996 Frantziscu Cheratzu nd'est div\u00e8nnidu s'amministradore \u00f9nicu.\nIn su 1999, a pustis de sas leges regionales e natzionales a suportu de sa limba sarda, sa Condaghes at creadu sa collana \"Paberiles\" chi, pro medas annos, at publicadu deghinas e deghinas de romanzos noos in limba sarda, e fintzas tradutziones e rieditziones, chi ant perm\u00ectitu de f\u00e0ghere conn\u00f2schere a unu p\u00f9blicu semper prus mannu sa literadura in limba sarda.\nSa Condaghes at fintzas produidu, in paris a sa \u00c9migr\u00e9 Entertainment Inc. e cun su contributu de sa Fondazione Sardegna Film Commission, unu teaser pro unu film ispiradu a una de sas s\u00e8ries de libros publicada dae issa, \"Isk\u00ecda della Terra di Nurak\" de Andrea Atzori, dir\u00ecgidu dae su pr\u00e8miu Oscar Anthony LaMolinara e cun sa partetzipatzione, che a atora, de Caterina Murino."}
{"id": "20169", "revid": "7227", "url": "https://sc.wikipedia.org/wiki?curid=20169", "title": "NOR (domo editora)", "text": "Sa NOR est una domo editora sarda, cun sede in Ilartzi.\nIst\u00f2ria.\nFundada in su 2010 dae Frantziscu Cheratzu comente sotziedade editoriale digitale, in su 2012 at incumintzadu a ismanniare s'oferta sua, annanghende\u00b7bi publicatziones in pabiru, imprenta a rechesta e multimediale.\nS'or\u00ecgine de su n\u00f9mene est sa par\u00e0ula \"Nor/nur\", t\u00e8rmine indoeuropeu chi cheret n\u00e0rrere 'lughe'\nUna de sas primas s\u00e8ries de libros publicados est istada \"Le Grazie\", s\u00e8rie de totu sas \u00f2peras de su pr\u00e8miu nobel Gr\u00e0tzia Deledda in italianu e calicuna in sardu, portoghesu, ispagnolu, inglesu e tedescu.\nA pustis, at incumentzadu a s'ocupare de \u00e0teros argumentos: cultura sarda traditzionale, literadura e poesia sardas cuntempor\u00e0neas, archeologia, ist\u00f2ria, arte, lingu\u00ecstica e fintzas libros pro pitzinnos."}
{"id": "20170", "revid": "7227", "url": "https://sc.wikipedia.org/wiki?curid=20170", "title": "Antoni Arca", "text": "Antoni Arca (S'Alighera, 1956) est un'iscritore, poeta, drammaturgu, tradutore e istudiosu sardu.\nBiografia.\nN\u00e0schidu in S'Alighera in su 1956, Antoni Arca chistionat e at iscritu libros, s\u00e0gios e poesias in sardu, catalanu, corsicanu e italianu. Dae su 1983 at incumentzadu a traballare in sas iscolas elementares, ocupende\u00b7si siat de s'imparu curriculare siat de progetos de leghidura, animatzione teatrale e did\u00e0tica de sas limbas istr\u00e0ngias.\nAt publicadu prus de 150 t\u00ectulos, mescamente pro pitzinnos, e at fintzas fatu de tradutore bortende testos dae su catalanu a s\u2019italianu e a su sardu, dae s\u2019italianu e su sardu a su catalanu, dae su corsicanu a su sardu e a su catalanu.\nIn su 2008, cun sa domo editora Condaghes, at publicadu \"Benidores: literadura, limba e mercadu culturale in Sardigna\", un'ist\u00f9diu de sa literadura in limba sarda dae sos puntos de vista ist\u00f2ricu, sotziale, econ\u00f2micu e liter\u00e0riu. \nEst istadu dotzente de Teorias e t\u00e8cnicas de s\u2019animatzione a sa leghidura e de Literadura catalana in s'Universidade de T\u00e0tari, e at collaboradu a sa creatzione de su ditzion\u00e0riu de catalanu saligheresu in l\u00ecnia de Josep Sanna.\nIn su 2017 at b\u00ecnchidu su Pr\u00e8miu \"Giampiero Cubeddu\" pro sa drammaturgia sarda, cun s'\u00f2pera sua \"Quella roba, o della ridolurlite\".\nIn su 2019 at donadu prus de 10'000 libros, de argumentos medas e chi incluiant fintzas tesis de l\u00e0urea, a sa biblioteca comunale de L\u00f9vula.\n\u00d2peras.\nCusta est una lista, petzi partziale, de sas \u00f2peras de Antoni Arca:"}
{"id": "20171", "revid": "2404", "url": "https://sc.wikipedia.org/wiki?curid=20171", "title": "Re-unificatzione tedesca", "text": "Sa re-unificatzione tedesca (in tedescu: \"Deutsche Wiedervereinigung\") est istada su protzessu de re-conchista de s'unidade natzionale a banda de sa Germ\u00e0nia, chi a s'acabu de sa Segunda gherra mundiale, concl\u00f9ida cun sa derrota de Su de Tres Reich, fiat istada div\u00ecdida in duos Istados dae is pot\u00e8ntzias alliadas. Si faeddat de \"re-unificatzione\" in relatzione a su prus antigu protzessu de Unificatzione de sa Germ\u00e0nia (Deutsche Einigung) chi aiat batidu a sa costitutzione de s'Istadu tedescu in su 1871.\nSa re-unificatzione tedesca est acont\u00e8ssida su 3 de santugaine de su 1990, cando is territ\u00f2rios de sa Rep\u00f9blica Democr\u00e0tica Tedesca (RDT, comunemente narada \"Germ\u00e0nia Est\" in It\u00e0lia; \"Deutsche Demokratische Republik\" o \"DDR\" in tedescu) sunt istados acorporados dae sa tando \"Germ\u00e0nia Ovest\" (chi beniat a \u00e8ssere sa Rep\u00f9blica Federale Tedesca, o \"RFT\", in tedescu denominada ufitzialmente \"Bundesrepublik Deutschland\" o \"BRD\"), pro si costituire a fatu in chimbe L\u00e4nder (\"istados federados\"): Meclemburgu-Pom\u00e8ria Anteriore, Brandeburgu, Sass\u00f2nia, Sass\u00f2nia-Anhalt e Tur\u00ecngia. S'istadu torradu a unificare at mantentu su n\u00f9mene chi fiat de sa \"Germ\u00e0nia Ovest\" e est \u00e0ncora oe sa Rep\u00f9blica Federale Tedesca.\nPass\u00e0gios fundamentales in bista de sa re-unificatzione sunt istados sa ruta de su muru de Berlinu (9 santandria 1989) e s'intrada in vigore, su 1\u00ba tr\u00eculas 1990, de su Tratadu in s'unione monet\u00e0ria, econ\u00f2mica e sotziale (\"W\u00e4hrungs-, Wirtschafts- und Sozialunion\") intre is duos Istados, chi previdiat unu tassu de cunversione intre marcu de s'est e marcu de s'ovest de 1 a 1 pro is partidas currentes e de 2 marcos de s'est pro unu 1 marcu de s'ovest pro patrimonios e d\u00e8pidos.\nA pustis de is primas eletziones l\u00ecberas in sa Germ\u00e0nia Est, chi si fiant tentas su 18 martzu 1990, is negotziados intre is duos Istados fiant arribados a unu Tratadu de Unificatzione, mentras ins negotziados intre is duas Germ\u00e0nias e is bator pot\u00e8ntzias ocupadoras (Frantza, Regnu Unidu, Istados Unidos de Am\u00e8rica e Unione Sovi\u00e8tica) aiant prod\u00f9idu su gai naradu Tratadu duos prus bator, chi garantiat s'indipend\u00e8ntzia prena a un'istadu tedescu torradu a unificare.\nLegalmente non s'est tratadu de una re-unificatzione intre is duos istados tedescos, ma de s'annessione a banda de sa Germ\u00e0nia Ovest de is chimbe L\u00e4nder de Germ\u00e0nia Est e de Berlinu Est: tale s\u00e8beru aiat fatu prus lestra sa re-unificatzione intre is duos istados (evitende aici sa criatzione de una costitutzione noa e sa sutascritzione de tratados internatzionales noos).\nSa Germ\u00e0nia torrada a unificare fiat abarrada unu paisu membru de is Comunidades europeas (e a puatis de s'Unione Europea) e de sa NATO. Sa re-unificatzione tedesca etotu aparit comente a unu pass\u00e0giu imprescind\u00ecbile pro s'integratzione europea a sighire (partende dae su Tratadu de Maastricht firmadu su 7 fre\u00e0rgiu 1992 e intradu in vigore su 1\u00ba santandria 1993) e pro s'adotzione de s'\u00e8uro che a moneda comuna in numerosos Paisos de su continente."}
{"id": "20173", "revid": "168251", "url": "https://sc.wikipedia.org/wiki?curid=20173", "title": "James Sie", "text": "James Sie (Summit, New Jersey, 18 de nadale, 1962) est unu c\u00f2micu e attore americanu."}
{"id": "20174", "revid": "12712", "url": "https://sc.wikipedia.org/wiki?curid=20174", "title": "Gregogoriu Barbarigo", "text": ""}
{"id": "20175", "revid": "10458", "url": "https://sc.wikipedia.org/wiki?curid=20175", "title": "\u00c0sia meridionale", "text": "S'\u00c0sia meridionale (o \u00c0sia de su Sud) \u00e8 una regione dell'\u00c0sia cumposta dae su subcontinente indianu e parte de s'artipranu ir\u00e0nicu. In base a sa partzidura de su mundu efetuada dae is Natziones Unidas est una de is macroregiones comente est div\u00ecdida s'\u00c0sia, ed incluet 8 Istados:"}
{"id": "20176", "revid": "2404", "url": "https://sc.wikipedia.org/wiki?curid=20176", "title": "Subcontinente indianu", "text": "Su subcontinente indianu est una regione meda manna chi \u00f2cupat su chirru tzentru-meridionale de s'\u00c0sia e s'all\u00f2nghiat cun unu tri\u00e0ngulu peninsulare ampru intre Golfu de su Bengala e Mare Ar\u00e0bicu. Cumprendet is istados o portzione de issos a sighire:\nSi definit subcontinente in cantu \u00e0rea in manera tale est\u00e8rrida e isulada, chi est cunsiderada unu semi-continente a totus is efetos, ischirriadu dae su restu de s'\u00c0sia in su norte de sa cadena montosa imponente de s'Himalaya, mentras a sud est totu inghiriadu dae su mare (Mare Ar\u00e0bicu in s'ovest, Golfu de su Bengala in s'estu e Otz\u00e8anu Indianu in su sud); isceti in s'estu e in s'ovest is l\u00e0canas naturales suas sunt prus dudosos e su territ\u00f2riu si fundet cun su restu de su continente asi\u00e0ticu. Est massimamente formadu dae tres \u00e0reas mannas cales sa cadena de s'Himalaya a nord, sa pranura indo-gang\u00e8tica a su tzentru e su pranu de su Deccan a sud.\nSa regione, in eras geol\u00f2gicas coladas est istada unu continente a berus; non fiat galu giunta cun su continente asi\u00e0ticu, formende tando un'\u00ecsula immensa in s'Otz\u00e8anu Indianu. Sa collisione cun s'\u00c0sia, oe 39 milliones de annos, at batidu a sa formatzione de s'Himalaya, chi est ancoras in cursu. S'ambiente favor\u00e0bile suo a s'acasagiamentu umanu e sa posidura geogr\u00e0fica particulare, ant favoridu s'isvilupu de una de is prus tziviltades antigas e froridas de su mundu: sa Tziviltade de sa Badde de s'Indu."}
{"id": "20177", "revid": "2404", "url": "https://sc.wikipedia.org/wiki?curid=20177", "title": "Himalaya", "text": "S'Himalaya o Him\u00e0laja (AFI: /i\u02c8malaja/ o, prus pagu pretzisamente, /ima\u02c8laja/; in s\u00e0nscritu \u0939\u093f\u092e\u093e\u0932\u092f, \"abit\u00f2riu de sas nies\", dae s'unione de \"hima\", \"nie\", e \"\u0101laya\", \"abit\u00f2riu\"), est unu sistema montosu de s'\u00c0sia meridionale, chi \u00e0rtziat a setentrione de sa basciura indo-gang\u00e8tica e a meridione de s'artipranu de su Tibet, e chi format unu arcu deretu chi mirat dae nord-ovest a sud-est cun sa convessidade furriada cara a sud e cumpr\u00e8ndidu a prossimai intre 73\u00b0 e 95\u00b0 de long. esta e 27\u00b0 e 36\u00b0 de lat. norte. Est sa cadena montosa cun is pitzos prus artos de su mundu, intre chi su monte prus artu est s'Everest cun 8.848 metros subra su mare. S'isc\u00e0mpiat pro unos 600.000 km\u00b2, atraessende is istados a sighire:"}
{"id": "20178", "revid": "2404", "url": "https://sc.wikipedia.org/wiki?curid=20178", "title": "Him\u00e0laja", "text": ""}
{"id": "20179", "revid": "2404", "url": "https://sc.wikipedia.org/wiki?curid=20179", "title": "Noa Delhi", "text": "Noa Delhi (in hindi \u0928\u0908 \u0926\u093f\u0932\u094d\u0932\u0940, \"Na\u012b Dill\u012b\"; in urdu \u0646\u0626\u06cc \u062f\u0644\u06cc; in punjabi \u0a28\u0a35\u0a40\u0a02 \u0a26\u0a3f\u0a71\u0a32\u0a40; in inglesu \"New Delhi\") est una tzitade de s'\u00ccndia cun 142.004 bividores (2011) ultres che distretu tzitadinu de su territ\u00f2riu federadu de Delhi; est sa capitale natzionale. In base a su n\u00f9meru de bividores sa tzitade essit in sa classe I (dae 100.000 persones in sus). Sa sede amministrativa distretuale est posta in su bighinadu de Connaught Place.\nSede de su guvernu de sa prus populosa democratzia liberale in su mundu, Noa Delhi est cumpr\u00e8ndida in un'\u00e0rea metropolitana (sa de Delhi), chi est sa segunda de \u00ccndia (21.753.487 bividores in un'istima de su 2011), a pustis de Mumbai (Bombay)."}
{"id": "20180", "revid": "7227", "url": "https://sc.wikipedia.org/wiki?curid=20180", "title": "Nanni Falconi", "text": "Nanni Falconi (Patada, 1950) est un'iscritore, poeta e tradutore sardu.\nBiografia.\nN\u00e0schidu in Patada in su 1950, giai dae pitzinnu at incumentzadu at iscr\u00ecere poesias, in sardu e in italianu, e sa prima poesia publicada sua, in sa Nuova Sardegna, est de su 1972.\nCr\u00e8schidu in una fam\u00eclia ligada meda a su mundu de su pastoriu, a pustis de sas iscolas at isseberadu de f\u00e0ghere su pastore fintzas issu, isseberende de iscr\u00ecere fintzas pro ammustrare cussu mundu dae intro pro iscontzare sos istere\u00f2tipos e sas f\u00e0ulas chi sa gente naraiat in subra de cuss'\u00e0mbitu sotziale. Sighende a istudiare de autodidata, at l\u00e8ghidu e istudiadu sas \u00f2peras de Padre Luca Cubeddu e Pedru Pisurzi, e a pustis at incumentzadu a istudiare fintzas poetas de \u00e0teras limbas: italianos (a es. Ungaretti, Montale e Leopardi), frantzesos (Charles Baudelaire), inglesos (Thomas Stearns Eliot), ispagnolos, russos (Vladimir Majakovskji) e americanos de su Nord (Walt Withman e Edgar Lee Masters) e de su Sud (Pablo Neruda).\nin su 1997 at abertu su primu situ \u00ecnternet suo, \"Sa domo de sa limba\" e, a pustis, nd'at amministradu un'\u00e0teru, \"limbasarda.it\", in ue at publicadu contos suos e tradutziones in sardu de T. S. Eliot e J. S. Borges.\nIn su 2002, cun sa domo editora Condaghes, at publicadu \"Coro de iscurigore\", sa tradutzione sua de \"Hearth of Darkness\" de Joseph Conrad in limba sarda. Dae Conrad at, a pustis, pigadu ispiratzione pro s'\u00f2pera sua imbeniente de su 2003.\nIn su 2003, difatis, semper cun sa Condaghes, at publicadu su de unu romanzu suo, \"Su cuadorzu\", e in su \"2005\" su de duos, \"Sa gianna tancada\". Antoni Arca at definidu \"Su cuadorzu\" unu libru chi \"ponet unu puntu finale a sa narrativa sarda imbiligale, in ue totu su mundu girat a ingh\u00ecriu de su bellu tempus passadu\" e \"Sa gianna tancada\" \"aberit sas bentanas de sa bidda a su mundu mannu e nos narat chi perunu sardu est istadu mai un\u2019\u00ecsula\", e Nicola Cantalupo at iscritu de \"Sa gianna tancada\" chi est \"unu de is m\u00e8gius libros iscritos in sardu in die de oe\".\nIn su 2013 sa Condaghes at publicadu sa tradutzione in tedescu de \"Su cuadorzu\", chi in custa manera est div\u00e8nnidu su primu romanzu iscritu in sardu e bortadu in cussa limba.\nAt collaboradu, in paris a \u00e0teros iscritores e istudiosos, a sa creatzione de su CROS, su curretore ortogr\u00e0ficu de sa limba sarda chi impreat sa norma ortogr\u00e0fica LSC e chi est istadu presentadu in manera ufitziale su 25 de tr\u00eculas de su 2015.\nIn su 2019 at publicadu sa prima regorta de poesias suas, \"Su grodde bos at a contare de me\", cun sa domo editora NOR, chi at torradu a publicare in su 2021 cun fintzas sas tradutziones in italianu."}
{"id": "20181", "revid": "7227", "url": "https://sc.wikipedia.org/wiki?curid=20181", "title": "\u00c0sia sud-orientale", "text": "S'\u00c0sia Sud-orientale, fintzas connota che \u00c0sia de su sud-estu o sud-est asi\u00e0ticu, est una subregione de s'\u00c0sia cumposta dae sos istados postos geograficamente a su sud de Cina, a s'estu de \u00ccndia e su norte de Austr\u00e0lia. S'\u00e0rea s'agatat a sa rughe de placas tet\u00f2nicas chi pr\u00f2vocant un'arta atividade s\u00ecsmica e vulc\u00e0nica.\nZonas geogr\u00e0ficas.\nS'\u00c0sia Sud-orientale est costituida dae duas zonas geogr\u00e0ficas diferentziadas: sa zona continentale e s'imparis de arcos vulc\u00e0nicos e artzip\u00e8lagos in s'estu e in su sud-estu.\nSa zona continentale, a sa pen\u00ecsula de Indotzina, est cumposta dae Camb\u00f2gia, Laos, Myanm\u00e0r, Tail\u00e0ndia, su Vietn\u00e0m e sa Mala\u00ecsia otzidentale e in ue sa religione printzipale est su buddhismu, sighidu dae su confutzian\u00e8simu.\nSa parte mar\u00ectima incluet sa Mala\u00ecsia orientale, Brunei, su Timor Orientale, Indon\u00e8sia, Filipinas e Singapore e sa populatzione sua est pro sa majoria isl\u00e0mica ma fintzas cristiana."}
{"id": "20182", "revid": "2404", "url": "https://sc.wikipedia.org/wiki?curid=20182", "title": "Vientiane", "text": "Vientiane (in laotianu \u0ea7\u0ebd\u0e87\u0e88\u0eb1\u0e99, trasliteradu \"V\u00ecangci\u00e0n\") est sa capitale de su Laos, chi s'incarat a su riu Mekong, a su tzentru de una pranura manna coltivada a arrosu.\nS'istimat ca sa populatzione de sa tzitade siat de unos 200.000 bividores a su 2005 mentras sa populatzione chi bivet in s'\u00e0rea metropolitana (totu sa prefetura de Vientiane est parte de sa prov\u00ecntzia de Vientiane) est de unos 730.000 bividores."}
{"id": "20183", "revid": "2404", "url": "https://sc.wikipedia.org/wiki?curid=20183", "title": "Bangkok", "text": "Bangkok (frantzesu: Bangkok, thai: \u0e1a\u0e32\u0e07\u0e01\u0e2d\u0e01), in tailandesu: \"Krung Thep Maha Nakhon\" o simplemente \"Krung Thep\" (thai: \u0e01\u0e23\u0e38\u0e07\u0e40\u0e17\u0e1e\u0e21\u0e2b\u0e32\u0e19\u0e04\u0e23, \u0e01\u0e23\u0e38\u0e07\u0e40\u0e17\u0e1e\u0e2f; pron\u00f9ntzia[?\u00b7info]) est sa capitale e sa prus tzitade manna e populada de Tail\u00e0ndia, posta a longu a longu de su riu Chao Phraya, a curtzu de su golfu de Tail\u00e0ndia. Segundu su tzensu de su 2010, teniat una populatzione de prus de 8,3 milliones de bividores, paris a su 12,6% de su totale de s'istadu, mentras fiant prus de 14,6 milliones (22,2%) is chi biviant in sa r\u00f2dia de regione metropolitana. Intre is tzitades prus populadas e traficadas de su mundu, puru una de is destinatziones preferidas de su turismu mundiale, partende dae sa segunda metade de su de 20 s\u00e8culos at connotu un'isvilupu industriale lestru meda, rapresentende una de is tzitades economicamente prus din\u00e0micas de su sud-est asi\u00e0ticu."}
{"id": "20184", "revid": "2404", "url": "https://sc.wikipedia.org/wiki?curid=20184", "title": "Sud-estu asi\u00e0ticu", "text": ""}
{"id": "20185", "revid": "12712", "url": "https://sc.wikipedia.org/wiki?curid=20185", "title": "Detlev Karsten Rohwedder", "text": "Detlev Karsten Rohwedder (Gotha, 16 de lad\u00e0mini 1932 \u2013 D\u00fcsseldorf, 1 de abrili 1991) est st\u00e8tiu unu pol\u00ecticu e impres\u00e0riu tedescu, militanti de su Partidu Socialdemocr\u00e0ticu de Germ\u00e0nia. \nEst st\u00e8tiu su diretori de s'ag\u00e8ntzia Treuhandanstalt, incarrigada de is privatizatzionis de is aziendas de stadu de sa Rep\u00f9bblica Democr\u00e0tica Tedesca (RDT o DDR), cando su guvernu e su sistema comunista est arrutu e sa RDT s'est aunida cun sa Rep\u00f9bblica Federali Tedesca (RFT).\nEst st\u00e8tiu bociu de unu tiradori in sa domu sua de D\u00fcsseldorf. Su grupu armau tedescu de ideologia marxista-leninista, Fratzioni de s'Es\u00e8rcitu Roig (RAF), s'est atibiau sa bocidura, ma su tiradori no est st\u00e8tiu identificau.\nBocidura.\nSu lunis 1 de abrili de su 1991, a is 23:30, Detlev est st\u00e8tiu sparau e bociu de su primu de is tres corfus chi beniant de unu fus\u00ecliu, chi at arrogau s'imb\u00ecdriu de sa ventana de su primu pranu de domu sua, situau in su trigh\u00ecngiu de D\u00fcsseldorf-Niederkassel (Kaiser-Friedrich-Ring 71). Su segundu corfu at fertu a pobidda sua Hergard; su de tres at tocau una consola.\nIs corfus funt st\u00e8tius sparaus de 63 metrus de tesu, sa cart\u00f9cia de su fus\u00ecliu teniat unu c\u00e0libru standard de 7.62 \u00d7 51mm NATO, e fiat su pr\u00f2piu fus\u00ecliu chi fiat st\u00e8tiu impreau po s'atacu de unu tiradori de sa RAF in s'ambasciada americana in su mesi de friaxu. Una cumpuda in sa scena de su cr\u00ecmini at agatau tres b\u00f2ssolus de cart\u00f9cia, una cadira de pl\u00e0stica, unu pannu e una l\u00ectera chi atibi\u00e0t sa responsabilidadi de s'atzioni a unu cumandu de sa RAF, chi dd'ant postu apustis su n\u00f2mini de Ulrich Wessel, una militanti de sa RAF chi morta in su 1975.\nSu 2001, po m\u00e8diu de s'an\u00e0lisi de DNA de unu pilu agatau in sa scena de su delitu, s'est scobertu chi fiat de Wolfgang Grammos, membru de sa RAF. Su minist\u00e8riu p\u00f9blicu no at cunsiderau custa evid\u00e8ntzia bastanti po cunsiderai a Grammos comenti a suspetau de sa bocidura.\nSu 10 de abrili 1991, Detlev est st\u00e8tiu onorau in Berlinu cun una dii de corrutu de su presidenti tedescu Richard von Weizs\u00e4cker, su ministru-presidenti de sa Ren\u00e0nia de su Norte-Westf\u00e0lia, Johannes Fratat, e su presidenti de s'ag\u00e8ntzia Treuhandanstal, Jens Odewald.\nSa s\u00e8rie.\nSu 25 de cabudanni de su 2020 est st\u00e8tia publicada in Netflix una s\u00e8rie apitzus de custa bocidura, \"A Perfect Crime\"."}
{"id": "20186", "revid": "18313", "url": "https://sc.wikipedia.org/wiki?curid=20186", "title": "Gotha", "text": "Gotha est una citadi de 45\u00a0419 bividoris de sa Tur\u00ecngia, in Germ\u00e0nia.\nEst sa biddamanna e centru prus mannu de su circund\u00e0riu (\"Landkreis\") om\u00f2nimu (targa GTH).\nGotha bantat su t\u00ectulu de \"Citadi manna de circond\u00e0riu\" (\"Gro\u00dfe kreisangeh\u00f6rige Stadt\").\nGeografia f\u00ecsica.\nGotha s'agatat 74\u00a0km a nord-ovest de sa citadi de Coburgo.\nSt\u00f2ria.\nIn passau fiat capitali de su ducau de Sass\u00f2nia-Coburg-Gotha, apustis cambiada cun Coburg. In custa citadi in su 1764 ant publicau po sa primu borta su Ceravallu de Gotha (\"Gothaischer Hofkalender\"). De su 22 a su 27 maju 1875 s'est cumpriu cungressu chi, po m\u00e8diu de su Programa de Gotha, s'est formau su primu n\u00f9cleu de su Partidu Sotzialdemocr\u00e0ticu Tedescu (SPD, in tedescu: Sozialdemokratische Partei Deutschlands). Sa perplessidadi de Karl Marx in contu de un'organismu pol\u00ecticu nou est st\u00e8tia espressada in su libureddu Cr\u00ectica de su Programa de Gotha. In su 1925 a Gotha funt n\u00e0scius is Aventistas de sa de seti diis de su Movimentu de Reforma."}
{"id": "20187", "revid": "7227", "url": "https://sc.wikipedia.org/wiki?curid=20187", "title": "Isticadeddu", "text": "Isticadeddu est unu bighinadu de Terranoa, assetiadu in sa zona ovest de sa tzitade sarda. \nCunfinat cun sos bighinados de Zona Gregorio, Santa Mariedda, Pasana e Zona Barata.\nIsticadeddu est divididu in duos (sud e nord) dae su riu Seligheddu."}
{"id": "20188", "revid": "20308", "url": "https://sc.wikipedia.org/wiki?curid=20188", "title": "Lista de sos binchidores de sos campionados sardos de primu livellu regionale", "text": "Custa p\u00e0gina collit sos binchidores de sos campionados sardos de su primu livellu regionale.\nIst\u00f2ria.\nSu primu beru campionadu sardu est istadu su Trofeu Sardigna, unu trofeu chertadu durante sos annos 20. Su campionadu at subidu diversas variatziones de n\u00f9mene, e est istadu denominadu comente a Tertza Divisione (1927/28-1929/30), Segunda Divisione (1936/37-1937/38), Prima Divisione (1938-39/1942-43), Prima Divisione Sarda (1945/46-1951/52), Promotzione (1952/53-1956/57), Campionadu Diletantes (1957/58-1958/59) e Prima Categoria (1959-60/1967/68). Partinde dae s'istajone 1968/69, e finas s'istajone 1990/91, su campionadu fiat mutidu Promotzione. De s'annu imbeniente, e finu a s'atualidade, su campionadu est denominadu Eccellenza. De su 1977/78 e finas su 1990/91 su campionadu est istadu assentadu dae duos girones, chi ricalcaiant \"grosso modo\" sas regiones de su Capu de Subra e de su Capu de Josso.\nSas iscuadras prus tituladas sunt su Calangianus e su Monteponi Iglesias, cun 6 t\u00ectulos cadaunu."}
{"id": "20189", "revid": "12712", "url": "https://sc.wikipedia.org/wiki?curid=20189", "title": "Pilot (sistema operativu)", "text": "Pilot fiat unu sistema operativu mono-usu\u00e0riu, e multi-processu progetau de Xerox PARC in s'incomentzu de su 1977. Pilot est scritu in su lingu\u00e0giu de programatzioni Mesa, cun 24.000 l\u00ecnias de c\u00f2dixi.\nPilot fiat progetau comenti sistema mono-usu\u00e0riu in un'arretza de \u00e0terus elaboradoris cun sistema Pilot, cun interf\u00e0tzias po sa comunicatzioni iter-processu (IPC) po m\u00e8diu de s'arretza. Pilot poniat impari mem\u00f2ria virtuali e ammentu de is arch\u00ecvius in unu suta-sistema e impre\u00e0t su n\u00f9cleu po manigiai su sistema e is risorsas suas. Is progetadoris ant pensau a unu mollu de multi-processu chena prelatzioni, ma a pustis ant sceberau su mollu cun prelatzioni basau apitzus de monitor. Pilot incluiat unu debugger, Co-Pilot, chi podiat circai faddinas in un'aciapa de su sistema sarvada in su discu. \nUna statzioni de traballu Pilot t\u00ecpica fiat formada de 3 sistemas operativus impari in 3 vol\u00f9minis de discus: Co-Co-Pilot (unu segundu debugger chi intr\u00e0t candu su sistema operativu and\u00e0t in crash), Co-Pilot (su sistema prim\u00e0riu esecutau asuta de Co-Co-Pilot e impreada po cumpliai e collegai is programas) e un'\u00e0tera c\u00f2pia de Pilot esecutada in su de tres vol\u00f9minis de discu, chi si podit aviai po esecutai programas de coll\u00e0udu (chi iant a podi blocai s'ambienti de svilupu prim\u00e0riu). Su debugger fiat scritu po ligi e scriri vari\u00e0bilis po unu programa memorizau in unu vol\u00f9mini de discu separau.\nCusta architetura fiat \u00f9nica, ca permitiat de esecutai passu-passu fintzas c\u00f2dixi de su sistema operativu cun blocus a sem\u00e0furu, memorizau in unu vol\u00f9mini de discu prus b\u00e0sciu. Comenti e chi siat, candu sa mem\u00f2ria e su c\u00f2dixi de is processoris Xerox D-Series si funt amanniaus, su tempus po creai unu puntu de re-ass\u00e8tiu e torrai a portai su sistema a cussu puntu (operatzioni connota che \"world swap\") est bessiu longu. Podiat pigai 60-120 segundus po esecutai una l\u00ecnia de c\u00f2dixi in s'ambienti de sistema operativu a b\u00e0sciu. Prus tradu, un'\u00e0teru debugger est st\u00e8tiu svilupau po pigai su logu de Co-Pilot.\nPilot fiat impreau comenti sistema operativu po sa statzioni de traballu Xerox Star, su primu elaboradori cun interf\u00e0tzia gr\u00e0fica chi impre\u00e0t sa met\u00e0fora de sa scrivania e is iconas."}
{"id": "20252", "revid": "15782", "url": "https://sc.wikipedia.org/wiki?curid=20252", "title": "Dwight David Eisenhower", "text": ""}
{"id": "20253", "revid": "15782", "url": "https://sc.wikipedia.org/wiki?curid=20253", "title": "Richard Milhous Nixon", "text": ""}
{"id": "20254", "revid": "2404", "url": "https://sc.wikipedia.org/wiki?curid=20254", "title": "Neglect", "text": "Cun Neglect (dae su latinu: \"neglegere\" = no ischire, discoidare) s'inditat in Neurologia unu ist\u00f2rbu de s'atentzione, chi si pr\u00f2vocat peri dannu de su cherbeddu (lesione tzerebrale) e chi si caraterizat pro su fatu ca su patziente no intendet, o malintendet s'ambiente e su corpus suo matessi in su ladu opostu a in ue si localizat sa lesione de su cherbeddu. Fatu\u00b7fatu a custu s'acump\u00e0ngiat una farta prim\u00e0ria de cusc\u00e8ntzia de sa maladia. Su neglect si manifestat a traessu de s\u00ecntomos v\u00e0rios, chi si podent agatare meda diferentes e chi non si manifestant semper totus impare.\nIn sa majoria de is patzientes cun sa s\u00ecndrome de su neglect s'agatat f\u00e8rridu s'emisf\u00e8riu deretu de su cherbeddu cun un'istrobu de pertzetzione in su ladu de su corpus de manca. Su malintendimentu carater\u00ecsticu si podet manifestare in is ist\u00ecmulos de totus is sentidos. Pro s'in prus sunt f\u00e8rridos v\u00e0rios o totu e chimbe is sentidos. Fintzas s'atividade mot\u00f2ria de su ladu f\u00e8rridu est interessada\u02d0 sas istremidades sunt m\u00f2vidas meda prus pagu, fintzas chi non s'agatat par\u00e0lisi peruna. Unu neglect cumparet a s'ispissu a pustis de infartos o emorragias de s'art\u00e8ria tzerebrale m\u00e8dia. Cunforme totu sos ist\u00ecmulos a su ladu de manca sunt discoidados, Is patzientes f\u00e8rridos pro sa majoria non sunt cuscientes de is d\u00e8ficites e cunsiderant su cumportamentu issoro normale.\nSu neglect a bortas si diagn\u00f2sticat erroneamente in patzientes cun unu campu visivu limitadu. In su casu de una limitatzione de su campu visivu est per\u00f2 ammisciada isceti da bista e sa cusc\u00e8ntzia de s'isorbu est meda m\u00e8gius normalmente."}
{"id": "20255", "revid": "7227", "url": "https://sc.wikipedia.org/wiki?curid=20255", "title": "Salvatore Meloni", "text": ""}
{"id": "20256", "revid": "10458", "url": "https://sc.wikipedia.org/wiki?curid=20256", "title": "Cien a\u00f1os de soledad", "text": "Cien a\u00f1os de soledad (Chentu annos de soledade) est unu romanzu de su 1967 de su Pr\u00e8miu Nobel colombianu Gabriel Garc\u00eda M\u00e1rquez, cunsideradu una de is \u00f2peras prus de importu de sa literadura de su Noighentos.\nContat is fatos de sete generatziones de sa fam\u00eclia Buend\u00eda de sa tzitade de Macondo, fundada dae Jos\u00e9 Arcadio, fundament\u00e0riu de sa fam\u00eclia, a sa fine de su XIX s\u00e8culos. S'ist\u00f2ria est contada cun un'istile elaboradu e personale, ricu de prolessi chi ant\u00ectzipant is acuntessimentos chi benint prus tardu in su contu. Ponende in pari rigore formale e frases pomposas, raighinas cl\u00e0ssicas e isperimentatzione, su romanzu at isveladu su vitalismu de un'universu de soledades incrugadas, in ue si cumprint is destinos de una fam\u00eclia; romanzu in ue, comente at naradu Ariel Dorfman, \u00abs'indiv\u00ecduu est allufiadu dae s'ist\u00f2ria e s'ist\u00f2ria est allufiada issa etotu dae su mitu\u00bb.\nSu romanzu, iscritu in degheoto meses, est cunsideradu s'\u00f2pera majore de s'autore; publicadu in su cumentzu dae sa domo editora Sudamericana in Buenos Aires in su l\u00e0mpadas 1967, at b\u00e8ndidu in duas chidas otum\u00ecgia c\u00f2pias; in is tres annos imbenientes 600 000 c\u00f2pias. Est istadu a pustis traduidu in 37 limbas bendende prus de binti milliones de c\u00f2pias. S'istile de su romanzu, su \"realismu m\u00e0gicu\", e sa mat\u00e8ria tem\u00e0tica ant fatu essire \"Chentu annos de soledade\" una rapresentatzione de su \"boom\" latinoamericanu de is annos sessanta e setanta, influentzadu in s'istile dae su modernismu (europeu e nordamericanu) e dae su movimentu liter\u00e0riu ligadu a sa revista cubana \"Vanguardia\".\nS'ist\u00e8rrida.\nS'iscritore colombianu Gabriel Garc\u00eda M\u00e1rquez est istadu unu de is primos bator iscritores de romanzos latinoamericanos interessados a su \"boom\" liter\u00e0riu latinoamericanu de is annos sessanta e setanta, paris cun su peruvianu Mario Vargas Llosa, a s'argentinu Julio Cort\u00e1zar e a su messicanu Carlos Fuentes. \"Cien a\u00f1os de soledad\" at procuradu a Garc\u00eda M\u00e1rquez fama internatzionale a s'internu de su movimentu m\u00e0gicu-realista de sa literadura latinoamericana.\nMet\u00e0fora de s'ist\u00f2ria colombiana, dae sa fundatzione a s'Istadu cuntempor\u00e0neu, \"Cien a\u00f1os de soledad\" contat mitos e legendas locales pro m\u00e8diu de s'ist\u00f2ria de sa fam\u00eclia Buend\u00eda, cun is sete generatziones suas chi s'insertant in sa vida de su paisu e permitint de contare, mancari cun s'iscarenadura de sa m\u00e0scara lingu\u00ecstica, is eventos ist\u00f2ricos de sa Col\u00f2mbia moderna, comente a is chistiones de su de XIX s\u00e8culos pro e contra a sa reforma pol\u00ectica liberale de un'istile de vida coloniale, s'insertada a pagu a pagu in sa bia de su progressu, cun s'arribu de sa ferrovia, de su tz\u00ecnema e de s'autom\u00f2bile, sa gherra de sas milli dies (1899-1902), su primore econ\u00f2micu de s'United Fruit Company (in su libru, \"Compa\u00f1ia Bananera\"), in sa l\u00f2gica de sa dotrina Monroe, e sa sambenosa repressione de s'isci\u00f2peru comente a pol\u00ectica de relatziones intre guvernu e classe traballadora..\n\"Cien a\u00f1os de soledad\" est su resurtadu definitivu de unu traballu longu incumentzadu a gi\u00f2vanu; giai in su 1944 Garc\u00eda M\u00e1rquez fiat ossessionadu de su f\u00e0bricu de un'ist\u00f2ria familiare; est arribbadu fintzas a publicare is \"apuntos pro unu romanzu\" cun su t\u00ectulu \"La casa de los Buend\u00eda\" (\"Cr\u00f3nica\" n. 6, Barranquilla, 3 l\u00e0mpadas 1950). Pro tempus meda su t\u00ectulu de traballu de s'\u00f2pera abarrat \"La casa\", e una costola de su romanzu at a dare or\u00ecgine a \"La hojarasca\".\nA pustis de s'ist\u00e8rrida de \"La mala hora\", Garc\u00eda M\u00e1rquez sufrit unu blocu creativu, ca si nd'acatat chi est madurende s'\u00f2pera de sa vida. In su 1965 bivet a Tzitade de su M\u00e8ssicu cun sa pobidda e is f\u00ecgios; in su mese de ghenn\u00e0rgiu, durante is vac\u00e0ntzias, in su caminu concas a Acapulco, tenet una bisione repente de comente a at a d\u00e8pere \u00e8ssere su romanzu suo, cun s'incipit e su primu cap\u00ectulu suos; firmat s'Opel chi est portende e narat a sa pobidda chi at agatadu s'istile giustu pro s'iscritura sua: at a impreare su tonu narrativu-\u00e8picu chi s'ajaja impreaiat pro ddi contare is ist\u00f2rias fant\u00e0sticas de s'inf\u00e0ntzia sua. Torradu in domo, si serrat in s'ist\u00f9diu e sighit a iscr\u00ecere pro degheoto meses, preghende sa pobidda de s'ocupare de totu; Mercedes Barcha at a f\u00e0ghere d\u00e8pidos finas a 12 000 dollaros pro su nord\u00ectziu de sa fam\u00eclia, fintzas a cando su romanzu no est prontu.\nTrama.\n\"Cien a\u00f1os de soledad\" est s'ist\u00f2ria de is sete generatziones de sa fam\u00eclia Buend\u00eda in tzitadina umbradile de Macondo, in sa Col\u00f2mbia cara\u00ecbica. S'istile de custu romanzu, definidu a pustis \"realismu m\u00e0gicu\", contat unu microcosmu arcanu e cungiadu in ue sa l\u00e0cana intre bios e mortos no est aici nida e a is bios est dadu su donu tr\u00e0gicu de s'indovinadura, totu in su fundu de unu mess\u00e0giu dramm\u00e0ticu de isulamentu e arest\u00f9mine. Su romanzu est partzidu in cap\u00ectulos separados dae un' interrutzione de p\u00e0gina, chi per\u00f2 non sunt numerados ne intitulados. Dae sa fundatzione de Macondo a sa sua fine colant chentu annos, apuntu, de \"soledade\"; prus o mancu, in sa lente trasfigurada de sa fantasia de s'autore, su per\u00ecodu colombianu de su 1830 (annu de fundatzione de sa Col\u00f2mbia, rapresentada dae Macondo chi est su s\u00ecmbulu suo) a sa depresione econ\u00f2mica post-bananiera de su 1930, comente si cumprendet dae is pagos avenimentos ist\u00f2ricos ammentados e dae is tecnologias impreadas.\nSa prima generatzione.\nIs Buend\u00eda de sa prima generatzione sunt protagonistas de is cap\u00ectulos dae 1 a 3. \nSu fundament\u00e0riu de sa fam\u00eclia e fundadore de Macondo, Jos\u00e9 Arcadio Buend\u00eda, e pobidda sua (e sorrastra de primu gradu) Ursula Iguar\u00e1n lassant sa tzitade in ue bivent a pustis chi issu at ochidu un'\u00f2mine chi ddu pigaiat in giru pro chistiones sessuales. Paris cun bintunu amigos e cun is fam\u00eclias issoro, bandulant in su padente e in is paules pro bat\u00f2rdighi meses in su tentativu de segudare sa costa atl\u00e0ntica. Unu note Jos\u00e9 Arcadio bisat una tzitade cun domos cun muros de bidru (a pustis s'at a cumb\u00ecnchere chi fiant de astra) e intendet pronuntziare su n\u00f9mene \"Macondo\", aici detzidet de si firmare a oru de su riu ue est acampadu.\nNaschet aici Macondo, tzitade de 300 \u00e0nimas; su primu n\u00e0schidu in su bidditzolu nou est su segundu f\u00ecgiu suo, Aureliano. Inghiriada dae abbas e paules, su bidditzolu est agatadu pro sorte in mesu de su nudda dae sa trib\u00f9 de su z\u00ecngaru Melqu\u00edades, pro tempus meda s'\u00f9nicu cuntatu cun su mundu de a foras. Melqu\u00edades batit a Macondo s'ammaju de s'alchimia (Jos\u00e9 Arcadio at a sacrificare su siddau de sa pobidda pro comporare unu laborat\u00f2riu de alchimia, creende de p\u00f2dere fabbricare oru) e sa consi\u00e8ntzia chi su bidditzolu in sa giungla est abarradu a coa cun su progressu.\nA pustis de sa morte de Melqu\u00edades, sa trib\u00f9 z\u00ecngara chi ddu sostituit batit isceti fen\u00f2menos de ispet\u00e0culu, comente a sa m\u00e0china pro prod\u00f9ere s'astra chi abarrat imprentada in sa fantasia de su pipiu Aureliano e chi frunit s\"'incipit\" famadu de su romanzu, sa prima de is prolessi medas de sa narratzione:\nEssidu giovaneddu, su primu f\u00ecgiu de is Buend\u00eda, chi portaiat su matessi n\u00f9mene de su babbu, Jos\u00e9 Arcadio, tenet una relatzione segreta cun Pilar Ternera, una gi\u00f2vana \u201cammajada e abbandonada\u201d chi traballat in domo Buend\u00eda. Ma una die s'innamorat de una pitzochedda z\u00ecngara, e fuit paris cun sa trib\u00f9 bandulera. Partida pro ddu sighire, sa mama Ursula (chi at donadu dae pagu tempus a sa lughe sa de tres f\u00ecgias, Amaranta) isparesset pro meses, e furriende rivelat chi a duas dies de dist\u00e0ntzia isceti ddoe at una \u00e0tera tzitadina in su caminu de su serv\u00ectziu postale. Macondo no est prus isulada.\nSa bidda s'ism\u00e0nniat cun immigrados noos. Pilar Ternera donat a sa lughe su f\u00ecgiu de Jos\u00e9 Arcadio, chi pro ddu dist\u00ecnghere de su babbu e de s'ajaju ddis ponent Arcadio. Una die arribbat in domo Buend\u00eda un'orfanedda, imbiada dae parentes chi nemos ammentat: ddi narant Rebeca e dda pesant in paris cun Arcadio, ma sa pipia batit cun sese s'impestu de sa maladia de s'ins\u00f2nnia. Ultres a impedire de dormire, su male pr\u00f2vocat una progressiva e grae p\u00e8rdida de mem\u00f2ria, a su puntu chi is bividores de Macondo depent iscr\u00ecere billetes cun su n\u00f9mene de is cosas in onni ogetu de impreu comunu e compilare una lista de bis\u00f2ngios di\u00e0rios pro subrav\u00ecvere. A sarvare su bidditzolu est su z\u00ecngaru Melqu\u00edades, torradu dae sa morte cun una bev\u00ecda meighinale.\nMacondo immoi est collegada cun su restu de su paisu; una die lompet una cumpangia bizarrosa, una betza grassa meda chi si faghet mant\u00e8nnere dae sa neta, costrinta a si corcare cun deghinas de \u00f2mines a sa die. Aureliano Buend\u00eda, oramai pitzocu de binti annos, si firmat cun sa pitzochedda sena nd'aprofitare. Detzidet cuddu note de dda cojuare, ma cando torrat a dda chircare, issa est giai torrada a partire cun s'ajaja.\nA pustis de su collegamentu cun sa tziviltade, nointames, Macondo benit segudada fintzas dae s'autoridade, in sa persone de su curregidore Don Apolinar Moscote, chi per\u00f2 est bogadu dae Jos\u00e9 Arcadio cando pretendet de detz\u00ecdere finas su colore de domo Buend\u00eda, ammanniada e arrangiada pro sa fam\u00eclia allargada. Don Apolinar f\u00f9rriat cun fam\u00eclia e sordados pro s'istallare in Macondo, e cuncordat una tr\u00e8gua cun is Buend\u00eda; ma su gi\u00f2vanu Aureliano, chi acump\u00e0ngiat su babbu, s'amorat de una de is f\u00ecgias de Moscote, Remedios, de noe annos isceti.\nSa segunda e sa de tres generatziones.\n\"Dae su cap\u00ectulu 4 a su cap\u00ectulu 9\"\nAureliano Buend\u00eda perdet su sonnu pro Remedios Moscote. Unu note imbucat in s'aposentu de Pilar Ternera e perdet sa virginidade cun issa, chi a pustis ddi promitet de cumb\u00ecnchere a sa fam\u00eclia de Remedios a perm\u00ectere chi is duos si c\u00f2juent. Coladu s'ispantu de ambas fam\u00eclias, dae chi Remedios est ancora una pipia, su coju depet abetare. Fintzas Rebeca e Amaranta s\u00e8gudant s'edade de s'amore, e ambas s'amorant de s'italianu Pietro Crespi, b\u00e8nnidu in domo Buend\u00eda pro imparare is dantzas modernas a is duas pitzocas a su sonu de sa pianola comporada dae Ursula. Pietro cunc\u00e0mbiat s'istima de Rebeca, cun cogonu mannu de sa sorre concuina, chi giurat chi is duos non s'ant a cojuare mai. Su coju de Rebeca e sa de Aureliano sunt pianificadas pro sa matessi die, ma una l\u00ectera farsa chi ann\u00f9ntziat sa morte de sa mama, ist\u00e8siat Pietro Crespi.\nRemedios tramudat a domo de is sogros, e est issa s'incurat de Jos\u00e9 Arcadio Buend\u00eda cando su betzu si nd'amm\u00e0chiat e tocat a ddu ligare a un'\u00e0rbore. Amaranta, gelosa, sighit a s'augurare chi acontessat carchi cosa de tremendu pro impedire su coju de Rebeca, arribbende fintzas a s'intentu de dd'abbenenare sa die in antis de su matrim\u00f2niu; a dolu mannu no est netzess\u00e0riu, ca Remedios morit de gravid\u00e0ntzia. Aureliano nd'essit distr\u00f9idu, ma de repente torrat in domo frade suo Jos\u00e9 Arcadio, enorme e cun totu su corpus tatuadu, a pustis de \u00e0ere giradu su mundu intreu. Subravivet gr\u00e0tzias a prestatziones sessuales fintzas a cando Rebeca s'amorat de issu e is duos inghitzant una relatzione a isc\u00f9sia. Pagu a pustis is duos si c\u00f2juant (su pre\u00ecderu rivelat chi non sunt frades) mancari Ursula siat contr\u00e0ria e ddus boghet dae domo, oblighende\u00b7ddos a andare a b\u00ecvere in un'\u00e0teru logu. Rassignadu, Pietro Crespi cumintzat a frecuentare Amaranta e ddi pedit de lu cojuare: diat d\u00e8pere \u00e8ssere su coronamentu de s'isetu de sa gi\u00f2vana, ma issa pigat tempus.\nIn s'\u00ecnteri sa situatzione pol\u00ectica si nde f\u00f9rriat a dramma. A pustis de sa morte de sa gi\u00f2vana pobidda, Aureliano at sighidu a frecuentare sa domo de su sogru chi si fidat de issu; aici assistit a is trampas eletorales cando Moscote c\u00e0mbiat is ischedas de is votos liberales cun votos cunservadores. Sa furriada armada est giai incumentzada aterue; est Aureliano, a pustis de carchi duda, a si p\u00f2nnere a capu de s'insurretzione in Macondo: is sordados de su curregidore sunt disarmados, a don Moscote non ddi faghent dannu, ma bintunu gi\u00f2vanos s'intopant in pari a s'autonominadu Coronellu Aureliano Buend\u00eda. Est su matessi n\u00f9meru de \u00f2mines chi fiant l\u00f2mpidos paris cun babbu suo in mesu a is paules pro fundare Macondo a oru de su riu.\nEst su cumintzu de su per\u00ecodu longu de gherras tziviles.\n\"Sa par\u00e8ntesi longa de is gherras tziviles cumprendet is cap\u00ectulos dae 6 a 9, e s'aberit cun una genia de segundu incipit, unu de is binculeddos prus connotos de s'autore colombianu.\"\nAureliano intregat Macondo a Arcadio, chi nd'aprofitat pro si furriare a tirannu. Abolit sa missa de dom\u00ecnigu e guvernat pro decretos, ma cando detzidet de fusilare don Apolinar Moscote, s'ajaja sua intervenet a minimare s'autoridade sua. S'ex curregidore est salvu, su pre\u00ecderu podet torrare a tzelebrare, ma Arcadio si faghet una domo noa cun dinare p\u00f9blicu, gr\u00e0tzias puru a sa complitzidade de babbu suo Jos\u00e9 Arcadio.\nAmaranta isvelat a Pietro Crespi chi non tenet niuna intentzione de ddu cojuare. Su gi\u00f2vanu italianu est aici meda amoradu de issa, a pustis de sa delusione retzida dae Rebeca, chi si ochit. Amaranta est assuddida, ma su fatu pol\u00ecticu pigat totu s'atentzione. Sa gherra andat male pro sos liberales, s'es\u00e8rtzitu guvernativu atracat Macondo; a pustis de una resist\u00e8ntzia abbetiosa, Arcadio est caturadu e fusiladu, lassende sa pobidda cun sa f\u00ecgia Remedios e in isetu de duos gemellos. Is liberales s'arrimant, su coronellu Buend\u00eda est fatu presoneri, s'\u00f9rtimu dis\u00ecgiu suo est chi sa sent\u00e8ntzia de morte siat esecutada in sa tzitade sua. A s'arribu suo sa mama istentat a ddu conn\u00f2schere: s'est fatu coritostu e ch\u00ecdrinu. Is abitantes sunt per\u00f2 aici contrariados chi is militares depent bogare a sorte is n\u00f9menes de su plotone de fusiladura, e in su momentu de s'esecutzione su capitanu Carnicero l\u00ecberat su presoneri e fuit cun issu e is \u00f2mines suos.\nIs liberales tratant cun su guvernu sa paghe e s'intrada in parlamentu, ma su coronellu Aureliano Buend\u00eda ddos denegat e promovet una s\u00e8rie de furriadas finas a proclamare sa gherra totale. A Macondo arribbat unu s\u00ecndigu militare, su coronellu Moncada, chi tratat cun umanidade e respetu is tzitadinos; custu no impedit a Aureliano, chi f\u00f9rriat in tzitade cun s'es\u00e8rtzitu suo vitoriosu, de respetare su pronuntziamentu de su tribunale militare chi ddu cundennat a morte. Su lutu carc\u00e0giat sa fam\u00eclia Buend\u00eda: su fundament\u00e0riu Jos\u00e9 Arcadio morit de betzesa e dem\u00e8ntzia, f\u00ecgiu suo Jos\u00e9 Arcadio est ochidu e no s'at a iscob\u00e8rrere mai chie est su mortore; Aureliano Jos\u00e9, f\u00ecgiu de su coronellu e de Pilar Ternera, morit fusiladu. Nointames, deghessete f\u00e8minas batint pipios de edades diferentes a Macondo pro ddos f\u00e0ghere reconn\u00f2schere comente a f\u00ecgios dae su coronellu Buend\u00eda, chi durante sa gherra non s'est mai sutr\u00e0idu a sa costum\u00e0ntzia de retzire in sa tenda pitzocas chi is mamas issoro ddi batiant pro \u201cmegiorare sa ratza\u201d.\nSa gherra torrat a andare male pro sos liberales. Su coronellu Buend\u00eda est semper prus solu e coritostu. Arribbat finas a lassare chi s'amigu suo de inf\u00e0ntzia Gerineldo M\u00e1rquez siat cundennadu a morte dae su tribunale militare pro disubbidi\u00e8ntzia, ca s'oponet a is manovras de is politicantes de partidu chi rin\u00f9ntziant a is ideales liberales in c\u00e0mbiu de unos cantos iscannos in su parlamentu. In antis de s'esecutzione de sa sent\u00e8ntzia, su coronellu tenet una crisi de cuss\u00e8ntzia, l\u00ecberat s'amigu e fuint paris cun s'intentu de acabbare sa gherra. Dae custu momentu su car\u00e0tere de su coronellu peorat de prus, is disamistades essint prus graes cun s'intentu de costr\u00ecnghere su guvernu e su partidu liberale a negotziare. S'armist\u00ectziu chi ponet fine a is gherras tziviles est a sa fine firmadu in Neerlandia, acanta a Macondo. Aureliano Buend\u00eda firmat sa resa, e a pustis s'isparat unu corfu a su coro chi per\u00f2 non faghet dannu a perunu \u00f2rganu vitale.\nSa de bator e sa de chimbe generatziones.\n\"Dae su cap\u00ectulu 10 a su cap\u00ectulu 17\"\nMentras su coronellu Buend\u00eda si retirat a vida privada in sa domo de Macondo, dedichende\u00b7si a sa produtzione mastrina de pisches de oro, is tres f\u00ecgios de Arcadio e Santa Sofia de la Piedad sunt essende giovaneddos: sa bellesa de sa manna, Remedios est manna e faghet p\u00e8rdere sa resone a prus de un'\u00f2mine, mancari chi in domo siat cunsiderada minorada pro neghe de s'ingenuidade sua in is relatas interpersonales. Is frades minores suos, is gemellos Jos\u00e9 Arcadio Segundu e Aureliano Segundu, n\u00e0schidos a pustis de sa morte de su babbu, in capas ant giogadu a s'isc\u00e0mbiu de identidade, giai chi su primu at eredadu su f\u00ecsicu e su car\u00e0tere de is Aureliano, e su segundu assim\u00ecgiat imbetzes a is Jos\u00e9 Arcadio.\n\u201cRemedios sa bella no fiat un'\u00e8ssere de custu mundu\u201d: de sa bellesa sua fabulosa chi at giai fatu ammachiare a unos cantos gi\u00f2vanos si murmutat meda in Macondo, fintzas a cando Ursula, arribbada a chent'annos de edade, permitit chi sa gi\u00f2vana siat fata Reinedda de su Carrasegare organizadu in tzitade, in ue su ben\u00e8ssere sighit a cr\u00e8schere. Sa fama de sa festa est aici manna de atirare in tzitade un'\u00e0tera gi\u00f2vana de bellesa fabulosa, Fernanda del Carpio; de issa s'amorat Aureliano Segundu, chi renesset a dda cojuare a pustis de dd'\u00e0ere chircada fintzas a sa trista tzitade sua a tesu in s'altura.\nL\u00f2mpida a Macondo, Fernanda c\u00e0mbiat a pagu a pagu is abit\u00f9dines de domo Buend\u00eda, introduende su respetu de \u00f2bligos religiosos in is ritmos de chintu e fintzas in s'intimidade coniugale: in custa si s\u00e8gudat un'echil\u00ecbriu cando su pobiddu dd'aconcat chi sa fertilidade desemplada de is animales de pesamenta chi arricat sena fine sa domo est d\u00e8pida a sa pres\u00e8ntzia de s'amante sua, Petra Cotes. Fernanda donat a sa lughe duos f\u00ecgios, Jos\u00e9 Arcadio, destinadu finas dae is primas dies de vida a su semin\u00e0riu in s'isperu chi essat paba, e Renata Remedios narada Meme.\nSu guvernu cunservadore detzidet de festare s'apasigamentu e is annos de Aureliano Buend\u00eda cunferende\u00b7ddi una med\u00e0llia a su balore, ma s'antzianu coronellu refudat indinniadu. In s'\u00ecnteri a Macondo arribbat, paris cun sa ferrovia, su progressu. Sa tzitadina s'ism\u00e0nniat, lompent fintzas istr\u00e0ngios chi Aureliano Segundu cumbidat a pr\u00e0ndere. Intre issos s'istadunidensu Mr. Brown, chi si faghet promotore de s'arribu de sa Cumpangia Bananera. Is terras chi ingh\u00ecriant Macondo sunt cunsideradas adatas a su coltivu de frutora, bividores medas cumintzant a traballare pro sa multinatzionale. Is americanos costruent unu bidditzolu separadu cun domos bellas e vida indipendente. Is \"gringos\" batint cun sese \u00f2mines violentos, e cando unu pipiu benit ochidu paris cun s'ajaju pro una faina de pagu contu, Aureliano Buend\u00eda s'ind\u00ecnniat a su puntu de b\u00f2lere prom\u00f2vere una gherra totale noa pro bogare a foras is istr\u00e0ngios, ma s'amigu Gerineldo M\u00e1rquez ddu cumbinchet a renuntziare. A pustis de is minetzas suas de reb\u00e8llia, totus is f\u00ecgios illeg\u00ectimos suos (a foras de su primu f\u00ecgiu Aureliano Amador) sunt assassinados dae pistoleris in una note isceti in diversas localidades de sa Col\u00f2mbia.\nRemedios sa bella de repente pesat a su chelu in un'esplosione de lughe, inghiriada dae mariposas, a pustis de \u00e0ere fatu p\u00e8rdere su sentidu a unos cantos \u00f2mines. Aureliano Buend\u00eda no essit prus de s'aposentu suo in ue sighit a traballare a is pisches de oro, fintzas a cando unu mangianu morit mentras est essidu a meare in pratza. Su guvernu proclamat a manera ip\u00f2crita su lutu natzionale.\nMeme est cr\u00e8schida, est imbiada a istudiare in coll\u00e8giu pro voluntade de sa mama Fernanda. Pro amparare s'unidade de sa fam\u00eclia, babbu suo (chi s'est trasferidu a b\u00ecvere a ue est s'amante Petra Cotes) torrat dae sa mugere \u00f2nnia borta chi Meme torrat in domo in vac\u00e0ntzia. Sa pitzochedda per\u00f2 s'amorat de Mauricio Babilonia, un'autista chi traballat pro sa cumpangia bananera, e ddu frecuentat in domo de Pilar Ternera. Ursula, prus chi tzenten\u00e0ria, perdet sa bista, ma connoschet aici bene sa domo chi nemos si nd'acatat. Amaranta, oramai betza e amargada dae s'impudu betzu pro su suitz\u00ecdiu de Pietro Crespi, retzit dae sa morte etotu su preavisu chi at a d\u00e8pere lassare custu mundu una borta acabadu de t\u00e8ssere unu lentzolu f\u00f9nebre, e aici acontesset in manera puntuale.\nIscobertu su man\u00ecgiu de sa f\u00ecgia Meme, Fernanda den\u00f9ntziat sa pres\u00e8ntzia de unu ladru de puddas a ingh\u00ecriu de sa domo; corfidu dae una gu\u00e0rdia mentras fiat intrende a de note in su bagnu (ue Meme ddu fiat abetende), Mauricio Babilonia abarrat tullidu a vida. Mancari su pobiddu siat contr\u00e0riu, Fernanda c\u00f9ngiat sa f\u00ecgia in unu cunventu in sa tzitade frida de is alturas in ue est n\u00e0schida. Meme no at a faeddare prus pro su restu de sa vida sua. Carchi mese a pustis, una m\u00f2ngia batit a Fernanda unu pipiu illeg\u00ectimu chi at a \u00e8ssere batijadu Aureliano; Fernanda ddu tenet cuadu pro tempus meda, fintzas a cando su pobiddu Aureliano Segundu l'iscoberit.\nIs traballadores s'organizant contra a is sal\u00e0rios b\u00e0scios e su pagamentu in bonos de gastare in is butegas de sa cumpangia. Jos\u00e9 Arcadio Segundu est unu de is sindacalistas prus in bista, est postu presone e liberadu pagu a pustis. In s'\u00ecnteri de un'undada de isci\u00f2peros, Mr. Brown est costrintu a firmare unu cuntratu de traballu e renesset a dd'annullare finghende\u00b7si mortu. Is autoridades com\u00f9nicant a is giorronaderis chi is rechertas issoro sunt istadas atzetadas e ddis pedit de s'assortire in s'istatzione ferrovi\u00e0ria, ma is traballadores e is fam\u00eclias issoro agatant a ddos abetare sa tropa e sas mitralliadoras chi isparant in manera indiscriminada contras a truma. Jos\u00e9 Arcadio Segundu si nde ischidat cobertu de s\u00e0mbene in unu trenu de dughentos vagones c\u00e0rrigos de mortos andende cara a su mare. Si ghetat dae su vagone e torrat a domo, contat a totus chi nche sunt istadas prus de 3000 v\u00ectimas, per\u00f2 nemos creet a su deg\u00f2lliu. Si c\u00f9ngiat in s'aposentu antigu de Melqu\u00edades e non nd'essit prus fintzas a sa morte, ossessionadu dae s'ochid\u00f2rgiu negadu.\nSu signore Brown faghet cuntzessiones m\u00ecnimas a is traballadores, crastinende\u00b7ddas a cando at a acabbare de pr\u00f2ere; ma sa pr\u00f2piu die incumentzat unu per\u00ecodu de abbas chi sighit pro agiumai chimbe annos. Is campos abarrant allagados e distr\u00f9idos, is animales afogant, is domos martzint e si isciusciant. Sa cumpangia bananera tramudat aterue. A s'acabbu de is abbas in Macondo sunt abarrados isceti is bividores origin\u00e0rios. Comente issa etotu aiat prev\u00ecdidu, Ursula morit a un'edade acanta a is 120 annos. Aureliano Segundu si consumat pro unu tumore a su g\u00f9turu, una chida in antis de m\u00f2rrere f\u00f9rriat a domo de sa pobidda, ca dd'aiat prom\u00ectidu de non si lassare pigare dae sa morte in su letu de s'amante; in su momentu in ue morit, frade suo Jos\u00e9 Arcadio Segundu morit etotu in su letu suo in s'aposentu de Melqu\u00edades.\nSa de ses generatziones.\n\"Dae su cap\u00ectulu 18 a su cap\u00ectulu 20\"\nFintzas Fernanda morit corcada in su letu suo, a pustis de un'isc\u00e0mbiu longu de posta cun \u201cdutores invis\u00ecbiles\u201d chi arribbant fintzas a dda \u201coperare pro bia telep\u00e0tica\u201d. Su corpus suo, mancari in edade sobrada, cunservat totu sa pr\u00f2pia bellesa. Is f\u00ecgios retzint sa noa de sa morte; Meme est ancora serrada in unu cunventu de s'altura; Amaranta Ursula est istada imbiada a istudiare in unu coll\u00e8giu a Bruxelles; Jos\u00e9 Arcadio torrat in domo de Roma ue depiat istudiare pro essire paba. In veridade at abbandonadu su semin\u00e0riu a pustis de un'annu, sena ddu n\u00e0rrere a sa mama, e s'est arrangiadu in aposenteddos in afitu paris cun gi\u00f2vanos boh\u00e9mien.\nFurriadu a Macondo, Jos\u00e9 Arcadio agatat is di\u00e0rios de sa mama e iscoberit chi Aureliano, \u00f9nicu subrav\u00ecvidu in domo Buend\u00eda, est su f\u00ecgiu illeg\u00ectimu de sorre sua Meme. Ddu serrat in s'aposentu de Melqu\u00edades, ue su pitzocu si d\u00e8dicat a s'ist\u00f9diu de su s\u00e0nscritu pro traduire is iscritos de su z\u00ecngaru. Jos\u00e9 Arcadio acollit in domo calicunu gi\u00f2vanu de Macondo e cun issos bufat e faghet sa vida bella, dae chi iscoberint unu siddadu de monedas de oro interradu dae s'ajaja Ursula in s'aposentu suo: est su c\u00e0bidu de un'ist\u00e0tua de ghisu abbandonada dae carchi disconnotu durante is annos de sa gherra tzivile, in ue totu is istr\u00e0ngios si firmaiant in domo Buend\u00eda. Jos\u00e9 Arcadio bogat is amigos de domo, issos torrant a de note e dd'afogant in sa bartza de s'abba, fuende cun su botinu de oro.\nAureliano est abarradu a solu cun is ist\u00f9dios suos; iscoberit in tzitade una libreria ue frecuentat bator fedales amantes de literadura, fintzas a cando Amaranta Ursula torrat dae Bruxelles cun su pobiddu Gast\u00f3n, chi at iscurtadu su dis\u00ecgiu suo de torrare a b\u00ecdere sa domo sua nadale pensende de abarrare isceti carchi mese. In realidade is duos s'istabilint in domo, cun turbamentu mannu de Aureliano chi, segundu sa traditzione familiare de amores intzestosos, perdet su sentidu pro sa tzia, chi est agiumai fedale sua. A pustis de \u00e0ere proadu a resistire a su tenteu, is duos inghitzant una relatzione. Gast\u00f3n torrat in B\u00e8lgiu, lassende is duos l\u00ecberos de gosare sa passione issoro.\nMa sa trag\u00e8dia est acanta de arribbare subra domo Buend\u00eda e subra Macondo. Sa tzitadina iscontzada, disertada dae su trenu e a tesu de su mundu, si isci\u00f9sciat a bellu in su pr\u00f9ere e in su sole. Pilar Ternera morit a prus de 140 annos de edade, mere de sa domo de apuntamentos frecuentada dae Aureliano e dae is amigos literados. Amaranta Ursula est pr\u00ecngia, si separat dae su pobiddu pro l\u00ectera. Donat a sa lughe unu mascru chi portat una coa de porcu, ca est n\u00e0schidu dae babbu e mama carrales. A pustis de su scindi\u00f2ngiu, a Amaranta Ursula ddi pigat un'emorragia chi no podet firmare a nisciuna manera e morit a bellu, sena mai acabbare de r\u00ecere e brullare cun su pobiddu.\nDistr\u00f9idu dae su dolore, Aureliano non s'abb\u00ecgiat chi sa domo est inv\u00e0dida dae un'es\u00e8rtzitu de formigas. Mentras si pesat unu bentu orrorosu chi at a mundare Macondo dae sa cara de sa terra e is formigas leant a su pipiu, s'\u00f2mine renesset in s'\u00f9rtimu momentu a detzifrare is paperis codificados de su z\u00ecngaru Melquiades. Est sa fine de chentu annos de soledade de sa fam\u00eclia Buend\u00eda e de sa tzitade de Macondo.\nCuntestu ist\u00f2ricu.\nSu realismu de Garc\u00eda M\u00e1rquez est naradu \"m\u00e0gicu\" ca is ist\u00f2rias sunt real\u00ecsticas, siat tr\u00e0idas dae fatos familiares siat dae s'ist\u00f2ria colombiana, siat imbentadas, ma filtradas pro m\u00e8diu de sa fantasia fabulosa e bision\u00e0riu de s'immagin\u00e0riu latinoamericanu e personale, arricadas duncas de eventos fant\u00e0sticos e legend\u00e0rios.\nS'interpretatzione cr\u00ectica de s'ist\u00f2ria colombiana orit dae s'ist\u00f2ria ufitziale pro imbentare unu mundu cungiadu e biatzu chi abarrat pro meda in sa mem\u00f2ria de su letore. In antis de sa colonizatzione ispagnola de sas Americhe, sa regione chi currispondet a sa Col\u00f2mbia setentrionale de oe non teniat una cultura simigiante a sa Inca (in Per\u00f9), de is Maya (in s'Am\u00e8rica tzentrale) o de is Aztecos (in Messico). Sa regione fiat abitada dae is populatziones ind\u00ecgenas de sos Tairona e de sos Muisca, organizadas in clan a suta de una monarchia.\nIn su 1509, Vasco N\u00fa\u00f1ez de Balboa at fundadu un'insediamentu, cunsideradu sa prima tzitade de sa Col\u00f2mbia, avangu\u00e0rdia de s'espansione e conchista ispagnola.\nA pustis de sa conchista de su territ\u00f2riu Muisca a banda de Gonzalo Jim\u00e9nez de Quesada (1538), Bogot\u00e0 est divenidu su tzentru de su guvernu coloniale ispagnolu. Chitzo, in su 1810, a pustis de su collassu de s'Imperu ispagnolu in Col\u00f2mbia, is guvernos militares provintziales sunt ren\u00e8ssidos a disafiare s'autoridade pol\u00ectica de su guvernu natzionale de Bogot\u00e1; ma ses annos a pustis, in su 1816, is fortzas mon\u00e0rchicas de su Conte Pablo Morillo ant torradu a p\u00f2nnere su guvernu ispagnolu che a prima.\nIs eventos ist\u00f2ricos printzipales, filtrados dae sa fantasia de s'autore chi nche costruet a subra una mitologia fantasiosa, s'ispissu cun brincos temporales, sunt:\nPesson\u00e0gios.\nPrima generatzione.\nJos\u00e9 Arcadio Buend\u00eda est su fundament\u00e0riu de sa fam\u00eclia e fundadore de Macondo. Naschidu in Riohacha, in gioventude si c\u00f2juat cun Ursula Iguar\u00e1n, mancari is duos siant fradiles primos. Abarrada assustada dae su contu de una tzia sua chi si fiat cojuada issa etotu cun unu parente e aiat generadu unu f\u00ecgiu cun sa coa de porcu, mancari Jos\u00e9 Arcadio ddi rispondat \"\"non mi importat de p\u00f2nnere a su mundu\" \"porcheddos, bastat chi potzant faeddare\"\".\nIs resist\u00e8ntzias de sa pobidda alimentant ispibisos a pitzus de sa croba fintzas a sa tr\u00e0gica die chi Jos\u00e9 Arcadio binchet una cumbata de puddos contras a Prudencio Aguilar. Custu, furiosu pro sa derrota, ingi\u00f9liat s'avers\u00e0riu, ponende\u00b7nde in duda sa capatzidade sessuale e Jos\u00e9 Arcadio dd'ochit passende\u00b7ddi su g\u00f9turu cun una lantza. In is meses sighentes, su pantasma de Prudencio arribbat a esasperare is duos cun is aparitziones suas, tantu chi Jos\u00e9 Arcadio, ispintu dae s'impudu e dae sa voluntade de donare a su pantasma unu pagu de paghe, detzidet de si nche andare de Riohacha. Interrada sa lantza e ispojolados is puddos suos, Jos\u00e9, sighidu dae Ursula, in cussu per\u00ecodu pr\u00ecngia, e dae 21 gi\u00f2vanos amigos, lassat su bidditzolu sena una meta pretzisa.\nDae su matrim\u00f2niu intre Jos\u00e9 Arcadio e Ursula naschent tres f\u00ecgios e un'\u00e0tera at a \u00e8ssere adotada.\nIn s'\u00ecnteri de sa migratzione in is terras isp\u00e8rdidas naschet perfetamente sanu su primu f\u00ecgiu de sa c\u00f2pia, Jos\u00e9 Arcadio. A pustis de giai duos annos de bi\u00e0giu in mesu de sa Sierra Nevada de Santa Marta, Jos\u00e9 Arcadio Buend\u00eda bisat unu bidditzolu a oru de su riu, e detzidet de fundare in cue Macondo. In is annos imbenientes, Jos\u00e9 Arcadio si ponet a autoridade s\u00e0bia e giusta de su bidditzolu.\nTotu c\u00e0mbiat a s'arribu de una trib\u00f9 de z\u00ecngaros, ghiada dae Melqu\u00edades, chi mustrat cada annu is prus imbentos iscad\u00e0pios, (comente a sa calamita e su cannochiale). Jos\u00e9 Arcadio Buend\u00eda duncas passat totu su tempus suo cun esperimentos sient\u00ecficos giai issentidos (a es\u00e8mpiu, proponet de addestrare s'es\u00e8rtzitu a sa \"gherra solare\"), e si nd'iscaresset de s'educatzione de is f\u00ecgios suos.\nRec\u00f9perat responsabilidade e autoridade gr\u00e0tzias a Ursula e torrat a s'incurare de is f\u00ecgios, chi acump\u00e0ngiat a sa tenda de is z\u00ecngaros pro b\u00ecdere s'enn\u00e8sima curiosidade, s'astra. Ma una die, ossessionadu dae su tempus chi non curret, perdet su sentidu e sa fam\u00eclia sua ddu ligat a una mata de cast\u00e0ngia, ue at a abarrare pro annos, sena cuntatu cun sa realidade, torrende a chistionare cun su pantasma de Prudencio e espressende\u00b7si in latinu, fintzas a sa morte.\nSu pantasma suo abarrat a suta de sa mata, vis\u00ecbile a totu is cumponentes de sa fam\u00eclia, a foras de su coronellu Aureliano.\nEst sa pobidda (e sorrastra) de Jos\u00e9 Arcadio Buend\u00eda. Su chi dda caraterizat est sa fortza sua de \u00e0nimu e sa gana de traballare (\u201c\"fintzas a cando Deus mi donat vida, no at a mancare mai su dinare in custa domo de macos\"\u201d), chi cunservat pro agiumai totu sa vida. Pro timoria de generare unu mostru cun sa coa de porcu, Ursula refudat pro meses de consumare su matrim\u00f2niu, arribbende finas a bestire durante sa note una tzintura de castidade chi dd'aiat fatu sa mama.\nUrsula at a b\u00ecvere finas un'edade intre 115 e 122 annos, connoschende agiumai totu is membros de totu is generatziones de sa fam\u00eclia. Fintzas pro custu motivu, durante sa betzesa tenet sa sensatzione chi su tempus non colet mai, arribbende a conf\u00f9ndere is bis-nebodes cun is f\u00ecgios suos oramai mortos (a es\u00e8mpiu, chistionat a Aureliano Babilonia iscambiende\u00b7ddu cun su coronellu om\u00f2nimu). Durante su dil\u00f9viu mannu (cando at a pr\u00f2ere pro prus de bator annos subra Macondo) s'ism\u00e0nniat sa tzurpesa sua, mentras su lugore mentale calat, sena per\u00f2 iscar\u00e8ssere s'ist\u00e0tua de Santu Giusepe de ghisu prenu de doblones de oro, lassadu in domo sua durante sa gherra tzivile.\nSegunda generatzione.\nEst su primu f\u00ecgiu de Ursula Iguar\u00e1n e Jos\u00e9 Arcadio Buend\u00eda. B\u00e8nnidu a su mundu durante sa traessada de sa sierra (e sena sa coa de porcu t\u00ecmida meda dae sa mama), eredat dae su babbu sa f\u00f9ria e una fortza manna de voluntade. A giovuneddu tenet una relatzione cun un'amiga de sa mama, Pilar Ternera, meda prus manna de issu, atr\u00e0ida dae is dimensiones de sa mascresa sua (esaltadas dae unu contu de Ursula chi timet chi siant sa cunsigh\u00e8ntzia de su matrim\u00f2niu intzestuosu) e abarrat arrorisadu cando issa dd'ann\u00f9ntziat de \u00e8ssere pr\u00ecngia (at a illierare a Arcadio). Amoradu de una pitzochedda z\u00ecngara, abbandonat Macondo paris cun sa carovana. Torrat a ap\u00e0rrere sena preavisu annos meda a pustis, cambiadu: tenet unu f\u00ecsicu poderosu, su corpus cobertu de tatu\u00e0gios, sa pedde contzada dae is 65 giros de su mundu comente a marineri, unu f\u00e0mene ispantosu e una mascresa desemplada.\nSi c\u00f2juat a pustis de unu fastigiamentu lestru cun Rebeca, sorre sua adotiva, amorada dae ora meda cun Pietro Crespi. Pro sa birg\u00f2ngia de s'isc\u00e0ndalu, Ursula ddos bogat de domo.\nJos\u00e9 Arcadio apoderat is terras de is bighinos suos (gr\u00e0tzias puru a sa proposta de Arcadio, chi mai at a ischire de \u00e8ssere f\u00ecgiu suo, de creare unu registru de is terras), atirende\u00b7si su cogorone de is chi ant p\u00e8rdidu sa terra. Sarvat su frade Aureliano dae su plotone de fusilamentu. Sa morte sua at a restare s'\u00f9nicu arcanu sena solutzione in Macondo, ca benit agatadu assassinadu cun unu corfu de arma de fogu in s'aposentu suo mentras Rebeca non s'est abbigiada de nudda. Is restos suos ant a fragare de bruvura pro is annos imbenientes, finas sa die chi is ingegneris de sa cumpangia bananiera ant a cob\u00e8rrere sa tumba sua cun una colada de carcistrutzu.\nSegundu f\u00ecgiu de Jos\u00e9 Arcadio Buend\u00eda e Ursula, est su primu pipiu n\u00e0schidu a Macondo. Diferente de su totu dae su frade in su car\u00e0tere, tenet finas a pipiu un'ograda l\u00f9ghida e anal\u00ectica de is cosas e calicunu poderes de indovinadura. A pustis de sa b\u00e8nnida de is z\u00ecngaros, agiudat su babbu in su laborat\u00f2riu de alchimia e s'interessat a s'orefitzeria, ispetzializende\u00b7si in sa produtzione de pisches de oro.\nEssidu mannu, esr ammajadu dae sa bellesa de Remedios Moscote, una pipia de noe annos f\u00ecgia de su curregidore. A pustis chi sa picioca essit madura bastante, is duos si c\u00f2juant ma sa gi\u00f2vana mugere morit de aurt\u00ecngiu naturale.\nAureliano s'inserrat in unu profundu mud\u00ecmene, chi cumpartzit cun su sogru fintzas a cando, a pustis de eletziones trucadas de su guvernu cunservadore e de is viol\u00e8ntzias de is militares, detzidet de s'unire a sa rivolutzione liberale contra a su reg\u00ecmene, in sa gherra de is milli dies (in su romanzu sa gherra non durat tres annos ma binti). Durante s'esperi\u00e8ntzia militare, promovet trintaduas insurretziones sena res\u00e8ssida, e ingendrat deghessete f\u00ecgios mascros (chi ant a \u00e8ssere ochidos in edade adulta) de ateretantas f\u00e8minas diferentes.\nIssu etotu, che su frade suo, tenet unu f\u00ecgiu dae Pilar Ternera, Aureliano Jos\u00e9, chi at a \u00e8ssere ochidu in un'iscontru cun is sordados guvernativos.\nRespetadu e t\u00ecmidu fintzas dae is rivales cunservadores, subravivet a bator atentados, setantatr\u00e8s magradas, a unu tentativu de suitz\u00ecdiu cun unu corfu de pistola isparadu in ocasione de s'armist\u00ectziu de Neerlandia e a unu plotone de fusilamentu, pro finire sa vida sua cungiadu in su laborat\u00f2riu suo a fraigare pisches de oro. A pustis de carchi tenteu de torrare a cumintzare sa gherra pro bogare sa cumpangia bananera rovarolla e sa morte de is f\u00ecgios suos, su coronellu intentat ancora de prom\u00f2vere una gherra totale. Morit de betzesa apojadu a sa mata de cast\u00e0ngia, sa die in ue is z\u00ecngaros torrant batende su tzircu.\nSu guvernu, mancari esseret un'avers\u00e0riu, in ocasione de su giubileu suo (pro is 25 annos de sa fine de sa gherra), dd'int\u00ectulat una rua chi at a batire su n\u00f9mene suo pro annos meda, ma su coronellu at a refudare cun disd\u00ecnniu onni reconnoschimentu.\nSu person\u00e0giu de su coronellu Aureliano Buend\u00eda est ispiradu a su generale liberale Rafael Uribe Uribe chi in su 1899 s'est rebelladu a su guvernu cunservadore iscadenende sa de tres gherras tziviles colombiana; s'amigu suo Gerineldo M\u00e1rquez, diat p\u00f2dere \u00e8ssere ispiradu dae su coronellu Nicolas M\u00e1rquez Mej\u00eda, mannoi de s'autore, veteranu de sa gherra de is milli dies in su Partidu Liberale Colombianu, chi at refudadu a beru s'armist\u00ectziu de Neerlandia e is decoraduras cuntz\u00e8didas dae su guvernu.\nSa de tres f\u00ecgia de Jos\u00e9 Arcadio e Ursula, at a b\u00ecvere cun t\u00ecrria e gelosia pro sa sorre sua adotiva Rebeca, prus bella, ca a giovaneddas s'amorant ambas de Pietro Crespi, l\u00f2mpidu in domo Buend\u00eda pro montare una pianola. Cando Pietro Crespi amorat cun Rebeca, Amaranta giurat a sa sorre adotiva chi at a impedire su coju suo cun s'italianu. Su coju non s'at f\u00e0ghere ca, a pustis de dd'\u00e0ere crastinadu, f\u00f9rriat a domo Jos\u00e9 Arcadio, su frade partidu cun sa carovana de is z\u00ecngaros, e at a \u00e8ssere issu a cojuare Rebeca.\nA pustis, Crespi passat su tempus suo cun Amaranta; dd'at a pedire sa manu sua, ma issa no at a acunsentire a ddu cojuare, ispinghende\u00b7ddu in manera involunt\u00e0ria a su suitz\u00ecdiu. Turmentada dae s'impudu, s'at a brusiare sa manu in sas br\u00e0sias e at a bestire finas sa die de sa morte, in sinnu de lutu, una benda niedda pro cob\u00e8rrere is brusiaduras. A pustis, at a refudare fintzas de cojuare a Gerineldo M\u00e1rquez, coronellu liberale amigu de Aureliano. Afetzionada meda a is nebodes Arcadio e Aureliano Jos\u00e9 e, posca, a Jos\u00e9 Arcadio, f\u00ecgiu de Aureliano Segundu, no at a sufrire a sa mugere santica e custu \u00f9rtimu, Fernanda, e is duas nn s'ant a chistionare dae chitzo\nAmaranta morit a pustis de \u00e0ere retzidu un'abisu pretzisu de sa morte sua. Connoschende sa die, collit totu is mess\u00e0gios de is bividores de su bidditzolu pro is caros issoro defuntos; in sa data indicada est biatza meda, faghende pensare a is \u00e0teros a una brulla, ma a sa fine morit a beru, ist\u00e8rrida in manera chieta in su letu suo.\nF\u00ecgia de Nicanor Ulloa e Rebeca Montiel, n\u00e0schida in Manaure, est adotada dae sa fam\u00eclia Buend\u00eda a s'edade de \u00f9ndighi annos, comente rechertu dae su babbu e sa mama chi narant de \u00e8ssere germanos de Ursula; sa minore arribbat batende cun sese unu sacu cun is ossos issoro. In comintzu est mudigona e muvronina, acostumat a papare terra e a si s\u00f9ere su didu mannu. Superadu custu problema, nde arribat un'\u00e0teru: sa pitzinna est mal\u00e0ida de sa peste de s'ins\u00f2nnia e impestat totu sa bidda.\nEssida giovanedda, s'amorat de Pietro Crespi (torrende a cumintzare a papare terra), sufrende per\u00f2 sa rialia de Amaranta, pronta a totu pro no ddi lassare cojuare a s'italianu. S'amoramentu durat annos pro more de su lutu pro sa morte de Remedios e de s'\u00f2pera manna de f\u00e0bricu de su t\u00e8mpiu cristianu de babbu Nicanor Reyna. Totu c\u00e0mbiat cando f\u00f9rriat Jos\u00e9 Arcadio: Rebeca, atr\u00e0ida dae sa poderesa sua, amorat cun passione manna cun issu e is duos si c\u00f2juant. A pustis chi Ursula ddos bogat de domo pro sa birg\u00f2ngia, andat a b\u00ecvere in antis in una domo in afitu e a pustis in una fata dae Arcadio.\nA pustis de sa morte misteriosa de su pobiddu si c\u00f9ngiat in soledade, of\u00e8ndida pro \u00e8ssere istada suspetada de dd'\u00e0ere ochidu. Dda bident isceti una pariga de bortas in foras de sa domo ruinada. Tratat isceti cun sa serbidora Arg\u00e9nida. A foras de issa, at a addobiare in domo sua in duas ocasiones su coronellu Aureliano e su f\u00ecgiu Aureliano Triste, ma at a refudare sa proposta de Aureliano Segundu de torrare a b\u00ecvere cun sa fam\u00eclia. Ursula sufrit tardu sa farta de Rebeca.\nDd'agatant morta in su letu suo, acogoveddada che una c\u00e0mbara, cun sa conca ispinniada dae sa tinza e cun su didu mannu in buca, abit\u00f9dine chi aiat semper tentu finas dae sa prima die chi, pipia, est l\u00f2mpida a Macondo.\nF\u00ecgia minore de su curregidore de Macondo, Don Apolinar Moscote, est una pipia de 9 annos. Aureliano Buend\u00eda s'amorat luego de issa. Cun traballu meda, sa fam\u00eclia sua resesset a dda preparare pro su coju e, a pustis de is dificultades initziales, imparat a si cumportare a manera curreta e essit una parte de sa fam\u00eclia Buend\u00eda: non commitit ingenuidades durante sa tzerim\u00f2nia de coju, s'incurat de su sogru Jos\u00e9 Arcadio Buend\u00eda in suta de su cast\u00e0ngiu, agiudat a pesare a su pipiu Aureliano Jos\u00e9, m\u00e8diat is cuntierras intre Amaranta e Rebeca.\nRemedios morit in su letu, a 14 annos isceti, pro neghe de s'aurt\u00ecngiu naturale de is duos gemellos chi abetat. Custa trag\u00e8dia at a lassare sinnos de importu in domo: Amaranta at a b\u00ecvere unu sensu de culpa forte, sende chi aiat disigiadu chi sutzederet carchi cosa de grae pro impedumare su matrim\u00f2niu intre Pietro Crespi e Rebeca e pro no d\u00e8pere ochire a sa sorre adotiva pro non dda lassare cojuare. Ursula cumandat unu per\u00ecodu perlongadu de lutu e de p\u00f2nnere in domo su dagherr\u00f2tipu de Remedios, illuminadu dae una candela. Custa lughe at a \u00e8ssere tenta semper allumada dae is generatziones imbenientes.\nSa de tres generatziones.\nSu n\u00f9mene cumpletu suo est Jos\u00e9 Arcadio e est f\u00ecgiu de Pilar Ternera e de Jos\u00e9 Arcadio. Arcadio est adotadu dae is ajajos, e no at a ischire mai chie siant is genitores beros suos, aconcadu de \u00e8ssere s'\u00f9rtimu f\u00ecgiu de is Buend\u00eda. Isceti is genitores beros e adotivos e coronellu Aureliano Biend\u00eda connoschent su segretu.\n\u00d2mine de sensu pr\u00e0ticu e de cultura \u00f2tima, ddi benit afidadu su c\u00f2mpitu de gestire sa prima iscola costr\u00f9ida in Macondo, ma cun su tempus essit barrosu e presumidu. Fintzas issu est atr\u00e0idu dae Pilar Ternera (disconnoschende chi est sa mama naturale sua) e issa, assustada, rem\u00e8diat faghende\u00b7ddi conn\u00f2schere a sa bella Santa Sof\u00eda de la Piedad. Is duos s'amorat e ant a t\u00e8nnere tres f\u00ecgios.\nCando su coronellu Aureliano partit pro su fronte, ddu n\u00f2minat capu tzivile e militare de Macondo. Arcadio amministrat su bidditzolu in manera disp\u00f2tica e arbitr\u00e0ria (faghet fintzas fusilare unu sonadore de trumba pro dd'\u00e0ere pigadu a befa). Respetat imbetzes a Ursula chi, cando issu chircat de fusilare a Don Apolinar Moscote, ddu pigat a corriadas e essit s'autoridade noa de sa bidda.\nCara a sa derrota de is liberales, no atzetat s'arrimu proclamadu dae su coronellu e cun pagos \u00f2mines male armados amparat su bidditzolu. Caturadu, ddu fusilat unu plotone cumandadu dae su capitanu Roque Carnicero (chi in ispagnolu sign\u00ecficat masellaju).\nIs \u00f9rtimas voluntades suas pertocant is f\u00ecgios: bolet p\u00f2nnere Ursula a sa prima (n\u00e0schida dae pagos meses), francu cambiare idea a s'\u00f9rtimu: in antis a su plotone pensat de ddi p\u00f2nnere Remedios; a su segundu bolet p\u00f2nnere Remedios si est f\u00e8mina e Jos\u00e9 Arcadio si est mascru. Custu dis\u00ecgiu at a essire realidade isceti in parte: a sa manna ant a p\u00f2nnere Remedios e a pustis Santa Sof\u00eda de sa Piedad at a donare a sa lughe duos gemellos, Jos\u00e9 Arcadio Segundu e Aureliano Segundu.\nEst f\u00ecgiu de Pilar Ternera e de su coronellu Aureliano Buend\u00eda. A difer\u00e8ntzia de su frade uterino (e germanu) Arcadio, ischit chie sunt is genitores naturales suos. Ddu pesant in antis Aureliano e Remedios e a pustis Amaranta. Pesadu, at a isvilupare una bera ossessione sessuale pro issa, finende pro disertare de s'es\u00e8rtzitu e furriare a Macondo a turmentare, decrarende\u00b7si prontu fintzas a andare a Roma e s'inghenugrare in antis a su Paba pro t\u00e8nnere una dispensa pro dda cojuare.\nUna note, mama sua Pilar Ternera dd'amonestat a pustis de ddi \u00e0ere letu is cartas, ma issu non ponet mente e su capitanu Aquiles Ricardo, ischende chi issu est f\u00ecgiu de su coronellu Aureliano Buend\u00eda, dd'isparat, in antis de \u00e8ssere issu matessi ochidu dae is simpatizantes de su coronellu. Su corfu dd'intendit fintzas Carmelita Montiel, chi l'abetaiat in letu. Aureliano Jos\u00e9 morit sena ischire chi in su destinu suo fiat iscrita una bida in paris cun sa gi\u00f2vana Carmelita, rica de cussa cuntentesa chi no at p\u00f2didu t\u00e8nnere cun Amaranta.\nCump\u00e0ngia de Arcadio, Ursula dd'acollint in domo sua cun is f\u00ecgios a pustis de sa morte issu. Est una f\u00e8mina muda e frac\u00f2ngia, e, a gi\u00f2vana, bella a beru. Traballat in s'ofelleria de fam\u00eclia cun Ursula, ue produet animaleddos de tz\u00f9curu cotu. Bivet che Ursula prus chi no is f\u00ecgios suos e una die lassat sa domo Buend\u00eda, istraca e imbetzada, pro non furriare prus.\nCando su coronellu Aureliano Buend\u00eda si ponet a cumandu de is fortzas armades liberales, tenet aventuras cun f\u00e8minas meda, cun sa parte manna de issas pro una note isceti (is mamas mandant is f\u00ecgias in su letu de is gherreris pro megiorare sa ratza).\nDuncas, ultres a Aureliano Jos\u00e9, su coronellu Aureliano Buend\u00eda at a t\u00e8nnere 17 f\u00ecgios mascros, e de custu creschimentu sa fam\u00eclia sua s'abb\u00ecgiat isceti cando sas mamas ddos batint unu a pustis de s'\u00e0teru a Macondo pro ddos f\u00e0ghere batijare. Nemos ponet in duda sa paternidade, ca sunt b\u00e8nnidos a su mundu a su matessi modu de su babbu, est a n\u00e0rrere cun sos ogros abertos e, a adultos, portant s'\u00e0era de soledade t\u00ecpica de su coronellu. Amaranta ddos diat b\u00f2lere allevare, ma peruna de is mamas si ddos lassat. Onniunu de issos ddu batijant cun su n\u00f9mene Aureliano e su sambenadu de sa mama.\nIn s'\u00ecnteri de su giubileu in onore de su Coronellu, s'agatant totus in Macondo e Amaranta ddus portat, in ocasione de su M\u00e8rcuris de is Chinisos, in cr\u00e8sia de babbu Antonio Isabel. Su pre\u00ecderu trassat in sa fronte issoro una rughe de chinisu chi nemos resesset a burrare. Unu isceti de issoro, Aureliano Triste, abarrat in Macondo e fundat una f\u00e0brica de astra. Annos a pustis, cun s'arribu de sa cumpangia bananera, s'ant a tramudare a Macondo fintzas Aureliano Centeno, Aureliano Serrador e Aureliano Arcaya.\nA pustis de is abusos de is sordados e de is gu\u00e0rdias de sa cumpangia a dannu de is abitantes, su betzu coronellu Aureliano minetzat in p\u00f9blicu de torrare a f\u00e0ghere sa gherra pro acabbare cun is \"gringos\". Pagu a pustis, 16 de is 17 frades sunt ochidos (cun probabilidade dae is avers\u00e0rios pol\u00ecticos de su Coronellu), connotos gr\u00e0tzias a is rughes issoro in sa fronte. Unu isceti, Aureliano Amador, si sarbat e at a torrare medas annos a pustis a Macondo, cando in sa domo Buend\u00eda bivent isceti Jos\u00e9 Arcadio e Aureliano Babilonia. Custos, non ddu connoschent, nche ddu bogant e duos agentes de su guvernu dd'isparant atzentrende\u00b7ddi sa rughe e cumpletende su massacru lassadu incumpridu annos in antis.\nSa de bator generatziones.\nF\u00ecgia manna de Arcadio e Santa Sof\u00eda de la Piedad, fintzas a pipia tenet una bellesa istravanada chi faghet p\u00e8rdere su sentidu a is \u00f2mines. Pro custa resore Ursula non dda lassat essire dae domo, si non pro andare a missa, fadende\u00b7ddi portare unu velu. Remedios bivet in unu mundu suo, papat sena impreare is posadas, colat oras in bagnu e abarrat lega; risolvet su problema de su bestire cossnde\u00b7si una palandrana de c\u00e0napa sena portare nudda a suta.\nSu mitu de sa bellesa sua s'at a trasformare in sa legenda de su fl\u00f9idu mortale chi turmentat is \u00f2mines. Difatis, bator de is chi dd'ant disigiada morint, mancari Remedios non siat pro nudda interessada a s'amore o a su sessu. Unu merie \u00e0rtziat in chelu in antis cun ispantu mannu de is \u00e0teras f\u00e8minas de domo. Su pisigh\u00ecngiu de bidda narat chi siat fuida cun unu pitzocu e chi sa fam\u00eclia apat b\u00f2lidu sarvare s'onore contende una f\u00e0ula.\nGarc\u00eda M\u00e1rquez at contadu chi s'artziada de Remedios la Bella est un'ist\u00f2ria chi s'ajaja sua ddi contaiat cando fiat pipiu; pro issu fiat unu fatu beru, e isceti a mannu at imparadu sa beridade, una fua de amore cugugiada cun s'ist\u00f2ria de su mir\u00e0culu, acont\u00e8ssida in sa Col\u00f2mbia de su primu de XX s\u00e8culos. Custu bolet n\u00e0rrere chi is met\u00e0foras de su romanzu sunt beras pro sa fantasia, ma simb\u00f2licas pro sa realidade.\nF\u00ecgiu de Santa Sof\u00eda De la Piedad e Arcadio Buend\u00eda, est frade gemellu de Jos\u00e9 Arcadio Segundu. Tenet unu car\u00e0tere impidosu e aconcaditzu e una corporadura prus robusta de sa de su frade, comente a is Jos\u00e9 Arcadio de sa fam\u00eclia, tantu de f\u00e0ghere cr\u00e8ere chi de minore si siat iscambiadu cun su gemellu.\nSi c\u00f2juat cun Fernanda del Carpio ma at a sighire a amorare cun Petra Cotes, s'\u00f9nicu amore suo beru, chi cuns\u00ecderat una genia de punga chi portat sorte bona a is neg\u00f2tzios suos. Essit ricu meda gr\u00e0tzias a is pegus; est biatzu e passat su tempus sonende sa fisarm\u00f2nica a is festas e partetzipende a papadas mannas.\nRuet in disaura cun su dil\u00f9viu longu, chi ochit is b\u00e8stias suas. Unu cancru a su g\u00f9turu ddi faghet p\u00e8rdere s'abilidade orat\u00f2ria in s'organizare is loterias chi sunt essidas su sustentu suo. Morit, ochidu dae su tumore, in su pr\u00f2piu momentu de su gemellu Jos\u00e9 Arcadio. Is corpos de is duos sunt per\u00f2 iscambiados a intro de is baras, pro neghe de una discu\u00ecdu de is amigos imbriagos de Aureliano Segundu.\nF\u00ecgiu de Santa Sof\u00eda De la Piedad e Arcadio Buend\u00eda, est frade gemellu de Aureliano Segundu. Isvilupat is carater\u00ecsticas de is Aurelianos de fam\u00eclia, duncas un'\u00ecndula annugiada e chieta e unu f\u00ecsicu prus l\u00e0ngiu chi no is Jos\u00e9 Arcadio.\nA piciocu pr\u00e0ticat sa cr\u00e8sia; s'incurat in antis de puddos de cumbata, a pustis de navigatzione, gastende su dinare de su frade pro s'idea faddimentosa de acapiare Macondo a su mare pro m\u00e8diu de unu canale. At a res\u00e8ssere a f\u00e0ghere isceti una camba istrinta de abba, chi batit isceti unu fassone c\u00e0rrigu de prostitutas frantzesas.\nA sa fine, Jos\u00e9 Arcadio Segundu si ponet a capiscuadra in sa cumpangia bananera de Mr. Brown, ue essit unu dirigente sindacale. \u00d2cupat una positzione de importu in s'\u00ecnteri de s'isci\u00f2peru de is traballadores de s'ind\u00f9stria bananera e est s'\u00f9nicu subrav\u00ecvidu a su deg\u00f2lliu de is traballadores a banda de s'es\u00e8rtzitu, cuadu dae s'ist\u00f2ria ufitziale. A pustis de si nde ischidare in unu trenu-mertzes de dughentos vagones prenu de mortos de ghetare in mare, abarrat in triuladu meda dae custa terrorosa esperi\u00e8ntzia. No abiatzat prus, e, che su bisaju, perdet in parte su cuntatu cun sa realidade, narende chi onni merieddu su trenu partit cara a su mare prenu de mortos. S'acorrat, fuende dae is sordados chi chircant totu is sindacalistas, in s'aposentu de Melqu\u00edades, refudende de essire. Solu in cue s'intendet amparadu, e colat su restu de sa vida sua a intentare de detzifrare is pergamenas e a imparare a su nebodeddu Aureliano (Babilonia). Morit sena resone in su matessi istante de su gemellu.\nTurmentadu, a pustis de \u00e0ere assistidu una fusiladura, dae sa timoria de \u00e8ssere interradu biu (aiat cr\u00e8idu chi su cundennadu esseret ancora biu, sende chi fiat mortu cun is ogros abertos), pedit chi su corpus suo siat isgangiadu in antis de s'interru.\n\u00d9rtima de s'er\u00e8ntzia de una fam\u00eclia n\u00f2bile derruta, bivet in un'austera tzitade de sa terra de palas. At a \u00e8ssere portada a Macondo in ocasione de su carrasegare cun sa promissa de sa trona de Madagasc\u00e0r. Inoghe benit nomenada reina, acanta de Remedios la bella, e sa bellesa sua ispantosa atzisat Aureliano Segundu, giai ligadu a Petra Cotes. Su gi\u00f2vanu partit a sa chirca sua in is tzitades de s'altura e dda c\u00f2juat.\nPro more de s'edade tarda de Ursula, sa masedesa de Santa Sofia de la Piedad, sa t\u00ecrria pari-pari cun Amaranta e s'ass\u00e8ntzia de su pobiddu (chi passat sa parte manna de su tempus suo cun Petra Cotes, preferende\u00b7nde sa cumpangia a sa de sa pobidda), Fernanda pigat su comandu de domo Buend\u00eda, cungende\u00b7dda a su mundu e artimingende un'aposentu pro is f\u00ecgios cun imm\u00e0gines de Santos a mannesa naturale. De su coju cun Aureliano Segundu naschent tres f\u00ecgios: Jos\u00e9 Arcadio, Renata Remedios (narada \"Meme\") e Amaranta Ursula.\nF\u00e8mina de trassas santicas e superbiosas (pro neghe de \u00e8ssere istada pesada in una fam\u00eclia meda devota e aristocr\u00e0tica), Fernanda tenet unu car\u00e0tere austeru e autorit\u00e0riu. De una parte, afidat sa salude a sa posta cun \"dutores invis\u00ecbiles\", de s'\u00e0tera cuntrastat s'amore intre sa f\u00ecgia Meme e s'\u00f9mile mec\u00e0nicu Mauricio Babilonia. A pustis chi is gu\u00e0rdias isparant a Mauricio lassende\u00b7ddu tullidu, Fernanda \u00f2bligat a sa f\u00ecgia a sa clausura, contende a su pobiddu chi est voluntade de Meme a si f\u00e0ghere m\u00f2ngia. Cando, tempus a pustis, una m\u00f2ngia at a batire su f\u00ecgiu de Meme, Aureliano Babilionia, Fernanda dd'at a obligare a colare totu sa giovanesa serradu in domo, birgongende\u00b7si de sa n\u00e0schida sua a foras de su matrim\u00f2niu. Isceti in is \u00f9rtimos meses de vida dd'at a trat\u00e8nnere in manera prus pagu t\u00e8tera.\nMorit in su letu suo cun su nebode Aureliano acanta, chi nde cunservat pro bator meses su corpus cun sciacuaduras de merc\u00f9riu in isetu de sa furriada de su f\u00ecgiu Jos\u00e9 Arcadio.\nSa de chimbe generatziones.\nPesadu dae Amaranta, proat pro issa afetu e atratzione f\u00ecsica, comente acont\u00e8ssidu a Aureliano Jos\u00e9. Ursula ddu faghet istudiare pro essire Paba. Jos\u00e9 Arcadio partit insandus proa Roma, in ue per\u00f2 no at a pigare is votos, essende dae su semin\u00e0riu e isperditziende su dinare chi sa fam\u00eclia ddi mandat. At a furriare a Macondo a sa morte de sa mama Fernanda.\nIstr\u00f2licu e assoladu, ispr\u00e8tziat Aureliano Babilonia ca est f\u00ecgiu illeg\u00ectimu, ma a sa fine at a essire amigu suo; at a agatare is doblones de oro de s'ist\u00e0tua de San Giusepe cuados dae Ursula a suta de su letu suo, dae in antis a unos cantos pitzocheddos, cump\u00e0ngios suos de festa. Custos dd'ant a ochire pro ddi furare su siddadu.\nF\u00ecgia de Aureliano Segundu e Fernanda del Carpio, est educada fintzas dae pitzinna in unu semin\u00e0riu giutu dae m\u00f2ngias e istruida a sonare su clavitz\u00e8mbalu. Mancari pesada cun un'educatzione cat\u00f2lica c\u00ecdrina, eredat sa balia de su babbu chi, cando issa furriat a Macondo, istringhet raportu forte cun issa.\nPitzoca giobiale meda e cun istile de vida cardampuleri, s'amorat de su gi\u00f2vanu mec\u00e0nicu Mauricio Babilonia. Su lig\u00e0mene cun issu est per\u00f2 cuntrastadu dae sa mama Fernanda pro neghe de s'or\u00ecgine sua prolet\u00e0ria. Destruida dae su dolore pro s'invalididade de Mauricio, fertu dae is gu\u00e0rdias mentras intentat de intrare a de note in domo pro dd'addobiare, Fernanda dda serrat in unu monast\u00e8riu de clausura. Illierat in cunventu su f\u00ecgiu de Mauricio, batidu a domo Buend\u00eda dae una m\u00f2ngia. Meme at a m\u00f2rrere de betzesa medas annos a pustis in Cracovia, a suta de n\u00f9mene farsu e sena \u00e0ere mai acabadu de pensare a Mauricio.\nSa de tres f\u00ecgia de Aureliano Segundu e Fernanda del Carpio, su babbu dda mandat a istudiare a Bruxelles. P\u00e8rdida oramai sa richesa chi beniat dae su besti\u00e0mene, issu acumprit v\u00e0rios sacrif\u00ectzios pro collire su dinare netzess\u00e0riu. Cando f\u00f9rriat a Macondo paris cun su pobiddu belga Gast\u00f3n, Amaranta Ursula est una f\u00e8mina de sa mentalidade aberta, amante de sa moda e de su ballu.\nIn Col\u00f2mbia s'amorat per\u00f2 de su nebode Aureliano Babilionia, chi creet unu frade adotivu. Morit de partu, donende a sa lughe s'\u00f9rtimu Buend\u00eda.\nSa de ses generatziones.\nF\u00ecgiu de Meme e Mauricio Babilonia, naschet mentras sa mama est giai cungiada in cunventu. Una m\u00f2ngia ddu portat a Fernanda, chi lu tenet serradu in domo (a pustis de \u00e0ere fintzas pensadu de dd'afogare). Aureliano creet de \u00e8ssere f\u00ecgiu adotivu de Fernanda, chi dd'at a tratare semper in manera frita, e de Aureliano Segundu, agatadu in unu coingiolu in su riu; inniorende totu de sa pr\u00f2pia or\u00ecgine, narat a totus chi ddi narant Aureliano Buend\u00eda, comente a su coronellu. Est pesadu dae Santa Sof\u00eda de la Piedad e istruidu dae Jos\u00e9 Arcadio Segundu. A pipiu, Aureliano essit de domo isceti una borta: si firmat in su p\u00f2rticu, ma est luego portadu a intro. A pustis de sa morte de Fernanda, abarrat a solu cun Jos\u00e9 Arcadio torradu dae Roma, chi ddu tratat in manera frita. A pagu a pagu, per\u00f2, naschet un'amigh\u00e8ntzia, mancari pro pagu tempus, pro more de s'bochidura de Jos\u00e9 Arcadio.\nOramai mannu, Aureliano essit in manera abituale de domo, prus che totu pro andare a sa libreria de su s\u00e0biu catalanu, in ue c\u00f2mporat libros pro detzifrare is pergamenas in s\u00e0nscritu de Melqu\u00edades. \u00d2mine collidu meda, e simigiante meda a su coronellu Aureliano Buendia, connoschet totu s'Entziclopedia Brit\u00e0nnica agatada in domo, e fintzas cosas chi in s'entziclopedia non sunt iscritas. A is chi ddi pedit comente ddas connoschet, issu rispondet: \"Totu s'ischit\".\nA intro de sa libreria add\u00f2biat bator amigos: Alvaro, Germ\u00e1n, Alfonso e Gabriel e cun issos frecuentat fintzas is prostitutas de is v\u00e0rios burdellos. Si ligat prus che totu a Gabriel e cun issu cumpartzit su segretu de su \"trenu de is mortos\" in ue Jos\u00e9 Arcadio Segundu si nde fiat ischidadu, e chi nemos creet chi siat acont\u00e8ssidu. Aureliano at a t\u00e8nnere comente a amante sa prostituta de is Antillas Nigromanta. A ustis s'at a amorare de sa tzia Amaranta Ursula, chi creet una sorre adotiva.\nA pustis de sa morte de s'amada e de su f\u00ecgiu Aureliano, morit pro neghe de s'uraganu chi distruet Macondo, leghende is pergamenas de Melqu\u00edades chi narant in s\u00e0nscritu s'ist\u00f2ria intrea de sa fam\u00eclia Buend\u00eda, in su su momentu chi benit decretadu su destinu finale de su bidditzolu e de sos abitantes:\nSa de sete generatziones.\nF\u00ecgiu de Aureliano Buend\u00eda (Babilonia) e Amaranta Ursula. Sa mama ddi diat a b\u00f2lere p\u00f2nnere Rodrigo, mentras su babbu detzidet pro Aureliano, in s'aug\u00f9riu chi bincat is trintaduas gherras p\u00e8rdidas dae su coronellu om\u00f2nimu. Naschet cun sa timida coa de porcu, comente a f\u00ecgiu intzestuosu, mancari siat \"s'\u00f9nicu, in unu s\u00e8culu, a \u00e8ssere istadu generadu cun amore\". Su babbu dd'agatat mortu sa die imbeniente a sa n\u00e0schida, papadu dae is formigas rujas, comente prev\u00ecdidu dae is pergamenas de Melqu\u00edades:\nPerson\u00e0gios esternos a sa fam\u00eclia Buend\u00eda.\nAllevadore de puddos de cumbata, bivet in Riohacha a s'\u00e8poca in ue ddoe biviant fintzas Ursula e Jos\u00e9 Arcadio Buend\u00eda. A pustis de \u00e0ere p\u00e8rdidu una cumbata intre puddos cun custu \u00f9rtimu, Prudencio nde ponet in duda in p\u00f9blicu s'ominia (a s'\u00e8poca Jos\u00e9 Arcadio Buend\u00eda e Ursula no aiant \u00e0ncora generadu f\u00ecgios). Pro vindita, Jos\u00e9 Arcadio Buend\u00eda dd'ochit, passende\u00b7ddi su g\u00f9turu cun una lantza.\nPrudencio torrat a si manifestare in forma de pantasma, pranghende, e Jos\u00e9 Arcadio, turmentadu dae s'impudu, ochit totu is puddos suos, interrat sa lantza chi aiat impreadu pro dd'ochire e lassat Riohacha cun Ursula. Su pantasma de Prudencio ddos at a sighire fintzas a sa domo noa.\nMelqu\u00edades est su z\u00ecngaru chi rapresentat pro Macondo unu collegamentu cun su restu de su mundu, a su tempus de sa fundatzione. Est issu sa c\u00e0usa de sa \"soledad\" de Jose Arcadio Buend\u00eda, chi imbetzes de s'incurare de su bene comunu o de sa fam\u00eclia si d\u00e8dicat a esperimentos istr\u00f2licos e in\u00f9tiles. Est issu chi sarvat Macondo dae sa maladia de s'ins\u00f2nnia, donende a totu is bividores un'ant\u00ecdotu contra s'olvidu.\nMorit de callentura in is dunas de Singapore, ma torrat a pustis de annos, ca no podiat sufrire sa soledade, e abarrat a b\u00ecvere in domo Buend\u00eda, inserrende\u00b7si sena mai essire in un'aposentu in ue si d\u00e8dicat a sa profetzia a pitzus de sa fine de s'er\u00e8ntzia. In is \u00f9rtimos annos suos, Arcadio s'incurat de issu prus de is \u00e0teros e dd'acump\u00e0ngiat onni gi\u00f2bia a f\u00e0ghere su b\u00e0nniu in su riu. Cando Melqu\u00edades afogat, Jos\u00e9 Arcadio intentat de ddu portare a coa dae sa morte cun papores de merc\u00f9riu, ma s'\u00f9nicu efetu de custu tratamentu est de prenare su corpus de bubbulicas biaitas. A pustis de setantaduas oras de tentativos, cun sa domo inv\u00e0dida dae su pudesciore, Jos\u00e9 Arcadio acunsentit a s'interru de s'amigu.\nMelqu\u00edades est su primu a \u00e8ssere interradu in su campusantu de Macondo, inchingiadu cun una tzerim\u00f2nia manna de interru. Fintzas a pustis de sa morte, s'isp\u00ecritu suo abarrat in s'aposentu, oramai impreada isceti comente a apartaditzu pro is setantaduos orinales comporados cando Meme aiat cumbidadu in domo is cump\u00e0ngias de su coll\u00e8giu. Sa pres\u00e8ntzia sua at a abarrare pro semper in domo Buend\u00eda, coberada isceti de Aureliano Segundu e Aureliano Babilonia. Sa profetzia sua est s'elementu crae de sa concruida de su romanzu.\nPilar Ternera est un'amiga de Ursula. Nde sunt atr\u00e0idos durante sa giovanesa is frades Jos\u00e9 Arcadio e Aureliano, e a ambos at a dare f\u00ecgios (de pare a pare, Arcadio e Aureliano Jos\u00e9).\nEst una f\u00e8mina chi si faghet notare pro s'iscac\u00e0lliu suo, chi per\u00f2 at a essire semper prus pagu forte cun su tempus. Portat su donu de l\u00e8ghere su benidore cun is cartas e, in prus ocasiones e pro v\u00e0rios motivos, is membros de sa fam\u00eclia Buend\u00eda ant a f\u00e0ghere profetu de custa capatzidade sua.\nIn edade manna essit mere de unu \"burdellu zool\u00f2gicu\" (una domo de praghere cun tzou), frecuentadu dae Aureliano Babilonia e dae is amigos suos. Morit a prus de 145 annos e dda interrant s\u00e8tzida in una cadrea, pro voluntade sua.\nBabbu de Remedios Moscote, amparat su partidu cunservadore. Est s'\u00f2mine nominadu curregidore dae su guvernu de Macondo. Cunsideradu una figura minore de s'iscena pol\u00ectica de su paisu, contribuit in prus situatziones a su progetu cunservadore.\nBabbu e mama biol\u00f2gicos de Rebeca Buend\u00eda, morint gi\u00f2vanos. Cando arribbat a Macondo, Rebeca batit cun sese unu sacu cun is restos issoro. Sunt a pustis interrados acanta a sa tumba de Melqu\u00edades.\nItalianu de chigia bella e trassas galosas, andat a b\u00ecvere a Macondo aberende una butega de istrumentos musicales e gioghitos a molla. Intrat sa prima borta a cuntatu cun is Buend\u00eda pro montare una pianola in domo issoro e, pustis, pro dare letziones de ballu a Rebeca e Amaranta.\nS'amorat cun Rebeca, ma s'amore issoro est cuntrastadu dae sa gelosia de Amaranta, amorada de Crespi etotu, tantu de giurare a sa sorre adotiva chi at a arribbare a dda ochire pro proibire su coju.\nCando Rebeca c\u00f2juat a Jos\u00e9 Arcadio, Crespi inghitzat a trastigiare a Amaranta, chi per\u00f2 refudat de ddu cojuare e issu si ochit.\nAmico e cump\u00e0ngiu de armas de Aureliano Buend\u00eda, s'amorat de Amaranta, chi per\u00f2 ddu refudat. Est su primu a s'arr\u00f2schere de sa gherra tzivile, in ue arriscat de \u00e8ssere fusiladu dae s'amigu; oramai antzianu, refudat un'\u00f9rtima proposta de su coronellu de torrare a cumintzare sa gherra. Su person\u00e0giu podet \u00e8ssere ispiradu a su mannoi de s'autore, veteranu de gherra.\nA pustis de \u00e8ssere istada amante de Jos\u00e9 Arcadio Segundu, at a \u00e8ssere s'amore beru de sa vida de Aureliano Segundu. De car\u00e0tere allegru e passionale, a su contr\u00e0riu de s'austera Fernanda, at a gosare de sa cumpangia de Aureliano Segundu meda prus s'ispissu chi sa pobidda. Aureliano Segundu dda cunsiderat fintzas una punga pro sa prosperidade de is fainas econ\u00f2micas suas. \nMr. Herbert benit cumbidadu a pr\u00e0ndere dae Aureliano Segundu; Jack Brown, est su presidente de sa cumpangia bananera, benit dae Prattville, Alabama e tramudat a Macondo cun sa fam\u00eclia in unu vagone de bidru. Sa cumpangia donat traballu a medas giorronaderis locales, ma abollotat sa vida de sa tzitade cun su f\u00e0bbricu de unu bighinadu acresuradu dae filu ispinadu e eletritzidade, mentras is gu\u00e0rdias armadas si ponent a meres e acumprint soprusos e isc\u00f2coros.\nMr. Brown at a essire cump\u00e0ngiu de festas de su giobiale Aureliano Segundu,mancari pro pagu. Cando is traballadores, intz\u00f9llidos dae Jos\u00e9 Arcadio Segundu, andant in isci\u00f2peru, s'es\u00e8rtzitu ddos isperdet. Brown e sa cumpangia lassant Macondo in s'\u00ecnteri de is abbas chi sighint su detzisu de acollire carchi recherta de is traballadores.\nAmore segretu de Meme, est de fam\u00eclia \u00f9mile e traballat comente a autista e mec\u00e0nicu in sa cumpangia bananera; ddu sighit semper un'ischissiura de mariposas. Cando Fernanda iscoberit chi issu e Meme si bient a isc\u00f9sia tz\u00e8rriat is gu\u00e0rdias pro controllare sa domo. Una note, mentras Mauricio intentat intrare dae sa cobertura, est corfidu dae una gu\u00e0rdia a s'ispina dorsale e abarrat tullidu. Meme, giai pr\u00ecngia de issu, non dd'at a torrare a b\u00ecdere, costrinta dae Fernanda a sa clausura. Mauricio at a m\u00f2rrere de betzesa annos a pustis, sena s'\u00e8ssere prus m\u00f2idu dae su letu, e no at a conn\u00f2schere mai su f\u00ecgiu Aureliano.\nPobiddu de Amaranta Ursula, Gast\u00f3n est unu belga chi sa pitzoca at connotu in ocasione de is ist\u00f9dios suos in Bruxelles. Lompent in pari a Macondo, pensende de si nd'andare a pustis de pagos meses. In antis, per\u00f2, a s'entusiasmu de sa pobidda chi non bolet lassare sa bidda, Gast\u00f3n programmat sa c\u00f2mpora de un'aeroplanu pro aviare un'azienda de imbios in Col\u00f2mbia. Lassat su Paisu a pustis de pagos annos, pro sighire is progetos de traballu in su Congo belga. In L\u00e9opoldville retzit una l\u00ectera in ue Amaranta Ursula ddi repitet s'amore suo e s'afr\u00f2ddiu de ddu torrare a b\u00ecdere, ma, iscontroriende\u00b7si, ddi contat s'incapatzidade de b\u00ecvere sena Aureliano. Gast\u00f3n rispondet augurende a sos duos sa pr\u00f2piu cuntentesa tenta de issu in s'\u00ecnteri de s'esperi\u00e8ntzia curtza coniugale.\nAmaranta Ursula s'intendet umiliada dae custa friesa de su pobiddu, chi rivelat comente Gast\u00f3n no abetaret \u00e0teru chi un'isc\u00f2ticu pro truncare sa relatzione. Meses a pustis, Gast\u00f3n iscriet un'\u00e0tera l\u00ectera a Amaranta Ursula, pregande\u00b7dda de dd'imbiare s'\u00f9nica cosa abarrada in Macondo chi pro issu t\u00e8ngiat unu balore sentimentale, sa bitzicleta sua.\nProstituta de is antillas e de su f\u00ecsicu poderosu, at a \u00e8ssere sa prima f\u00e8mina amada dae Aureliano Babilonia.\nEst su mere de sa libreria avollotada afitianada dae Aureliano (Babilonia) e iscritore coidadosu, l\u00f2mpidu a Macondo in s'\u00e8poca de sa cumpangia bananera. Torrat in Catalugna a su tempus de su declinu finale de Macondo, batende cun sese in su bi\u00e0giu longu tres c\u00e0scias cun is iscritos suos. Partidu, isc\u00e0mbiat l\u00ecteras cun Aureliano. Su person\u00e0giu est ispiradu a su disterradu catalanu Ram\u00f3n Vinyes chi in is annos chimbanta at colloidu a sese a Barranquilla unu grupu de gi\u00f2vanos intelletuales, cun Garc\u00eda M\u00e1rquez intre issos.\nSunt is \u00f9nicos amigos de Aureliano Babilonia, chi cumpartzint cun issu su tempus intre sa libreria de su s\u00e0biu catalanu e is \u00f9rtimos burdellos de Macondo. Is bator person\u00e0gios sunt ispirados a is iscritores de su Grupo de Barranquilla: \u00c1lvaro Cepeda Samudio, Alfonso Fuenmayor, Germ\u00e1n Vargas e Gabriel Garc\u00eda M\u00e1rquez etotu. Alvaro lassat Macondo a pustis de sa part\u00e8ntzia de su libraju, ghia de su cuintetu de giovaneddos, comporende unu billete eternu pro unu bi\u00e0giu in trenu sena fine. Dae custu, imbiaiat cartulinas a is amigos chi at saludadu. Germ\u00e1n e Alfonso si nd'ant a andare sena preavisu e sena lassare rastas. Gabriel est s'amigu prus importante pro su gi\u00f2vanu Aureliano Babilonia, s'\u00f9nicu bividore chi non p\u00f2ngiat in duda su deg\u00f2lliu de is traballadores in s'istatzione de Macondo. Binchet su cuncursu de una rivista frantzesa e partet pro Parigi. Est unu de is pagos bividores de Macondo chi campare a sa destruidura de su bidditzolu.\nTemas printzipales.\nS'istile.\nS'istile de s'iscritura est simpre e fabulosu. Sa narratzione est lestra e rica de avenimentos, tantu chi in pagas rigas sunt s'ispissu cuntzentrat n\u00e0schidas e mortes, acuntessimentos in ue is person\u00e0gios sunt disinniados cun pagas rastas e is descritziones, semper curtzas, sunt de s\u00f2litu a pitzos de su car\u00e0tere. Is person\u00e0gios segund\u00e0rios, agiumai semper denominados isceti, torrant a bortas a pustis de deghinas de p\u00e0ginas pro colare comente sunt intrados, funtzionales a sa narratzione; is n\u00f9menes de is person\u00e0gios (prus che totu maschiles), sunt semper is pr\u00f2pios e podent conf\u00f9ndere su letore, e s'autore intretzit sa trama cun s'ist\u00f2ria familiare e liter\u00e0ria sua. Su narradore est esternu e connoschet totu is acuntessimentos. Su cunt\u00e8nnidu est in s'istile t\u00ecpicu de su realismu m\u00e0gicu latinoamericanu e est influentzadu dae numerosos iscritores e autores, comente William Faulkner, Franz Kafka, Jorge Luis Borges, Sofocle, Hermann Melville, Juan Rulfo, Virginia Woolf, Miguel de Cervantes, su surrealismu, s'espressionismu, su romantitzismu europeu. \nSu limb\u00e0giu e sa t\u00e8cnica formale de s'iscola m\u00e0gicu-realista isp\u00e0nica a cale apartenet s'autore tz\u00e0ntziant intre cruesa, finesa e s'isdrobbu de su periodare. Sunt depidoras a Ernest Hemingway, Graham Greene e, pro is partes prus chircadas, a s'istile neobarocu-decadente de Joris-Karl Huysmans, pro influ\u00e8ntzia de su romanzieri modernista-ispanoamericanu Benidora Garc\u00eda Calder\u00f3n, ispiradu issu matessi a s'iscritore frantzesu de \"A rebours\" e a Oscar Wilde, prus che totu pro is alas g\u00f2ticas de su \"Dorian Gray\".\nGarc\u00eda M\u00e1rquez apartenet a sa generatzione chi at recuperadu sa narrativa fant\u00e0stica rom\u00e0ntica, comente a cussa de E.T.A. Hoffmann (ue su subrannaturale istupat in mesu de su normale, dende unu sensu de istr\u00e8siu), e su romance, s'istile de is poemas l\u00ecricos, \u00e8picos e mitol\u00f2gicos chi fiant de moda fintzas a s'arribu de su romanzu modernu in su de XVIII s\u00e8culos, cando su misturu de realidade e imbentu est istadu aoradu in sa literadura de su \"romanzu\" g\u00f2ticu de Hoffmann, Walpole, Radcliffe, Shelley, Lewis e Charles Robert Madurent, autore de \"Melmoth the Wanderer\" e pro-tziu de Wilde; si cuss\u00ecgiant sa legenda de s'ebreu andantanu, o sa de Francisco el Hombre, chi ammentat in manera vaga \"The Rime of the Ancient Mariner\" de Coleridge, legendas e person\u00e0gios tzitados dae M\u00e1rquez in \"Cien a\u00f1os de soledad\"; sa descritzione de s'ispetrale tzitade de Fernanda, chi ammentat su g\u00f2ticu-fant\u00e0sticu europeu; s'epis\u00f2diu de Fernanda e is dutores invis\u00ecbiles; is pantasmas chi cunvivent cun is bios in domo Buend\u00eda (tema ispiradu fintzas dae sa faina de indovina de sa mannai de s'iscritore); e s'ochidura misteriosa de Jos\u00e9 Arcadio.\nSa soledade.\nSa soledade de su t\u00ectulu est duncas sa cunditzione de onni \u00f2mine a intro de custu micro-universu: is bios s'agiolotant e gherrant sena per\u00f2 si m\u00f2ere dae su pr\u00f2piu puntu e is mortos torrant in sa terra comente a pubas, aici assoladas e iscoradas chi finint pro essire amigas de is chi fiant istados is peus inimigos in vida (Prudencio Aguilar).\nSu mess\u00e0giu finale, chi donat totu su sensu de sa trag\u00e8dia umana, mustrat comente a sa fine totu is fatos rugradas dae is person\u00e0gios batant s'\u00f9rtimu de s'er\u00e8ntzia a cumpr\u00e8ndere sa mannesa de s'incapatzidade de s'isvilupare. Tropu tardu, pro ite ca in su momentu matessi in ue issu arribbat a s'iscoberta chi at b\u00f2lidu chentu annos de soledade (sa decifrazione de is pergamenas de Melqu\u00edades), iscatat sa punitzione \"divina\" in forma de unu b\u00ecblicu bentu chi at a mundare onni rasta de su bidditzolu e de is bividores suos dae su mundu.\nRealidade e fintzione.\nEst dif\u00ectzile meda istabilire una l\u00e0cana intre sa natura fantasiosa de su contu e is riferimentos a acuntessimentos reales. Medas acuntessimentos sunt influentzados dae s'ist\u00f2ria colombiana de sa segunda metade de s'Otighentos, prus che totu is gherras tziviles e su per\u00ecodu de sa cumpangia bananera (comente e chi siat, sa natzione ne est mai nomendada in su romanzu). Esistent in prus lig\u00e0menes cun eventos, logos e persones de sa biografia de Garc\u00eda M\u00e1rquez, trasfigurados in sa narratzione. A es\u00e8mpiu su bidditzolu de Aracataca, in ue est cr\u00e8schidu s'iscritore, est una tzitadina depressa a pustis de su boom bananeru comente a Macondo in su per\u00ecodu de Aureliano Babilonia.\nMa sunt a beru medas is epis\u00f2dios chi s'autore impreat pro batire a su letore in unu mundu in ue is fatos di\u00e0rios s'acump\u00e0ngiat a eventos m\u00e0gicos. Pro nde tzitare calicunu, si penset a is aparitziones de su pantasma de Prudencio Aguilar, a sa levitatzione de babbu Nicanor Reyna, opuru a sa capatzidade de previsione de su coronellu Aureliano Buend\u00eda, a is aparitziones de su pantasma de Melqu\u00edades, chi fiat giai torrau una borta dae sa morte, a s'artziada a su chelu de Remedios a Bella, a s'aparitzione de s'Ebreu Errante, a su bentu misteriosu chi distruet su bidditzolu, a su dil\u00f9viu chi durat prus de bator annos, a sa \"proidedda de frorigheddos grogos [chi] sunt r\u00f9idos totu sa note in su bidditzolu\", e \u00e0teros ancora.\nPro custu, su romanzu est un'esempru n\u00f2didu de Realismu m\u00e0gicu. Cun probabilidade custas ist\u00f2rias sunt istadas ispiradas a is chi contaiat s'ajaja de s'autore in sa domo ue Garc\u00eda M\u00e1rquez est cr\u00e8schidu. In prus, carchi person\u00e0giu portat n\u00f9menes e sambenados de persones beras de sa fam\u00eclia de s'iscritore: M\u00e1rquez, Gabriel, Igu\u00e1ran, Cotes. Unu person\u00e0giu segund\u00e0riu, Gabriel, est nebode de su coronellu liberale Gerineldo M\u00e1rquez (cump\u00e0ngiu de armas de Aureliano Buend\u00eda), comente Garc\u00eda M\u00e1rquez est nebode de unu coronellu de fide liberale, Nicol\u00e1s M\u00e1rquez Mej\u00eda. Sa mama de Marquez, imbetzes, at ispiradu a s'iscritore su person\u00e0giu de Ursula. In su romanzu si faeddat fintzas de sa maladia de s'ins\u00f2nnia chi burrat is ammentos, e de s'iscaressimentu colletivu de is fatos de s'ist\u00f2ria, emblem\u00e0tica de un'Am\u00e8rica Latina chi no ammentat prus su connotu suo, ma fintzas una d\u00e0bile ispiratzione de sa maladia de Alzheimer, una maladia fitiana in sa fam\u00eclia M\u00e1rquez.\nTem\u00e0ticas psicoanal\u00ecticas e esot\u00e8ricas.\nUnos cantos cr\u00ecticos ant evidentziadu, ultres a sa tem\u00e0tica ist\u00f2rica e sotziale, su cuntzetu tzirculare de su tempus (unu presente continu) chi isceti sa profetzia de Melqu\u00edades truncat, is numerosos riferimentos a s'alchimia e a s'esoterismu, su giogu liter\u00e0riu struturalista chi cuat significados, o sa tem\u00e0ticas psicoanal\u00ectiche de s'intzestu (su freudianu mitu de Edipo), bidu comente a autodestruidura de s'er\u00e8ntzia, inevit\u00e0bile pro is chi non s'aberint a su mundu, de is arch\u00e8tipos antropol\u00f2gicos junghianos e de is s\u00ecmbulos ispainados in is p\u00e0ginas de su romanzu, de s'amore e de sa morte. S'autore etotu at indicadu in s'Edipo rei de Sofocle - cun is temas de intzestu e profetzia - una de is fontes suas de ispiratzione, non pro custu romanzu .\nMacondo.\nMacondo est su n\u00f9mene de una bidda immagin\u00e0ria, tufadu in sa foresta colombiana, in ue s'acumprint is fatos de su romanzu.\nIn relata a su logu geogr\u00e0ficu, s'autore frunit carchi ind\u00ectziu chi permitit de collocare su bidditzolu in sa pen\u00ecsula de sa Guajira. No est a tesu meda dae sa costa de su Mare Caraibico e s'esploradura ghiada dae Jos\u00e9 Arcadio Buend\u00eda, partende de Riohacha, s'imbucat in sa sierra pro agiumai duos annos. Forsis su bidditzolu s'agatat a tzentinas de chil\u00f2metros a sud de Riohacha, a oru de sa Sierra Nevada de Santa Marta e acanta a sa bidda de Aracataca, logu de n\u00e0schida de s'iscritore.\nSu s\u00ectiu geogr\u00e0ficu cabale, comente si siat, est de pagu importu a pro sa trama, giai chi totu is fatos s'acumprint in Macondo, A foras de is chi tocant is gherras de su Coronellu, opuru cando est descrita sa tzitadina de in ue acudit Fernanda (in ue Aureliano Segundu andat a dda chircare e in ue batint a Meme pro sa clausura).\nSu chi est craru, andende in antis in sa letura, est s'isvilupu de su bidditzolu: in comintzu assentadu dae unas binti domos de ludu, custas creschent e sunt fatas cun matones, posca is pavimentos in tzimentu, is coberturas de zirc\u00f2niu, e a pustis s'acost\u00e0giat sa bidda de sa cumpangia bananera inghiriada dae una retze eletrificada. Fintzas sa vida in su bidditzolu s'\u00e0nimat (prus che totu in su \"Caminu de sos Turcos\").\nIn comintzu lassadu a foras de su restu de su mundu (sena mancu unu serv\u00ectziu de posta), su bidditzolu arribbat a \u00e8ssere segudadu fintzas dae sa ferrovia.\nSa fase de su declinu incumentzat a pustis de su tempus de sa cumpangia bananera e de su deg\u00f2lliu de is traballadores suos. Su dil\u00f9viu longu chi sighit batit a sa ruina de domos medas e a s'abbandonu de \u00e0teras. Cun sa prosperidade, is bividores perdent fintzas is ammentos, finas su merie in ue, mentras Aureliano Babilonia detzifrat is \u00f9rtimas pergamenas, unu bentu violentu at a mundare su bidditzolu dae sa cara de sa terra.\nS'atmosfera de su romanzu, sa fortza sua evocativa, is imm\u00e0gines suas, s'universalidade de su tema printzipale (sa soledade), faghent de Macondo unu logu m\u00ecticu.\nIst\u00f2ria editoriale e cr\u00ectica.\nS'amigu Carlos Fuentes, chi at l\u00e8ghidu in anteprima carchi cap\u00ectulu, iscriet un'art\u00ecculu pregiosu chi creat un'aspetativa a pitzus de su romanzu; \u00e0teras antitzipatziones aparint in rivistas in M\u00e8ssicu e Col\u00f2mbia, e finas in \"Mundo Nuevo\" publicada in Parigi pro is emigrados. A sa domo editora Sudamericana de Buenos Aires chi ddi proponet un'imprenta noa de is romanzos pretzedentes, Garc\u00eda M\u00e1rquez oferit su testu nou. Sa prima editzione est ispaciada in 15 dies, e in pagos meses arribbant 18 cuntratos de tradutzione \u00e8stera, cumpr\u00e8ndida s'italiana pro Feltrinelli. Su libru binchet su Prix du Meilleur livre \u00e9tranger (Pr\u00e8miu pro su m\u00e8gius libru istr\u00e0ngiu) in su 1969 e su Pr\u00e8miu R\u00f3mulo Gallegos in su 1972.\nIn s'\u00ecnteri su de IV Cungressos internatzionale de sa Limba ispagnola, riunidu in Cartagena in su martzu de su 2007, est istadu botadu comente a segunda \u00f2pera prus importante iscrita in limba ispagnola, a pustis isceti de su \"Don Quijote de la Mancha\"."}
{"id": "20258", "revid": "2404", "url": "https://sc.wikipedia.org/wiki?curid=20258", "title": "Trujillo (Per\u00f9)", "text": "Trujillo est una tzitade peruviana, capitale de sa prov\u00ectzia om\u00f2nima e de su departamentu de La Libertad. Est sa de tres tzitades prus pol\u00ecpuladas de Per\u00f9 a fatu de Lima, \u00e8 sa prus populada de entidade sub-natzionale peuviana de sa Macro Regi\u00f3n Norte (MRN), chi acas\u00e0giat una populatzione istimada de unos 914 m\u00ecgia bividores, fe chi tirat a unos 111 km2."}
{"id": "20259", "revid": "2404", "url": "https://sc.wikipedia.org/wiki?curid=20259", "title": "Trujillo", "text": ""}
{"id": "20260", "revid": "2404", "url": "https://sc.wikipedia.org/wiki?curid=20260", "title": "Discoidu ispatziale unilaterale", "text": "Su discoidu ispatziale unilaterale (DSU), fintzas naraduu eminatentzione ispatziale o s\u00ecndrome neglect visiva o emidiscoidu ispatziale unilaterale, est un'istorbu de sa cognitzione ispatziale in ue, a cunsighidu de una lesione tzerebrale, su mal\u00e0idu tenet dificultade a esplorare s'isp\u00e0tziu contralaterale a sa lesione e no est cusciente de sos ist\u00ecmulos presentes in cussu tretu de isp\u00e0tziu esternu o corp\u00f2reu e de sos iscussertos funtzionales relativos. \nPro s'in prus sa lesione est localizada in s'emisf\u00e8riu deretu e su d\u00e8ficit si manifestat in una discapatzidade de orientare s'atentzione in diretzione oposta a sa lesione, overas cara a manca. \nCarater\u00ecsticas cl\u00ecnicas.\nSu discoidu ispatziale unilaterale est una de is patologias prus a s'ispissu cumproadas a pustis de unu dannu tzerebrale in s'emisf\u00e8riu deretu (40%-81%) e cunsistet in unu d\u00e8ficit de cusci\u00e8ntzia de s'isp\u00e0tziu contralesionale. Est una cunditzione neurol\u00f2gica e neuropsicol\u00f2gica in ue, a pustis de su dannu de unas cantas zonas piessignas de su cherbeddu sa persone non cuns\u00ecderat prus un'ala de s'isp\u00e0tziu.\nMancari si potzant presentare impare, su discoidu ispatziale unilaterale est una cunditzione diferente de s'emianopsia, in ue ddoe est unu d\u00e8ficit de su campu visivu causadu generalmente de unu dannu de is bias \u00f2ticas (chiasma, tretu \u00f2ticu, radiatzione \u00f2tica, \u00e0reas visivas prim\u00e0rias). In sa DSU ddoe est imbetzes una lesione de \u00e0reas corticales de \u00f2rdine superiore, difatis si sighint a cumproare potentziales eventu-currelados in sa c\u00f2rgiu visivu prim\u00e0riu, a dimustratzione de su fatu chi s'elaboratzione sensoriale no est iscalabrada. Su DSU est distintu dae s'emianestesia e de s'emiplegia.\nSu discoidu ispatziale unilaterale est un'imparis de d\u00e8ficit chi non pertocat is livellos de inghitzu de s'elaboratzione de s'informatzione, ma cuddos de \u00f2rdine prus artu. Eventuales iscussertos visivos, somatosensoriales e mot\u00f2rios, mancati fatu\u00b7fatu s'agatent impare cun su DSU, non sunt de pro sese sufitzientes o netzess\u00e0rios pro sa di\u00e0gnosi de custa patologia.\nFranca sa farta de cusci\u00e8ntzia de s'isp\u00e0tziu contralesionale, sunt presentes unos \u00e0teros d\u00e8ficit comente s'abasciamentu de is capatzidades atentivas, punna patol\u00f2gica a si focalizare in is minudas, b\u00e0scias capatzidades de mem\u00f2ria visuoispatziale e d\u00e8ficit in sa pranificatzione e esecutzione de fainas in s'emispatziu contralesionale.\nPodent \u00e8ssere presentes fintzas d\u00e8ficit mot\u00f2rios, rapresentativos, atentzionales e esplorativos semper pro s'emispatziu de manca.\nIs manifestatziones de su discoidu ispatziale unilaterale sunt pl\u00f9rimas e, sende chi sunt parte de una s\u00ecndrome, podent variare meda a diaderus de unu sugetu a unu \u00e0teru. Podet sutz\u00e8dere difatis chi duos patzientes f\u00e8rridos dae custa patologia manifestent s\u00ecngias de su totu diversas s'unu dae s'\u00e0teru, mancari cunsiderados ambos mal\u00e0idos de neglect.\nSu DSU est duncas una s\u00ecndrome chi si podet presentare in manera v\u00e0rias e cun fummiaduras medas a berus. Is teorias v\u00e0rias chi dd'istant a palas is maneras diferente de rapresentatzione de s'isp\u00e0tziu podent crarire m\u00e8gius is modas diferentes e v\u00e0rias de presentada de is s\u00ecngias e de is s\u00ecntomos."}
{"id": "20262", "revid": "7227", "url": "https://sc.wikipedia.org/wiki?curid=20262", "title": "Museu Tz\u00ecvicu Archeol\u00f2gicu de Otieri", "text": "Su Museu tz\u00ecvicu archeol\u00f2gicu \"Alle Clarisse\" de Otieri est unu museu archeol\u00f2gicu, numism\u00e0ticu e etnogr\u00e0ficu sardu, postu in su chi fiat su cumbentu de sas m\u00f2ngias clarissas in Otieri dae su 2003. Est unu de sos museos de importu prus mannu de su Nord de sa Sardigna, e bi si podent agatare repertos dae su neol\u00ecticu a s'edade moderna e una de sas colletziones numism\u00e0ticas prus ricas de s'\u00ecsula.\nIst\u00f2ria.\nSu museu, inauguradu in su 1985 in unu cunventu frantziscanu de su de XVI s\u00e8culos, si tr\u00e0mudat in su 2003 a su chi fiat su cumbentu de su Setighentos de sas Recoletas de Santa Crara, restauradu e ristruturadu cun cussa punna. \nSu cumbentu, istituidu in manera ufitziale in su 1753 pro istrangiare sas Clarissas de T\u00e8mpiu, l'aiant imbetzes ocupadu sas m\u00f2ngias de Orosei, pro neghe de mendigh\u00e8ntzia issoro. A pustis de sa lege Ratazzi in su 1989 s'edif\u00ectziu l'ant recuisidu pro b'istrangiare sos militares chi b'ant postu sa caserma Pietro Micca. In su 1953 sos militares l'ant lassadu, e s'annu a pustis una parte est istada donada a sa cr\u00e8sia e s'\u00e0tera, abarrada de propiedade de su Comune, l'ant impreada pro atividades iscol\u00e0sticas e sotziales e a sa fine est div\u00e8nnida una domo populare. \nA pustis de su finantziamentu regionale e europeu pro su rec\u00f9peru de edif\u00ectzios monumentales est istadu poss\u00ecbile restaurare su f\u00e0bbricu chi, acabbados sos traballos in su 2002, fatos dae s'architetu Sandro Cadoni, est div\u00e8nnidu sa sede noa de su Museu Archeol\u00f2gicu de Otieri e pro custu mutidu \u201cAlle Clarisse\u201d (A sas Clarissas). S'intrada origin\u00e0ria fiat in carrera Azuni, e introduiat a tres aposentos cun b\u00f2veda a carrada, collegados s'unu cun s'\u00e0teru e cun unu passad\u00f2rgiu mannu chi tenet fintzas cussu una b\u00f2veda a carrada. \nSos militares ant m\u00f2vidu s'intrada a s'\u00e0tera ala: rinfortzende sos muros antigos ispagnolos e tramudende\u00b7los in sos bastiones noos e fraighende unu terraprenu chi est div\u00e8nnidu sa pratza de armas, una gradinada in granitu chi est div\u00e8nnida s'intrada printzipale de s'istrutura e annanghende unu pranu superiore in una parte de s'istrutura, chi difatis est diferente dae sas \u00e0teras ca sas duas salas de cue sunt cobertas dae b\u00f2vedas in linna in istile piemontesu. Cussas salas benint impreadas, cada tanu, pro mustras a tempus e cunvegnos. \n\u00c0ndala espositiva.\nEsternu: in s'esternu si podent agatare una losa tzentinada de una tumba de sos gigantes, sos lebreris nuraghesos e s'architrave de sa cr\u00e8sia de su sartu de Santu Luca.\nSu de unu pianu.\nSALA I: Sa preist\u00f2ria (Sardigna preist\u00f2rica e prenur\u00e0gica) \u2013 A su Neol\u00ecticu Mesanu (4.900 \u2013 4.400 a.C.) sunt ligadas unas cantas tzer\u00e0micas, una dea mama in ossu e un'aneddone dae sos sitos Bariles, Baldosa e Bis\u00e0rtziu. Su Neol\u00ecticu Reghente Sardu (4.100 \u2013 3.500 a.C.), caraterizadu mescamente dae sa \"Cultura de Santu Micheli\" o \"de Otieri\", est rapresentadu dae materiales chi benint mescamente dae sa gruta cun cussu n\u00f9mene e dae cussa a curtzu de Mara, chi nos dant unu panorama de sas tzer\u00e0micas fantasiosas de su per\u00ecodu ligadas siat a s'orizonte de su Neol\u00ecticu Reghente Santu Ch\u00ecrigu siat a sa fase cl\u00e0ssica Otieri de su Neol\u00ecticu Finale, intre totus sa P\u00ecsside famada agatada in sa gruta, e dae su primu Eneol\u00ecticu \"Sub \u2013 Ozieri.\"\nSALA II: Sa Tziviltade nuraghesa \u2013 Dedicada a su territ\u00f2riu durante sa tziviltade nuraghesa o nur\u00e0gica, andat dae s'edade de su Brunzu e de su Ferru finas a s'edade romana. Sa pres\u00e8ntzia de giatzimentos de metallos e resursas agru-pastorales e s'isfrutamentu issoro ant causadu una frecuentatzione manna de su territ\u00f2riu chi oe est rapresentada dae 123 nuraghes e dae \u00e0teros monumentos de s'\u00e8poca. Sa tzer\u00e0micas, chi incluint brasieris, boddid\u00f2rgios, \"ask\u00f2s,\" pesos de tel\u00e0rgios e ru\u00e8ddulas, sos trastes in perda, che a sos mortajos, sas tzintzarras, sas molas e sas perdacontzas mammellares nos informant de atividades diversificadas. Su lingotu egeu - tzipriota de Bis\u00e0rtziu, e \u00e0teros ogetos in metallu agatados, documentant s'import\u00e0ntzia de su territ\u00f2riu, postu in tzentru de caminos de comunicatzione giai in s'edade preist\u00f2rica. \nSALA III: S'edade fen\u00ectziu - p\u00f9nica e romana: Sos repertos agatados de s'edade fen\u00ectziu - p\u00f9nica in su territ\u00f2riu sunt pagos e rapresentados dae monedas e pagos frammentos tzer\u00e0micos. Sos \u00e0teros repertos espostos in sa sala benint dae istantziamentos e f\u00e0bbricos de \u00e8poca romana, chi sinnat una minimada de su n\u00f9meru de abitantes, unos cantos in continuidade cun sos chi bi fiant in antis, \u00e0teros de impiantu nou e diferentes dae sos mollos locales. Sunt documentos epigr\u00e0ficos de importu mannu sa losa de Ferentius dae Cuzi e duos miliares, chi paris a sos tres pontes de su Riu Mannu ammustrant comente su territ\u00f2riu fiat unu logu de colad\u00f2rgiu de importu mannu e de collegamentu intre \"Turris\" e \"Olbia\" in su caminu chi dae Casteddu arribaiat a su portu cara a su Tirrenu. In prus bi sunt espostos materiales dae un'istipe votiva, unu bustu de Sarda Ceres, balsam\u00e0rios, repertos de bidru, tziner\u00e0rios dae necr\u00f2polis, mescamente dae Bis\u00e0rtziu, Punta \u2018e Navole, Sa Mandra \u2018e sa Jua e Ruinas. \nSALA IV: Setzione medievale: S'\u00e8poca bizantina e artu-medievale est illustrada dae sos aneddos a incassu piramidale, f\u00ecbbias, orechinas, f\u00ecbulas chi benint dae Bis\u00e0rtziu e fintzas dae sos \u00f2rulos e dae sas costas de ziros mannos chi benint dae logos medas, ca sunt abarrados populados finas a su '600 e a su '700; s'agatant in espositzione fintzas frammentos de maj\u00f2lica arc\u00e0ica pisana, lustros catalanos, valentzianos e \u00e0teras tzer\u00e0micas aut\u00f2ctonas e chi benint dae sa pen\u00ecsula italiana. Bi sunt fintzas ogetos in ossu e av\u00f2riu de impreu apotrop\u00e0icu. \nSu de duos pianu.\nSETZIONE NUMISM\u00c0TICA: Sa colletzione numism\u00e0tica contat pagu prus o mancu sesm\u00ecgia monedas b\u00e8nnidas dae magasineddos e agatamentos medas. Partzida in bator salas, andat dae sas monedas grecas e p\u00f9nicas finas a cussas de s'\u00e8poca sab\u00e0uda, a dimustratzione de sa continuidade de sa frecuentatzione de su territ\u00f2riu in sos s\u00e8culos. \nSETZIONE ETNOGR\u00c0FICA: Sa setzione etnogr\u00e0fica est costituida dae su materiale chi benit dae donatziones privadas. Sa colletzione Bandini est costituida dae ritratos e ogetos personales de su magistradu Pietro Cosseddu - Virdis e de sa n\u00f2bile Annetta de Raimondi. Sa donatzione Marinelli est fintzas cussa cumposta dae ritratos e \u00e0teros ogetos chi fiant apart\u00e8nnidos a su generale Giannino Baroncelli. Sa colletzione Gallisay - Carta collit ispartidos, manuscritos aut\u00f2grafos e imprentas de su musitzista Priamo Gallisay. Sa colletzione Manchia, imbetzes, est costituida dae bestimentas traditzionales, chi si podent datare a sos primos annos de su noighentos. "}
{"id": "20263", "revid": "7227", "url": "https://sc.wikipedia.org/wiki?curid=20263", "title": "Othieri", "text": ""}
{"id": "20264", "revid": "12712", "url": "https://sc.wikipedia.org/wiki?curid=20264", "title": "Schermu de elaboradori", "text": "Su schermu de elaboradori (connotu fintzas cumenti visori o monitor) est un'aparatu eletr\u00f2nicu po sa visualizzazioni de m\u00e0ginis, testu e v\u00ecdeu trasm\u00ectius in forma eletr\u00f2nica.\nPiess\u00ecnnius.\nIn inform\u00e0tica su schermu acapiau a un'elaboradori est cunsiderau una perif\u00e8rica de bessida, ma candu est a disponimentu sa funtzioni de schermu a tocu essit fintzas una perif\u00e8rica de intrada, poita ca acumprit sa funtzioni de teclau e sorixeddu. Podit essi acapiau a su computadori po m\u00e8diu de unus cantu tipus de genna. Is prus comunas funt sa VGA, DVI, HDMI e DisplayPort. Podit tenni de altoparlantis po sa riprodutzioni de s'\u00e0udio o \u00e0terus tipus de ac\u00e0pius e perif\u00e8ricas, po esempru sa genna USB o una webcam cun micr\u00f2fonu.\nVisualizadori (\"display\").\nSu cumponenti prus de importu de unu schermu (a bortas s'\u00f9nicu) est su visualizadori, est a nai s'aparatu eletr\u00f2nicu po sa visualizatzioni innui funt ingendradas is m\u00e0ginis. Segundu sa tecnologia impreada esistint tipus diferentis de visualizadori, comenti su tubu cat\u00f2dicu, dif\u00f9ndiu meda in passau.\nTipologia e impreu.\nEsistint tipus de schermu diferentis, impreaus fintzas in cuntestus no inform\u00e0ticus, cun funtzionis e piess\u00ecnnius diferentes. Po esempru esistint schermus impreaus in is bancus de regia de is centrus de produtzioni e spraxidura TV chi funt de s\u00f2litu prus russatzus e f\u00e0cilis de tramudai, o schermus po aparatus de meixina, cun visualizadori siat a coloris siat monocrom\u00e0ticu e impreu de su standard DICOM.\nIn prus, ddoi at schermus dedicaus po aparatus de genias meda, de is prus piticus po sa visualizatzioni e controllu de is aparatus scent\u00ecficus comenti sistemas anal\u00ecticus f\u00ecsicus e ch\u00ecmicus, sistemas robotizaus, de controllu a tempus reali de aparatus industrialis, finas a is schermus dedicaus a sistemas multimedialis e insertaus in produtus de consumu mannu che: console po videogiogus port\u00e0tilis, navigadoris satellitaris e, in generali, in totu is aparatus chi arrechedint una bessida a v\u00ecdeu.\nDdoi at puru schermus a tocu, innui s'impreadori podit cumandai s'aparatu tochendi su schermu cun is didus. Cun is schermus prus modernus, unu tocu cun pressioni diferenti o movimentus specialis de is didus podint tenni funtzionis diferentis."}
{"id": "20265", "revid": "12712", "url": "https://sc.wikipedia.org/wiki?curid=20265", "title": "Monitor", "text": ""}
{"id": "20270", "revid": "2404", "url": "https://sc.wikipedia.org/wiki?curid=20270", "title": "Limba armena", "text": "Sa limba armena o armenu (n\u00f9mene nadiu: \"\u0570\u0561\u0575\u0565\u0580\u0565\u0576 \u056c\u0565\u0566\u0578\u0582\", [h\u0251j\u025b\u0279\u025bn l\u025bzu], \"hayeren lezow\", comunemente naradu \"hayeren\") est una limba indoeuropea faeddada in sa regione de su C\u00e0ucasu (in piessignu in sa Rep\u00f9blica Armena) e in istados v\u00e0rios de su mundu, a cussigh\u00e8ntzia de sa di\u00e0spora armena.\nSa literadura armena at incumentzadu a s'isvilupare partende dae su de 5 s\u00e8culos, cando Mesrop Mashtots aiat criadu s'alfabetu armenu. Sa limba iscrita de cussu tempus, su gai naradu armenu cl\u00e0ssicu, nodida che \"grabar\", fiat abarrada sa limba de sa literadura (mancari cun mud\u00e0ntzias importantes) fintzas a su de 19 s\u00e8culos. In su cursu de is s\u00e8culos, difatis, sa limba faeddada s'est ev\u00f2lvida in manera indipendente respetu a cussa iscrita.\nS'armenu est de importu mannu pro is linguistas pro neghe de s'evolutzione fonologica \u00f9nica de s'indoeuropeu."}
{"id": "20272", "revid": "2404", "url": "https://sc.wikipedia.org/wiki?curid=20272", "title": "Cherbeddu", "text": "Su cherbeddu est s'\u00f2rganu printzipale de su sistema nerviosu tzentrale, presente in is vertebrados e in totu sos animales a simmetria bilaterale, incluende a sos umanos.\nIn is vertebrados su cherbeddu est postu in pitzu a su nevrasse, a s'internu de su cr\u00e0neu. Su t\u00e8rmine curretu pro inditare s'impare de sas istruturas cuntentas a s'internu de s'isc\u00e0tula cranica est entz\u00e8falu, de chi su cherbeddu est una parte. Difatis, su cherbeddu podet \u00e8ssere definidu che cussa portzione de entz\u00e8falu separada dae is chi \u00e0teras partes peri unu pranu orizontale chi passat pro sa superf\u00ectzie superiore de su cherbeddeddu. \nEst, duncas, sa parte derivada dae s'isvilupu unas buscicheddas dientzef\u00e0licas (pro su chi pertocat su dientz\u00e8falu) e telentzef\u00e0lica (pro su chi pertocat su telentz\u00e8falu). Su cherbeddu s'\u00f2cupat, paris cun su sistema end\u00f2crinu, de parte de sa regulatziones de is funtziones vitales e est sede de is regulatziones omeostaticas e de is funtziones tzerebrales superiores. In s'\u00f2mine s'atividade de su cherbeddu, istudiada dae is neurosi\u00e8ntzias, dat vida a sa mente cun is funtziones cognitivas superiores e prus in generale a sa psiche cun is funtziones ps\u00ecchicas, istudiadas in s'\u00e0mbitu de sa psichiatria e de sa psicologia."}
{"id": "20273", "revid": "2404", "url": "https://sc.wikipedia.org/wiki?curid=20273", "title": "Prumone", "text": "Su prumone o purmone (dae su latinu \"pulmo\") est s'\u00f2rganu essentziale de su tretu respirat\u00f2riu in animales medas chi respirant \u00e0era, incluende sa majoria de is tetr\u00e0podes, unos pagos pisches e carchi sintzigorru. In is mamm\u00ecferos e is formas de vida prus cumplessas, su sistema si cumponent de duos prumones chi s'agatant ocupende sa majoria de is piturras, a curtzu de sa colunna vertebrale e dae una banda a s'\u00e0tera de su coro. Is prumones tenent aspetu de conu formados dae unu tessidu ispongiosu de colore rosa-murru. Sunt ammuntados dae una membrana mentovada pl\u00e8ura e sunt separados s'unu de s'\u00e0teru dae su medi\u00e0stinu. Dae una banda, su prumone deretu est partzidu in tres partes, numenadas l\u00f2bulos; dae s'\u00e0tera, su de manca tenet petzi duos l\u00f2bulos.\nSa funtzione printzipale sua est sa de trasportare oss\u00ecgenu dae s'atmosfera a su tz\u00ecrculu sangu\u00ecneu, e pro l\u00ecberare di\u00f2ssidu de carb\u00f2niu dae su s\u00e0mbene a manu de s'atmosfera. Custu cunc\u00e0mbiu de gas\u00f2s s'acabat in su mos\u00e0icu de tz\u00e8llulas ispetzializadas chi formant milliones de sacos de \u00e0era, de muros etzetzionalmente istingas numenados alv\u00e8olos. In is umanos s'agatant unos 300 milliones de alv\u00e8olos, chi rapresentant una superf\u00ectzie totale de unos 140 m2 in is adultos (a curtzu de sa metade de unu campu de tennis). Sa capatzidade de su prumone dipendet dae s'edade, pesu e sessu e est in su rangu intre 4.000-6.000 cm3. Is f\u00e8minas costumant a t\u00e8nnere una capatzidade de su purmone de unu 20% o unu 25% prus b\u00e0scia de is \u00f2mines.\nSa funtzione de is prumones est realizare su cunc\u00e0mbiu gasos cun su s\u00e0mbene, pro custu sos alv\u00e8olos sunt in cuntatu istrintu cun capillares. In is alv\u00e8olos si produit su pass\u00e0giu de oss\u00ecgenu dae s'\u00e0era a su s\u00e0mbene e su pass\u00e0giu de di\u00f2ssidu de carb\u00f2niu dae su s\u00e0mbene a s'\u00e0era. Custu pass\u00e0giu si produit pro sa difer\u00e8ntzia de pressiones partziales de oss\u00ecgenu e di\u00f2ssidu de carb\u00f2niu intre su s\u00e0mbene e sos alv\u00e8olos.\nIs t\u00e8rmines m\u00e8igos relatzionados cun is prumones comintzant pro \"pulmo-\", de su latinu \"pulmonarius\" (\"de is prumones\"), o pro \"pneumo-\" (dae su gregu \u03c0\u03bd\u03b5\u03cd\u03bc\u03c9\u03bd (\"prumone\")."}
{"id": "20274", "revid": "175791", "url": "https://sc.wikipedia.org/wiki?curid=20274", "title": "Figadu", "text": "Su f\u00ecgadu o figau est un'\u00f2rganu de su tretu digestivu e de su sistema metab\u00f2licu de is vertebrados. Is invertebrados non tenent custu \u00f2rganu per\u00f2 tenent \u00e0teros cun funtziones ep\u00e0ticas (is de su figadu) o epaticopancre\u00e0ticas (is de su f\u00ecgadu e su p\u00e0ncreas). Su figadu puru giogat unu rolu de importu in sa s\u00ecntesi de is proteinas de su plasma e in sa disintossicatzione de s'organismu. In prus, immagasinat glic\u00f2genu e part\u00e8tzipat a sa decumpositzione de is gl\u00f2bulos rujos. Sintetizat su fele, unu sutzu alc\u00e0linu birde importante meda pro sa digestione, dae chi si faghet poss\u00ecbile s'emulsione de is grassos. In su figadu acontessent una bariedade manna meda de reatziones bioch\u00ecmicas chi rechedent t\u00e8ssidos ispetzializados meda: intre custas reatziones b'at sa s\u00ecntesi e sa distrutzione de totu casta de mol\u00e8culas, cosa chi est pretzisa pro f\u00e0ghere poss\u00ecbiles is funtziones vitales normales. Custu \u00f2rganu est sa gr\u00e0ndula prus grusa de su corpus umanu e s'agatat a suta de su diaframma, in s'ipoc\u00f2ndriu deretu. Est netzess\u00e0riu pro sa subraviv\u00e8ntzia e oe in die non b'at possibilidade de nde remplasare s'aus\u00e8ntzia pro tempus longu.\nS'agetivu ep\u00e0ticu e sos \u00e0teros t\u00e8rmines m\u00e8igos chi inditant relatu cun su figadu si formant cun su prefissu gregu \"hepato-\", chi benit dae \"h\u0113par\" (\u03ae\u03c0\u03b1\u03c1) -figadu- e chi in s'interi derivat dae \"h\u0113paomai\", chi cheret n\u00e0rrere assent\u00e0bile, sende chi su f\u00ecgadu si podet torrare a generare pro si costumat dae sese in casu de lesione."}
{"id": "20275", "revid": "2404", "url": "https://sc.wikipedia.org/wiki?curid=20275", "title": "P\u00e0ncreas", "text": "Su pancreas o carris\u00e0pida est un'\u00f2rganu chi f\u00e0ghet parte de s'aparatu digerente e de su sistema end\u00f2crinu de is vertebrados. In is umanos, s'agatat in s'abd\u00f2mene, posteriormente a s'ist\u00f2gomo e funtzionat che una gl\u00e0ndula. Su p\u00e0ncreas tenet una funtzione es\u00f2crina, end\u00f2crina e digestiva. Comente ghiandola end\u00f2crina, s'\u00f2cupat printzipalmente de regulare is livellos de gluc\u00f2siu in su s\u00e0mbene, sumit ormones insulina, glucagone, somatostatina e polipeptide pancre\u00e0ticu. Sende parte de su sistema digestivu, funtzionat che gl\u00e0ndula es\u00f2crina chi sumit su sutzu pancre\u00e0ticu in su duodenu pro m\u00e8diu de su dutu pancre\u00e0ticu. Custu sutzu cuntenet bicarbonadu, in gradu de neutralizare s'\u00e0tzidu chi intrat in su duodenu de s'ist\u00f2gomo; e enzimas digestivos, chi iscomponent carboidratos, proteinas e grassos in is alimentos chi intrant in su duodenu dae s'ist\u00f2gomo.\nS'inframmatzione de su p\u00e0ncreas est una patologia n\u00f2dida cun su n\u00f9mene de pancreatite; podet \u00e8ssere provocada dae c\u00e0usas v\u00e0rias intre is cales s'impreu cr\u00f2nicu de alcol e c\u00e0rculos biliares. A c\u00e0usa de su rolu suo in sa regulatzione de sa glitzemia, su pancreas est fintzas un'\u00f2rganu crae in s'isvilupu de su diabete mellitu. Su cartzinoma pancre\u00e0ticu podet cump\u00e0rrere a cunsighidu de una pancreatite cr\u00f2nica o pro unos \u00e0teros motivos e a pro s'in prus tenet una prognosi negativa meda, sende chi a s'ispissu est identificadu cando s'est dif\u00f9ndidu a unas \u00e0teras \u00e0reas de su corpus.\nSa par\u00e0ula p\u00e0ncreas derivat de su gregu \u03c0\u03ac\u03b3\u03ba\u03c1\u03b5\u03b1\u03c2, p\u00e0nkreas, cumposta dae \u03c0\u03b1\u03bd-, pan-, \u00abtotu\u00bb e \u03ba\u03c1\u03ad\u03b1\u03c2, kr\u00e8as, \u00abpetza\u00bb. Sa funtzione de su pancreas in su diabete est nodida a su nessi dae su 1889, mentras su rolu in sa produtzione de s'insulina est istadu identificadu in su 1921."}
{"id": "20276", "revid": "2404", "url": "https://sc.wikipedia.org/wiki?curid=20276", "title": "Carris\u00e0pida", "text": ""}
{"id": "20277", "revid": "12712", "url": "https://sc.wikipedia.org/wiki?curid=20277", "title": "Nemos iscriet a su coronellu", "text": "Nemos iscriet a su coronellu (\"El coronel no tiene quien le escriba\") est unu romanzu curtzu de Gabriel Garc\u00eda M\u00e1rquez, publicadu a primu a epis\u00f2dius in una rivista intre maju e l\u00e0mpadas 1958, posca in vol\u00f9mene in su 1961.\nTrama.\nS'ist\u00f2ria est ambientada in su 1956 in una tzitadina indeterminada de sa Col\u00f2mbia, chi podet \u00e8ssere ispirada a Sucre, tzitade in ue s'autore s'est firmadu in prus ocasiones. Su protagonista est unu ex coronellu antzianu de s'es\u00e8rtzitu liberale, derrotadu in sa gherra de sas milli dies, chi bivet in poberesa cun sa pobidda. Su coronellu si preparat pro partetzipare a un'interru; essidu de domo add\u00f2biat Don Sabas, \u00f9nicu dirigente de su partidu liberale isfugidu a is persecutziones de sa ditadura, chi est fintzas padrinu de Agust\u00edn, su f\u00ecgiu defuntu de su coronellu. Su f\u00ecgiu est istadu ochidu noe meses in antis in s'\u00ecnteri de una cumbata de puddos pro \u00e0ere distribuidu imprenta clandestina.\nOnni chen\u00e0bura su coronellu andat a s'uf\u00ectziu postale. B\u00ecndichi annos in antis aiat presentadu recherta pro sa pensione de is ex gherreris, chi tocat, segundu is ac\u00f2rdios, fintzas a is 200 ufitziales liberales chi ant capituladu in s'armist\u00ectziu de Neerlandia, ponende fine a sa gherra tzivile. In cudda ocasione, comente tesoreri de s'es\u00e8rtzitu derrotadu, aiat cunsinnadu sa c\u00e0scia a su coronellu Aureliano Buend\u00eda, intendente generale de su litorale atl\u00e0nticu. Su coronellu andat ach\u00e8 su pr\u00f2piu abogadu pro ddi revocare s'inc\u00e0rrigu, ca no est \u00e0ncora res\u00e8ssidu a ddi f\u00e0ghere t\u00e8nnere sa pensione. Pro subrav\u00ecvere, de ac\u00f2rdiu cun sa pobidda, sighit a b\u00e8ndere is m\u00f2biles de domo; s'ispissu si papat pagu pro alimentare su puddu de cumbata lassadu dae su f\u00ecgiu, no isceti pro nde arreguare s'ammentu ma fintzas in s'isperu chi bincat a is cumbatas de beranu. Cando dd'iscoberint, is cump\u00e0ngios de Agust\u00edn s'inc\u00e0rrigant de nutrire s'animale paghende issos.\nDon Sabas assegurat a su coronellu chi, si bolet, podet b\u00e8ndere su puddu pro 900 pesos. Sa pobidda est favor\u00e8vole, duncas su coronellu atzetat. Per\u00f2, arribbadu su momentu de sa b\u00e8ndida, su pre\u00ecderu nd'oferit 400, cun 60 isceti de ant\u00ectzipu. Segundu su dutore, Don Sabas at gandangiadu su dinare torrende a comporare is benes de is cump\u00e0ngios de partidu disterrados. Su coronellu pigat s'ant\u00ectzipu ma a pustis istorrat, mancari sa pobidda no siat de ac\u00f2rdiu. Sunt incumentzados is allenamentos de is puddos, is cump\u00e0ngios de Agust\u00edn intzullint pro f\u00e0ghere cumb\u00e0tere su puddu. Sa fide sua in s'arribu in curtzu de sa pensione est mala a r\u00f9ere.\nIst\u00f2ria e cr\u00ectica.\nSu romanzu est istadu iscritu intre su 1956 e su 1957 a Parigi in ue s'autore, imbiadu dae sa rivista colombiana \"El Espectador\" chi dd'aiat publicadu is primos contos, fiat abarradu sena istip\u00e8ndiu, pro ite ca sa ditadura de Gustavo Rojas Pinilla aiat serradu su giornale. Custu isetu in\u00f9tile de unu sal\u00e0riu chi non diat \u00e8ssere prus arribbadu intrat comente a esperi\u00e8ntzia in s'iscritura de su romanzu, che s'esperi\u00e8ntzia bera de mannoi Nicol\u00e1s M\u00e1rquez Iguar\u00e1n, chi fiat istadu a beru un'ufitziale de artu gradu durante sa gherra de is milli dies. A pustis de \u00e8ssere istadu imbiadu in Ginevra e Roma (ue si fiat iscritu a su Tzentru isperimentale de tzinematografia), si fiat istabilidu in sa capitale frantzesa, in ue at incumentzadu a iscr\u00ecere in su 1956 su romanzu \"La mala hora\". Dae custu est n\u00e0schidu \"Nemos iscriet a su coronellu\", chi at a l\u00f2mpere in antis a sa publicatzione, in forma de epis\u00f2diu chi s'isvilupat in manera aut\u00f2noma.\nSa prima editzione est de su 1959 in sa rivista bimestrale de cultura \"Mitu\" (Bogot\u00e0), in su n. 19 annu IV, maju-l\u00e0mpadas 1958. Sa prima publicatzione in vol\u00f9mene est imbetzes de su 1961, pro Aguirre Editor a Medell\u00edn. Cumparadu cun is contos in antis, in \"Nemos iscriet a su coronellu\" su naturalismu est temperadu dae un'umorismu tz\u00ecnicu e dae sa richesa de s\u00ecmbulos comente a su puddu, s'isetu de sa posta, su f\u00e0mene. Su puddu, comente ammentu de su f\u00ecgiu mortu e ve\u00ecculu de solidariedade de is paesanos, est su s\u00ecmbulu de su riscatu de unu continente, s'Am\u00e8rica latina, chi no at a acont\u00e8ssere mai."}
{"id": "20278", "revid": "2404", "url": "https://sc.wikipedia.org/wiki?curid=20278", "title": "Buscica de su fele", "text": "Sa buscica de su fele (dae su latinu \"viscica fellea\"), o coletzisti (dae su gregu \u03c7\u03c9\u03bb\u03ae, \"fele\", e \u03ba\u03cd\u03c3\u03c4\u03b9\u03c2, \"buscica\") est unu \u00f2rganu tuvu minore chi f\u00e0ghet parte de s'aparatu digerente chi tenet sa funtzione de imagasinare su fele prod\u00f9ida dae su figadu pro dd'em\u00ectire a pustis in su primu intestinu durante sa digestione. In is \u00e8sseres umanos tenet una forma a pira e s'agatat acotzada a sa superf\u00ectzie inferiore de su figadu, cun totu ca s'istrutura e sa posidura sua podent variare in modu significativu intre is isp\u00e8tzies animales.\nSa buscica de su fele retzit e imagasinat su fele chi acudit de su figadu pro m\u00e8diu de su dutu ep\u00e0ticu comunu; a pustis, cuntrende\u00b7si in ocasione de is pastos, emitet su fele pro m\u00e8diu de su dutu biliare comunu in su duodenu, in ue part\u00e8tzipat a sa digestione de is grassos.\nIn sa buscica de su fele, a bortas, si podent formare c\u00e0rculos biliares pro sa pretzipitazione de sust\u00e0ntzias pagu idrosol\u00f9biles, pro s'in prus colesterolu o bilirubina (unu produtu de su metabolismu de s'emoglobina). Custa cunditzione patol\u00f2gica (colelit\u00ecasi) podet \u00e8ssere c\u00e0usa de unu dolore significativu, in piessignu in sa regione superiore destra (ipoc\u00f2ndriu) de s'abd\u00f2mene, e pro \u00e8ssere ris\u00f2lvida recheret fatu\u00b7fatu un'interventu chir\u00f9rgicu chi previdet sa bogadura de sa buscica de su fele intrea, una protzedura narada coletzistectomia chi est in g\u00e8nere tollerada bene, mancari potzat portare a sa s\u00ecndrome post-coletzistectomia. Sa coletzistite, overas s'inflammazione de sa buscica de su fele, si presentat in cunsigh\u00e8ntzia de una iscera manna de c\u00e0usas, intre is cales s'impatu de is c\u00e0rculos in is bias biliares, infetziones e maladias autoimmunes."}
{"id": "20279", "revid": "2404", "url": "https://sc.wikipedia.org/wiki?curid=20279", "title": "Rene", "text": "Is renes o rungiones o arrigos sunt \u00f2rganos paris parenchimatosos escretores (prus in ispetzificu, \"emunt\u00f2rios\") de is vertebrados. Paris cun is bias urin\u00e0rias costituint s'aparatu urin\u00e0riu, chi filtrat dae su s\u00e0mbene is produtos de iscartu de su metabolismu e ddos espulsat pro m\u00e8diu de urina. Su setore de sa meighina chi ist\u00f9diat is renes e is maladias issoro est naradu nefrologia. Sa tarea printzipale issoro est de mant\u00e8nnere su echil\u00ecbriu idro-salinu curretu in s'organismu, de manera de assigurare ogni die, pro m\u00e8diu de sas unidades funtzionales issoro, is nefrones, una depuratzione de su s\u00e0mbene costante."}
{"id": "20280", "revid": "2404", "url": "https://sc.wikipedia.org/wiki?curid=20280", "title": "Rungione", "text": ""}
{"id": "20281", "revid": "2404", "url": "https://sc.wikipedia.org/wiki?curid=20281", "title": "Arrigu", "text": ""}
{"id": "20282", "revid": "2404", "url": "https://sc.wikipedia.org/wiki?curid=20282", "title": "Isprene", "text": "S'isprene est s'\u00f2rganu linf\u00f2ide segund\u00e0riu prus mannu de su sistema linf\u00e0ticu umanu. Sa mann\u00e0ria e s'istrutura suas sunt tales de \u00e8ssere cunsideradu un'\u00f2rganu prenu (est a n\u00e0rrere parenchimatosu). A difer\u00e8ntzia de unos \u00e0teros \u00f2rganos linf\u00f2ides segund\u00e0rios, est ligada cun sistema tzirculat\u00f2riu pro m\u00e8diu de vasos sangu\u00ecneos e non linf\u00e0ticos. S'isprene est un'\u00f2rganu \u00ecmparis, postu in s'ipoc\u00f2ndriu de manca.\nSa milza presentat funtziones disvariadas:\nSa milza in unupatziente sanu no est aparp\u00e0bile in cantu abarrat cuada dae is costas; podet \u00e8ssere imbetzes bene apretziada in cunditziones patol\u00f2gicas chi induant isplenomegalia (pro esempru maladias de protozoos comente a sa mal\u00e0ria, sa leishmaniosi e su trypanosoma)."}
{"id": "20283", "revid": "18267", "url": "https://sc.wikipedia.org/wiki?curid=20283", "title": "Eccellenza Sardigna 1992-1993", "text": "Su campionadu italianu de f\u00f9balu de Eccellenza Sardigna 1992-1993 est istadu su segundu organizadu in It\u00e0lia. Rapresentat su de ses livellos de su f\u00f9balu italianu.\nCustu est su campionadu regionale de Sardigna organizadu dae su Comitadu Regionale Sardu, bintu dae su Monteponi Iglesias, sende su de chimbe campionados de primu livellu bintos dae custa sotziedade in s'ist\u00f2ria sua."}
{"id": "20285", "revid": "10458", "url": "https://sc.wikipedia.org/wiki?curid=20285", "title": "Dublinesos", "text": "Dublinesos (\"Dubliners\") est una regorta de b\u00ecndighi contos iscrita dae James Joyce, publicada dae Grant Richards in su 1914, a pustis de \u00e8ssere istada refudada degheoto bortas dae b\u00ecndighi domos editoras. Richards at atzetadu sa regorta de d\u00f2ighi contos curtzos giai in su fre\u00e0rgiu 1905, ma pro more de is obbietziones suas in contu de limb\u00e0giu in su contu \"Two Gallants\", e de is de s'imprentadore, sa publicatzione est istada refudada. Difatis, Joyce, mancari chessende\u00b7si ma atzetende carchi mud\u00e0ntzia, at fatu faddire s'ac\u00f2rdiu. In su 1909, Maunsel de Dublinu at atzetadu de imprentare milli c\u00f2pias, ma sa tiradura est istada brusiada dae s'imprentadore.\nDescritzione.\nIn su cumintzu de su 1914, Joyce at torradu a tzerriare a Richards chi, in fine, at publicadu tres milliardos de c\u00f2pias. Comente a cunditzione cuntratuale, Joyce no at retzidu ant\u00ectzipu o royalties pro is primas chimbighentas c\u00f2pias e est istadu costrintu a nde comporare centubinti. Setichentosbator c\u00f2pias sunt istadas aprontadas dae Richards e chimbighentosbator imbiadas a is Istados Unidos. Sa parte manna de is contos est iscrita dae Joyce intre su 1904 e su 1905, in su 1906 benint agiuntos Is duos galantes e \"Una nue minore\", mentras su contu prus famadu, Is mortos, est de su 1907.\nIs protagonistas de su libru sunt persones de Dublinu, contadas in sa vida cuotidiana insoru. Mancari su sugetu siat semper una persone comuna, su libru bolet p\u00f2nnere in totu is contos s'atentu a pitzus de duos aspetos: sa par\u00e0lisi e sa fua. Sa prima est prus che totu una par\u00e0lisi morale, causada dae sa pol\u00ectica e de sa religione de s'\u00e8poca. Sa fua est cunsigh\u00e8ntzia de sa par\u00e0lisi, in su su momentu chi is protagonistas cumprendent sa pr\u00f2pia cunditzione. Sa fua, in prus, est semper destinada a fallire. Is ist\u00f2rias annotamala sighint una secu\u00e8ntzia tem\u00e0tica e podent \u00e8ssere partzidas in bator setziones: cada issas rapresentat una fase de sa vida: s'inf\u00e0ntzia (\"Sas sorres\", \"Un'add\u00f2biu\", \"Ar\u00e0bia\"); sa giovanesa (\"Eveline\", \"A pustis de sa cursa\", I duos galantes, \"Pensione de fam\u00eclia\"); sa maduresa (\"Una nue minore\", \"Revesa\", \"Pr\u00f9ere\", \"Unu casu dolentziosu\"); sa vida p\u00f9blica (\"Sa die de s'Edera\", \"Una mama\", \"Sa gr\u00e0tzia\"). A sa fine est presente un'agabbu, Is mortos, de su cale est istada tr\u00e0ida una pell\u00eccula, pro sa regia de John Huston in su 1987.\nIstile.\nS'istile de Dublinesos est real\u00ecsticu: sa descritzione de is paes\u00e0gios naturales est curtza ma rica de minudas, fintzas no essentziales, chi non tenent una punna descritiva ma s'ispissu unu sinnificadu prus profundu. Pro esempru sa descritzione contivigiosa de sa domo de su pre\u00ecderu in \"Sas sorres\" est s\u00ecmbulu de s'incapatzidade siat f\u00ecsica siat morale de babbu Flynn. Custu bolet n\u00e0rrere chi, comente in Gustave Flaubert o \u00c9mile Zola, realismu e naturalismu sunt cumbinados cun tratos simbol\u00ecsticos, e custu si si cumprendet non isceti dae su fatu chi is minudas esternas tenent s'ispissu unu significadu d\u00f2piu, ma fintzas dae s'impreu de s'epifania: una t\u00e8cnica de Joyce in ue una minuda o unu gestu de pagu importu o finas una situatzione banale batint unu person\u00e0giu a una bisione ispirituale cun cale cumprendet sese etotu e su chi dd'ingh\u00ecriat. Joyce pensaiat chi sa funtzione sua comente a iscritore esseret de batire su letore ultres is s\u00f2litos aspetos de sa vida e nd'ammustrare su significadu profundu issoro, tando s'ispissu s'epifania est sa crae de s'ist\u00f2ria matessi: carchi epis\u00f2diu descritu chi no paret influente o de importu est essentziale in sa vida de su protagonista e sunt un'emblema de su cuntestu sotziale e ist\u00f2ricu issoro.\nJoyce abbandonat sa t\u00e8cnica de su narradore onnisciente e no impreat mai unu s\u00ecngulu puntu de annotu: nche nd'at medas cantos sunt is person\u00e0gios. Annotamala impreat s'ispissu s'\"arresonu deretu\" fintzas pro is pensamentos de is person\u00e0gios, presentende\u00b7ddos in custa manera sena s'interfer\u00e8ntzia de su narradore e permitende a su letore unu connoschimentu deretu de su person\u00e0giu.\nTemas.\nIn \"Dublinesos\" Joyce bolet ammustrare sa ruta de is balores morales ligados a sa religione, a sa pol\u00ectica e a sa cultura de Dublinu. Totu is abitantes de Dublinu sunt \"debiles de isp\u00ecritu\", tenent timoria de is \u00e0teros abitantes e sunt in carchi manera iscraos de sa cultura issoro, de sa vida de fam\u00eclia e pol\u00ectica ma prus che totu de sa vida religiosu issoro. In realidade, su chi Joyce bolet ammustrare no est custa situatzione de debilesa, ma sa manera chi custa si rivelat a is \"v\u00ectimas\" de custa \"par\u00e0lisi\" morale (Joyce nde faeddat comente a \"Paralysis\"). Tando sa connosch\u00e8ntzia de custa situatzione est su puntu de bortada de onni ist\u00f2ria: conn\u00f2schere sese matessi est a sa base de sa morale, si non sa morale matessi. Comente si siat, mancari chi s'obietivu de Joyce p\u00e0rgiat prus che totu morale, Joyce non si cumportat mai che un'educadore donende istrutziones pro b\u00ecnchere custa situatzione, antis su tema printzipale de s'\u00f2pera est s'impossibilidade de essire de custa cunditzione de \"par\u00e0lisi\". Duncas, sa \"fua\" dae custa situatzione e su cunsighente fallimentu est un'\u00e0teru tema de s'\u00f2pera.\nIn su tz\u00ecnema.\nIn su 1987 John Huston dirighet s'\u00f9rtimu film suo \"The Dead\", tr\u00e0idu dae su contu de James Joyce."}
{"id": "20286", "revid": "20308", "url": "https://sc.wikipedia.org/wiki?curid=20286", "title": "Eccellenza Sardigna 1993-1994", "text": "Su campionadu italianu de f\u00f9balu de Eccellenza Sardigna 1993-1994 est istadu su de tres organizadu in It\u00e0lia. Rapresentat su de ses livellos de su f\u00f9balu italianu.\nCustu est su campionadu regionale de Sardigna organizadu dae su Comitadu Regionale Sardu."}
{"id": "20287", "revid": "491", "url": "https://sc.wikipedia.org/wiki?curid=20287", "title": "Pierre Bourdieu", "text": "Pierre F\u00e9lix Bourdieu (Denguin, 1 de austu de 1930 - Parigi, 23 de grannaxu de 2002) fut unu sotziologu, antropologu e filosofu frantzesu.\nBourdieu est connotu in d\u00ec de \u00f2i commenti unu de is sotziologus de prus importu de sa segunda metadi de su seculu XX. S'opera sua prus famosa, \"La distinction: critique sociale du jugement\" de su 1979, est cunsiderada de s'assotziu internatzionali de sotziologia (ISA) commenti unu de is trabballus sotziologicus prus importantis de su seculu.\nSu pentzamentu suu at esertzitau una influ\u00e8ntzia manna a intru de is sc\u00e8ntzias umanas e sotzialis, ma massimamenti a susu de sa sotziologia frantzesa de su pustigherra.\nS'opera sotziologica sua est intzentrada in una analisi de is mecanismus chi produsint is gerarchias a intru de sa sotzied\u00e0di. Bourdieu insistit a susu de s'import\u00e0ntzia chi tenint a intru de custa reprodutzioni is fatoris culturalis e simbolicus, su chi issu definit capitali culturali, e criticat su valori de fundamentu chi s'analisi marxista giait a is fatoris economicus. Est a nai ca po issu no si podit fueddai de cuntrastus a intru de sa sotziedadi chistionendi sceti de is gherras ca is classis sotzialis faint una contra a s'atra.\nBourdieu cherit evidentziai ca su chi est a fundamentu de is raportus de dominiu est sa capatzidadi chi tenint is sugetus ca funt in una positzioni prus arta de fai binciri sa voluntadi insoru. Est a nai sa capatzidadi chi tenint is agentis sotzialis ca gosant de una positzioni dominadora de imponiri is produtzionis culturalis e simbolicas insoru.\nPo acrarai custa dinamica lompit in su pentzamentu de Bourdieu su cuntzetu de viol\u00e8ntzia simbolica, ca issu definit commenti sa capatzidadi de arrennesciri a no fai biri s'arbitrariedadi de sa produtzioni simbolica. Sa abbilidadi de cuai is raportus de fortza\nchi ddui funt a suta de is produtzionis simbolicas e de ddas fai atzetai commenti chi fessint legitimas e giustas a is atoris sotzialis dominaus. Si podit nai ca sa viol\u00e8ntzia simbolica est su chi fait essiri is dominaus a favori de is dominadoris chentza de ddu isciri, chentza chi si ndi acatint. Su chi fait andai de acordiu is primus cun is urtimus.\nDuncas Pierre Bourdieu insistit commenti is analistas marxistas a susu de s'import\u00e0ntzia de is lutas internas po fai funtzionai sa sotziedadi, mancai po issu custus cumbatimentus no nascint a intru de is classis sotzialis ma a intru de is chi issu definit commenti campus sotzialis. Su mundu sotziali de is sotziedadis modernas, s'ammostat a Bourdieu commenti chi fessit dividiu in campus, est a nai in cuntestus sotzialis specificus in ui cumpetiri. Custus campus si funt originaus gratzias a sa diferentziatzioni de is atividadis sotzialis e onnia campu est specializau in sa realizatzioni de una determinada atividadi sotziali, commenti po esempiu su campu artisticu o cussu politicu.\nMa chi si castiat sa sotziedadi de in artu pighendi\u22c5de\u22c5dda in contu de una manera intrea custus campus tenint una autonomia relativa poita s'agatant a intru de una gerarchia e sa dinamica interna insoru est pagu firma giai chi dipendit de is lutas cumpetitivas ca is agentis sotzialis faint po ocupai is positzionis de dominiu.\nSu pentzamentu de Pierre Bourdieu at puru donau vida a una teoria de s'atzioni in ui at pentzau in una manera noa a su cuntzetu de habitus.\nCusta teoria circat de ammostai commenti is agentis sotzialis produsint strategias tenendi contu de is maneras de essiri ca ant concuistau in sa sotzializatzioni e de commenti custas, mancai siant incussientis, funt afrisciadas e adatadas a is netzessidadis de su mundu sotziali.\nSu traballu de Bourdieu s'organizat duncas a intru de tres cuntzetus fundamentalis: s\"'habitus\" commenti printzipiu de atzioni de is agentis, su \"campu\" commenti spatziu de cumpetitzioni sotziali e sa \"viol\u00e8ntzia simbolica\" commenti primu mecanismu de impositzioni de is raportus de dominatzioni.\nSu pentzamentu de Bourdieu est de cunsiderai a intru de su struturalismu costrutivista.\nBiografia.\nPierre Bourdieu est nasciu in su 1930 a Denguin, una bidda de sa provintzia de B\u00e9arn, me is Pirineus Atl\u00e1nticus. Est fillu de No\u00e9mie Duhau e Albert Bourdieu, ca in vida sua at fatu su massaju e su pustinu. Bourdieu fiat fillu solu. Est istetiu pesau a intru de unu mundu agr\u00e0riu in ui sa limba prus impitada no fiat su frantzesu ma s'otzitanu, in sa varianti bearnesa. Bourdieu fiat fillu de una cultura segundaria ca no beniat tenta in cunsideru de sa cultura ufitziali de sa Frantza de s'epoca. Custa cunditzioni dd'at permitiu giai de is primus annus de iscola de arrexonai a susu de is dinamicas de dominiu chi ddui funt a intru de sa sotziedadi.\nBourdieu a pustis de \u00e0i fatu is primus annus de liceu in Pau, sa citadi prus manna a costau de sa bidda sua, sighit su cunsillu de unu professori suu e in su 1948 andat a studiai a Parigi in su liceu Luis-le-Grand. In su 1951 arrennescit a intrai in sa \u00c9cole Normale Sup\u00e9rieure (ENS) e in su 1954 si diplomat in Filosofia cun una tesi a susu de is \"Animadversiones\" de Leibniz.\nIn su 1954 fait su professori de filosofia in su liceu de Moulins ma s'annu a pustis benit tzerriau po sa leva de su servitziu militari. Incummintzat a Versailles gendi servitziu a intru de is fortzas psicologicas de s'esertzitu fintzas a candu no ddu faint stesiai in Alger\u00eca po arrexonis de disciprina. Funt is annus in ui s'Alger\u00eca est ancora colonia frantzesa e gherrat po s'indipend\u00e8ntzia sua. Bourdieu est a su servitziu de is fortzas de appaxiam\u00e9ntu.\nIs annus bivius in Africa tenint unu importu mannu a intru de sa carriera sua. Is istudius de etnografia fatus a susu de s'Algeria funt a fundamentu de su pentzamentu suu e ddi permitint de incummintzai sa carriera academica commenti assistenti de filosofia in sa \"Facultadi de Literas de Algeri\". \nIn su 1960 torrat a Parigi po fai de assistenti a Raymond Aron in s'Universidadi de Parigi e duus annus a pustis in su 1964 arrenescit a agatai logu commenti professori in s'universidadi de Lilla (Frantza).\nIn su 1962 si cojat cun Marie-Claire Brizard e cun issa fait tres fillus: Jer\u00f3nimo, Emmanuel e Lauren.\nIn su 1964, Bourdieu si unit a s'iscola \u00c9cole pratique des hautes \u00e9tudes (EPHE), ca in su 1975 at a cambiai nomini po si nai \u00c9cole des hautes \u00e9tudes en sciences sociales (EHESS). In cuss'annu atotu incummintzat sa collaboratzioni cun Jean-Claude Passeron e impari pubbricant su libru \"Les H\u00e9ritiers\". \nGratzias a su sutzessu ca ddi coberat cust'opera scrufit sa prima visibilidadi commenti sotziologu a foras de su mundu academicu.\nIn su 1965, cun \"Un Art moyen. Essais sur les usages sociaux de la photographie\", e in su 1966 cun \"L\u2019amour de l\u2019Art\", Pierre Bourdieu incummintzat una filera de trabballus chi pertocant is praticas culturalis, chi ant a ocupai una parti essentziali de su trabballu sotziologicu suu me is annus a pustis, e ca in su 1979, dd'ant a permitiri de pubbricai \"La Distinction : critique sociale du jugement\", ca est s'opera sua prus connota. \nMorit in su 2002 po curpa de unu cantzeru a is purmonis."}
{"id": "20288", "revid": "2404", "url": "https://sc.wikipedia.org/wiki?curid=20288", "title": "Etruscos", "text": "Is Etruscos (in etruscu: \"R\u00e0senna\", \ud800\udf00\ud800\udf0d\ud800\udf0d\ud800\udf04\ud800\udf14\ud800\udf00\ud800\udf13, o \"Rasna\", \ud800\udf00\ud800\udf0d\ud800\udf14\ud800\udf00\ud800\udf13) sunt istados unu p\u00f2pulu de s'It\u00e0lia antiga b\u00ecvidu intre su de 9 s\u00e8culos a.C. e su 1\u00b0 s\u00e8culu a.C. in un' \u00e0rea den\u00f9menada Etr\u00f9ria, chi currispondet a prossimai a sa Toscana, a s'\u00d9mbria otzidentale e a su L\u00e0tziu setentrionale e tzentrale, cun prob\u00e0inas fintzas a norte in sa zona padana, in is atuales Em\u00eclia-Romagna, Lombardia sud-orientale e V\u00e8netu meridionale, a s'\u00ecsula de sa C\u00f2rsica, e a sud, in carchi \u00e0rea de sa Camp\u00e0nia.\nSa fase prus antiga de sa tziviltade etrusca est sa cultura villanoviana, atestada partende dae su de 9 s\u00e8culos a.C., chi derivat, issu matessi, dae sa cultura proto-villanoviana (su de 12 - su de 10 s\u00e8culos a.C.). Sa tziviltade etrusca at tentu una influ\u00e8ntzia profunda subra sa tziviltade romana, fundende\u00b7si a pustis cun issa a sa fine de su 1\u00b0 s\u00e8culu a.C. Custu protzessu longu de assimilatzione culturale at tentu cumintzu cun sa data traditzionale de sa conchista de sa tzitade etrusca de Veio a banda de is Romanos in su 396 a.C. e est acabadu in su 27 a.C., primu annu de su printzipadu de Otavianu, cun su cunferimentu de su t\u00ectulu de \"Augustu\"."}
{"id": "20290", "revid": "2404", "url": "https://sc.wikipedia.org/wiki?curid=20290", "title": "Prov\u00ecntzia aut\u00f2noma de Trentu", "text": "Sa prov\u00ecntzia aut\u00f2noma de Trentu (\"Autonome Provinz Trient\" in tedescu, \"Provinzia Autonoma de Trent\" in l\u00e0dinu, \"S\u00e8lbstendig Provintz vo Tria\" in tzimbru, \"Autonome Provinz va Trea't\" in mochenu, \"Provincia de Trent\" in dialetu trentinu), comunemente nodida che a Trentinu, est una prov\u00ecntzia italiana de su Trentinu-S\u00fcdtirol de 541.380 bividores, cun cabulogu Trentu, chi all\u00e0canat a norte cun sa prov\u00ecntzia aut\u00f2noma de Bozen, a estu e a sud cun is prov\u00ecntzias v\u00e8netas de Belluno, Vicenza e Verona, e a ovest cun is prov\u00ecntzias lombardas de Brescia e Sondrio.\nComente prov\u00ecntzia aut\u00f2noma de su Trentinu-S\u00fcdtirol, paris cun su V\u00e8netu e a su Friuli-Ven\u00e8tzia Gi\u00f9lia, partenet a sa macroarea de su Triv\u00e8netu o de sas \"Tres Ven\u00e8tzias\", sa cale denumenatzione traet ispiratzione de sa Regio X Venetia et Histria in edade imperiale romana e est annotamala una de is tres entidades territoriales chi, paris cun su Tirolu austr\u00ecacu e a su S\u00fcdtirol, cost\u00ectuit s'Euregione Tirolu-S\u00fcdtirol-Trentinu.\nSa regione ist\u00f2ricu-geogr\u00e0fica trentina est istada giai municipium romanu, ducadu longobardu e contea carolingia, tando parte de su printzipadu obispale de Trentu in sinu a su Sacru Romanu Imp\u00e8riu (is de 11-19 s\u00e8culos), infines pro unu s\u00e8culu tzirca (1815-1918) parte meridionale, in linguisticamente romanza, de su Tirolu, in antis austr\u00ecacu, posca \u00e0ustro-ung\u00e0ricu. Su territ\u00f2riu annessionadu a su Regnu de It\u00e0lia in su 1919, segundu cantu istabilidu dae su Tratadu de Saint-Germain-en-Laye istipuladu a fatu de su primu cunflitu mundiale, est andadu a formare sa regione denominada \"Ven\u00e8tzia Tridentina\".\nIn Trentinu si faeddat mescamente s'italianu, ma est ispaniadu su dialetu trentinu, faeddadu in is tzentros printzipales e in is baddes (in ue faghent a cumproare variantes cun difer\u00e8ntzias fintzas marcadas meda). In su territ\u00f2riu sunt presentes minorias lingu\u00ecsticas german\u00f2fonas (limba mochena in sa badde de is Mochenos e limba tzimbra in sa comuna de Luserna in is artipranos tzimbros) e l\u00e0dinas (Badde de Fassa) ufitzialmente reconnotas. In su tzensu lingu\u00ecsticu de su 2011 prus de setem\u00ecgia bividores de sa Badde de Non e de sa Badde de Sole si sunt fintzas issos decrarados de limba l\u00e0dina, ma sena reconnoschimentu giur\u00ecdicu perunu."}
{"id": "20291", "revid": "12712", "url": "https://sc.wikipedia.org/wiki?curid=20291", "title": "Vita-Cola", "text": "Vita-Cola est una bevida a basi de cola prod\u00f9sia in s'ex Rep\u00f9bblica Democr\u00e0tica Tedesca, oi in Germ\u00e0nia.\nSu sabori de sa Vita-Cola est descritu che una cola aromatisada a s'agr\u00f9mini e a sa fruta. A cunfrontu cun s'Afri-Cola, sa Coca-Cola e sa Pepsi-Cola est prus durci.\nSt\u00f2ria.\nEst n\u00e0scia comenti imitadura de sa Coca-Cola in sa DDR. Est st\u00e8tia presentada in su 1957 comenti \"Brauselimonade mit Frucht- und Kr\u00e4utergeschmack\" (in sardu, \"bevida gasada a sabori de fruta e erbas arom\u00e0ticas\") e sa retzeta origin\u00e0ria sua est segreta (comenti sa de sa Coca-Cola).\nIn su momentu de spraxidura cumertziale m\u00e0ssima, si cont\u00e0nt agiumai 200 centrus de imbutillamentu de sa Vita-Cola in totu sa DDR. Apustis de s'arutroxa de su muru de Berlinu in su 1989, is b\u00e8ndidas si funt red\u00f9sias a lestu e is m\u00e0rchius ocidentalis de Cola ant pigadu su logu suu.\nCun s'arribu de s'Ostalgie (nostalgia de is tedescus de s'est po \"is diis\" passaus de sa Germ\u00e0nia Est), prod\u00f9sius scar\u00e8scius, comenti sa Vita-Cola, funt torraus in cumm\u00e8rtziu e agrad\u00e8ssius meda de is consumadoris.\nSa Th\u00fcringer Waldquell (una sotziedadi de sa Germ\u00e0nia Est) nd'at comporau is deretus, su n\u00f2mini e sa retzeta, torrendi-dda a ponni in produtzioni in su 1994.\nIn Thuringia sa Vita-Cola in su 2009 est st\u00e8tia b\u00e8ndia prus de sa Coca-Cola e in su 2018 is b\u00e8ndidas totalis funt arribadas a 89 millionis de litrus."}
{"id": "20293", "revid": "2404", "url": "https://sc.wikipedia.org/wiki?curid=20293", "title": "Pena de morte", "text": "Sa pena de morte fintzas narada pena capitale est una santzione penale sa cale esecutzione cunsistet in sa ochidura a su cundennadu.\nIn unos cantos ordinamentos giur\u00ecdicos est prev\u00ecdida pro is solas culpas prus graes comente a s'omitz\u00ecdiu e s'arta traitoria; in unos \u00e0teros s'\u00e0plicat fintzas a unos \u00e0teros cr\u00ecmenes violentos, comente a s'irrobat\u00f2riu o sa violadura, o ligados a su tr\u00e0ficu de drogas; in unos cantos istados infines est prev\u00ecdida pro reatos de opinione comente a s'apostasia o pro orientamentos e cumportamentos sessuales comente a s'omosessualidade o s'intzestu.\nSa pena de morte est istada abolida o no est aplicada in sa majoria de sos istados de su mundu, mentras est galu in vigore in unos \u00e0teros comente pro esempru Tzina, Bielor\u00f9ssia, \u00ccndia, su Giapone, sa Corea de su Norte, s'Ir\u00e0n e sos Istados Unidos de Am\u00e8rica."}
{"id": "20294", "revid": "10458", "url": "https://sc.wikipedia.org/wiki?curid=20294", "title": "Club Cola", "text": "Sa Club Cola est una bevida a basi de cola populari meda in s'ex Rep\u00f9blica Democr\u00e0tica Tedesca.\nEst st\u00e8tia imbentada e prod\u00f9sia po arrecheta de su Partidu de Unidadi Sotzialista de Germ\u00e0nia e de \u00e0teras organizatzionis guvernativas, sa Club Cola est st\u00e8tia creada po donai a sa Germ\u00e0nia Est una bevida chi assimbillessit a is de is paisus ocidentalis.\nSu guvernu at annuntziau su progetu de sa creatzioni de sa cola in su 1966 in s'interis de sa Fiera de Beranu de Lipsia. Sa prima Club Cola est st\u00e8tia posta in ampudda su 19 abrili 1967 in Berlinu Est. Sa bevida est essida aici populari intre is tedescus orientalis chi dd'ant premiada cun un'oru a sa Fiera de Beranu de Lipsia de su 1972.\nSa Club Cola oi.\nSa Club Cola est torrada in su mercau tedescu in su 1992, cun sa produtzioni afidada a sa Spreequell Mineralbrunnen GmbH, e est ancora in cum\u00e8rtziu. Est torrada populari cun s'Ostalgie, su sp\u00e8ddiu de sa RDT."}
{"id": "20295", "revid": "7227", "url": "https://sc.wikipedia.org/wiki?curid=20295", "title": "B\u00e8vida de cola", "text": "Una b\u00e8vida de cola est una b\u00e8vida durche, a s'ispissu de colore cast\u00e0ngiu, cun tz\u00f9caru e nuscos de tz\u00f9caru cotu e e cafeina annantos. Calicunu includet nuscos de van\u00ecllia, cannella o agr\u00f9menes. Su n\u00f9mene benit dae sas nughes de cola, prantas chi s'impreant pro ot\u00e8nnere sa cafeina.\nGosat una grandu popularidade in totu su mundu, cun unas cantas domos chi sunt essidas marcas globales e parte de s'immagin\u00e0riu comunu. S'opositzione a custas aziendas at istimuladu sa creatzione de b\u00e8vidas de cola alternativas, comente sa Mecca-Colla, chi est una cola fraigada e distribuida in is paisos isl\u00e0micos o, s'Alter Cola e sa Cat Cola in Catalugna, sa Vita-Cola, sa Club Cola e sa Fritz-Kola in Germ\u00e0nia.\nIst\u00f2ria.\nSa prima b\u00e8vida de cola est istada presentada in su 1885 in Filad\u00e8lfia (Istados Unidos) dae Baptista Aparici, unu de is tres impres\u00e0rios chi, paris, aiant creadu una f\u00e0brica de b\u00e8vidas noas in Aielo de Malferit, in sa Badde de Albaida. Sa b\u00e8vida fiat fata cun cafeina, erbas meighinales, s\u00e8menes de cola tratados e f\u00f2gias de coca dae su Per\u00f9. Su n\u00f2mene fiat \"Kola-Coca\". Custa b\u00e8vida est istada presentada in diversas fieras e espositziones de Europa e Am\u00e8rica e aiat otentu pr\u00e8mios, 20 med\u00e0llias de oro.\nSa b\u00e8vida de cola prus famada, sa Coca-Cola, est istada imbentada dae su potec\u00e0riu John Pemberton in su 1886, ispiradu dae su Binu de Coca, creadu in su 1863 dae de un'\u00e0teru potec\u00e0riu, Angelo Mariani.\nSalude.\nUn'ist\u00f9diu de 2007 at agatadu chi su consumu de b\u00e8vidas de cola, siat is chi cunteniant edulcorantes naturales siat is chi ddos portant artifitziales, est assotziadu cun un'arriscu prus mannu de maladia renale cr\u00f2nica. Si pensat chi custu acontessat pro neghe de s'\u00e0tzidu fosf\u00f2ricu impreados in custas b\u00e8vidas.\nSu consumu de b\u00e8vidas de cola, ma non de \u00e0teras b\u00e8vidas gassosas, s'ass\u00f2tziat cun una densidade minerale \u00f2ssea b\u00e0scia in is f\u00e8minas; serbint prus ist\u00f9dios e si nde disconnoschet sa rilev\u00e0ntzia cl\u00ecnica sua.\nUna revisione de ist\u00f9dios ammustrat s'efetu dannosu pro s'ismaltu dentale de is b\u00e8vidas de cola, cun s'arriscu de produtzione de c\u00e0ries dentale; in custu intervenent duos fatores de custas b\u00e8vidas: su cuntenutu de sacar\u00f2siu e su pH b\u00e0sciu."}
{"id": "20297", "revid": "2404", "url": "https://sc.wikipedia.org/wiki?curid=20297", "title": "Augustu (imperadore romanu)", "text": "Gaiu Giuliu Cesare Ottavianu Augustu (in latinu: \"Gaius Iulius Caesar Octavianus Augustus\"; in is iscriziones: C\u2022IVLIVS\u2022C\u2022F\u2022CAESAR\u2022IIIVIR\u2022RPC), naschidu in Roma su 23 Capidanni 63 a.C. e mortu in Nola su 19 Austu 14 d.C., de nomini Gaiu Ottaviu Turinu (\"Gaius Octavius Thurinus\") ma mellus connoschidu comente a Ottavianu o Augustu, fiat su primu imperadore romanu dae su 27 a.C. a su 14 d.C.\nIn su 27 a.C. aiat postu ag\u00f2a su podere in sas manus de su senadu; gratzias a custa mossa politica aiat guadangiau s\u2019imperiu proconsolare, chi l'aiat fatu diventai capu de s\u2019esercitu, e su senadu romanu, po cunsizu de Lucio Munazio Planco, aiat donau a Ottavianu su titulu de \"Augustus\" su 16 Bennarzu de su 27 a.C., diventende gai su prus autorevole e importante de sos politicos romanos, e su nomini sou ufficiale fit dae cussu momentu \"Imperator Caesar Divi filius Augustus\" (in is iscriziones: IMPERATOR\u2022CAESAR\u2022DIVI\u2022FILIVS\u2022AVGVSTVS).\nAugustu cher\u00eca trasmitti s\u2019immagine sua comente a unu principi pacificu, e sa de Roma comente a sa prus gloriosa patria de su mundu connoschidu, umperendi figuras, faghende bella sa tzitade \u2018e Roma cun operas mannas e artisticamenti dignas de nota, difendende e aggiudende sos poetas chi celebranta su principadu sou, donendi prejos e onores (solu apparente) a su senadu e a s\u2019ordine de sos equites.\nAmministrativamenti, sas riformas de Augustu fiant tantu importantes de esser tentas in cunsid\u00e8ru dae sos principes, non solu romanos, ma de onzi epoca e logu. De sas leis dae issu istabilidas, aiat reformadu su sistema tributariu e monetariu, sistemau s\u2019amministratzione de sa tzitade \u2018e Roma, donendi a sol funzionarios statales sa proggettazione de ogni caminu e infrastruttura, e sa responsabbilidade de sos benes alimentares e de sas abbas.\nDescritzi\u00f2ni:.\nIn su 23 a.C. li fuet reconnoschida sa \"tribunicia potestas\" e s\u2019\"imperium proconsulare\", tandu in su 12 a.C. fiat diventadu Pontefici dopu Marco Emiliu Lepidu. Su regnu sou fudi stettiu su prus longevu de tota s\u2019istoria romana imperiale.\nCun s\u2019edade de Augustu, Roma aiat bidu un\u2019epoca de mannu cambiamentu dae repubblica a principadu.\nSas riformas suas prus importantes fiant:"}
{"id": "20298", "revid": "7227", "url": "https://sc.wikipedia.org/wiki?curid=20298", "title": "Omero", "text": "Omero (in grecu antigu: \u1f4d\u03bc\u03b7\u03c1\u03bf\u03c2) est unu nomine attribu\u00ecdu a su poeta aut\u00f2re de s'Iliade e de s\"'Odissea\", sos duos prus importantes, famados e nomenaus poemas epicos de s'antichid\u00e0de.\nIn edade ellenistica calchi iscrittore e fil\u00f2logo aiat cummentzau a ponnere in dubbiu s'esistenzia sua, e in assentzia de provas certas si podet formulare ip\u00f2tesi solu; po comente a como sa fa\u00ecna est ancora suggetta a cuntierras dae chie sustenidi s'esistenzia sua autentica e chie non bi credet (sa parti prus numerosa de sos filologos). Sa traditzione antiga est ricca de contus reguardu a sa vida sua, medas sunu fantasi\u00f2sos e differentes, attribuidos erroneamente a Erodoto e a Plutarco. \nUna parti interessante de sa biografia de Omero est sa sua origine nadale, defattu finas a 6 b\u00ecddas e tzitades grecas teniant custa fa\u00ecna in cuntierra una cun s\u2019atera, e sunu Chio, Smirne e Colofone, Salamina, Atene, Rodi e Argo. Anc\u00f2ra sa collocatzione istorica abarrat misteriosa, calchidunu pensa\u00eca ca Omero fi biv\u00ecdu in su matessi periudu de Esiodo, e finas ca bi fit istada una gara poetica tra sos duos, ma custu contu non tenet raighina alc\u00f9na n\u00e8 fundamentu.\nSA CHISTIONE OMERICA.\nSa veridade circa s\u2019esistentzia de Omero fit cuntesa recentemente dae su 1600, candu Fran\u00e7ois H\u00e9delin para de Aubignac (1604-1676), Giambattista Vico (1668-1744) e pruschet\u00f2tu Friedrich August Wolf aiant incumenzau a proponni custu argumentu a su pubblicu europeu, ma custa cuntierra fit presente dae su tempu de Erodoto, chi non cre\u00eca ca s\u2019Odissea e s\u2019Iliade umpare podiant esser ambo iscrittas dae Omero. Cicerone ten\u00eca s\u2019opinione ca Omero non aiat realizzadu sas operas tottas cantas umpare.\nEst dignu de lu ammentare inoghe su para de Aubignac, c\u2019 aiat primamente azzi\u00e0da sa chistione appustis de tantos seculos, e Gian Battista Vico, chi aiat propostu un\u2019ipot\u00e8si tantu valida de essere creditada che realistica ancora como: Omero devv\u00eca essere, sighende custa arrejone, inventadu, e sos poemas epicos imbetzes fruttos de un\u2019antiga traditzione contada dae sos cantadores, dae s\u2019unione de sos capitolos cantados pubblicamente in sas antigas comunidades grecas fiant, in unu primu momentu iscrittos, e a pustis collocados in ordine temporale, formende gai unu poema intreu pro ambo s\u2019Iliade che s\u2019Odissea."}
{"id": "20299", "revid": "7227", "url": "https://sc.wikipedia.org/wiki?curid=20299", "title": "Isc\u00e0ndalu de Bibbiano", "text": "S'isc\u00e0ndalu de sos cunfiamentos est un'acont\u00e8ssida zudissi\u00e0ria cumintzada su 27 de l\u00e0mpadas de 2.020, addaghi Valentina Salvi, procuradora annanta de su Tribunale de Rezu Em\u00eclia, aiat imbiadu a protzessamentu 27 pessones ligadas a su tzentru de serv\u00ectzios sotziales La Cura de Bibbiano, una bidda de sa prov\u00ecntzia rezana, in ue nachi sunt acont\u00e8ssidos allargamentos ill\u00ectzos de menores de edade dae sas fam\u00eclias issoro, pro los cunfiare a amigos de unos cantos de sos imputados."}
{"id": "20302", "revid": "15782", "url": "https://sc.wikipedia.org/wiki?curid=20302", "title": "Thomas Sean Connery", "text": ""}
{"id": "20303", "revid": "16346", "url": "https://sc.wikipedia.org/wiki?curid=20303", "title": "Augusto (imperatore romano)", "text": ""}
{"id": "20304", "revid": "7227", "url": "https://sc.wikipedia.org/wiki?curid=20304", "title": "Etnotz\u00ecdiu", "text": "Cun etnotz\u00ecdiu si faghet relatu a s'isperdimentu de culturas natzionales che cumponente de unu genotz\u00ecdiu. \nAverguende s'ist\u00f2ria acad\u00e8mica e legale de s'usu de su tr\u00e8mene genotz\u00ecdiu e etnotz\u00ecdiu, Bartolom\u00e9 Clavero ddas differ\u00e8ntziat afirmende ca \"Su genotz\u00ecdiu ochit gente mentras ca s'etnotz\u00ecdiu ochit culturas sotziales peri bochidura de is s\u00ecngulos indiv\u00ecduos\". In annatu, \"sende chi su genotz\u00ecdiu culturale podet \u00e8ssere petzi sa dimensione culturale \"de\" genotz\u00ecdiu\", sa bidea de etnotz\u00ecdiu andat prus a in antis de sa bidea de \"genotz\u00ecdiu culturale\", ca pro ite est parte de unu protzessu de genotz\u00ecdiu prus ampru.\nSende chi cuntzetos comente genotz\u00ecdiu culturale e etnotz\u00ecdiu sunt istados usados in cuntestos diferentes, s'antropologia de genotz\u00ecdiu es\u00e0minat is inclusiones e esclusiones issoro in sa lege e in is pol\u00ecticas."}
{"id": "20305", "revid": "3528", "url": "https://sc.wikipedia.org/wiki?curid=20305", "title": "Mare de Aral", "text": "Su mare o fintzas lagu de Aral (in kazaku \u0410\u0440\u0430\u043b \u0442\u0435\u04a3\u0456\u0437\u0456, \"Aral tengizi\"; in uzbecu \"Orol dengizi\", in russu \u0410\u0440\u0430\u043b\u044c\u0441\u043a\u043e\u0435 \u043c\u043e\u0440\u0435, \"Ar\u00e0lskoie more\", o \u0410\u0440\u0430\u043b, \"Aral\") est istadu unu mare interiore de s'\u00c0sia Tzentrale, puru cunsideradu unu lagu de abba salida. Tenet ist\u00e8rrida manna (unos 27.000 km\u00b2) e s'agatat intre su Karakalpakstan (rep\u00f9blica aut\u00f2noma de s'Uzbekist\u00e0n) in su sud, e is regiones de sa Kizil\u00f2rdia e Aktubinsk de su Kazachist\u00e0n in su norte. Su n\u00f9mene benit dae su turcu \"aral\" (\u00ecsula). Originiariamente si ddi naraiat gasi a su logu chi currispondiat a sa buca de su fr\u00f9mene Amu Darya, e a pustis de totu su lagu.\nSa depressione de su mare de Aral s'est comintzada che cunsigh\u00e8ntzia de una pinnigadura de su c\u00f2rgiu terrestre a su Pliotzene tardu. Tenet comente a afluentes is rios Sir Darya e Amu Darya, chi, nointames non faghent cambiare sa salinidade sua.\nPartende dae is annos 1960, su mare de Aral andat perdende de tirada meda, dae chi is rios chi si nche ghetant sunt istados disviados dae s'URSS (chi tando guvernaiat su Kazachist\u00e0n e s'Uzbekist\u00e0n) pro sa criatzione de arrosiaduras; difatis, dae su 1987 su mare de Aral est partzidu in duas partes, cun sa meridionale (sa prus manna) sichende\u00b7si meda de prus in presse chi non sa setentrionale.\nIn su 1995 sunt istadas torradas a acapiar is duas partes cun unu canale chi asseguraiat su cunc\u00e0mbiu de abba. Sende gasi, sa sicadura at sighidu tropu lestru.\nSa superf\u00ectzie at minimadu dae unu 60%, e su vol\u00f9mene de abba de unu 80%. In su 1960, su mare de Aral fiat su de bator lagos prus mannos de su mundu, cun una superf\u00ectzie de unos 68.000 km\u00b2 (prus o mancu comente Em\u00eclia-Romagna, Lombardia e V\u00e8netu postos impare) e unu vol\u00f9mene de 1.100 km\u00b3 de abba; in su 1998, sa superf\u00ectzie aiat basciadu a 28.687 km\u00b2 e giai fiat s'oto unu prus mannu de su mundu. In su matessi per\u00ecodu, sa salinidade de su mare de Aral s'est aumentadu dae unos 10 g/l a unos 45 g/l.\nIn su 2003 su Mare de Aral si situaiat a 31 mslm, sa profundidade m\u00e0ssima fiat de 45 m. Su vol\u00f9mene de abba fiat de 112,8 km\u00b3, cun un'\u00e0rea de lutone de 690.000 km\u00b2.\nIn su 2006, su cantone de sud s'est partzidu in orientale e otzidentale, cunformende tres partes: su Mare de Aral de su Norte, sa parte Orientale e sa parte Otzidentale fundura. Sa parte sud-otzidentale per\u00f2 s'aisetat chi imbatat a s'isperdimentu cumpridu, ca non tenet afluente perunu. S'imparis de is tres partes cobertas dae abba tenet atualmente tirada de unos 18.240 km\u00b2 (unu pagu prus pagu de sa P\u00f9glia)."}
{"id": "20306", "revid": "2404", "url": "https://sc.wikipedia.org/wiki?curid=20306", "title": "Lagu de Aral", "text": ""}
{"id": "20307", "revid": "2404", "url": "https://sc.wikipedia.org/wiki?curid=20307", "title": "Tratadu de Utrecht", "text": "Su tratadu de Utrecht, \"Verdrag van Utrecht\" in olandesu, cumprendet una s\u00e8rie de tratados de paghe firmados in sa tzitade olandesa tra is meses de martzu e abrile de su 1713, chi ant agiudadu a p\u00f2nnere fine a sa gherra de sutzessione ispagnola.\nDescritzione.\nIn base a is cunditziones de su tratadu, su nebode de Luisi XIV, Filipu, Duca de Angi\u00f2 fiat reconnotu che a Filipu V, Re de Ispagna, in ac\u00f2rdiu cun is voluntades de C\u00e0ralu II de Ispagna, ma s'imp\u00e8riu europeu ispagnolu fiat ispartzidu - is tando ducas de Savoja s'ant bidu torradu sa Contea de Nitza, ant retzidu sa Sitz\u00eclia (e cun issa su t\u00ectulu de Res pro Vittorio Amedeo II de Savoja e is suos sighidores), su Monferrato, Aless\u00e0ndria, Val\u00e8ntzia, totu s'arta badde de Susa, Pinerolo e partes de su territ\u00f2riu milanesu, mentras ca s'imperadore de su Sacru Romanu Imp\u00e8riu C\u00e0ralu VI aiat retzidu is Paisos B\u00e0scios Ispagnolos, su Regnu de N\u00e0poli e su restu de su Ducadu de Milanu a su cale fiat istadu atacadu s'ex gonzaghesca M\u00e0ntova. Sa Sardigna fiat istada antimes tz\u00e8dida a sa Baviera de Massimilianu II Emanuele de Wittelsbach, impinnu custu chi a pustis in su mese de tr\u00eculas non fiat istadu ratificadu dae s'\u00c0ustria e aiat costituidu disac\u00f2rdios pro sa sighidura de sa gherra. Annotamala, s'Ispagna aiat tz\u00e8didu Gibilterra e Minorca a sa Bretagna Manna e aiat atzetadu de tz\u00e8dere a is brit\u00e0nnicos s'Asiento \u2013 unu pretziosu cuntratu esclusivu pro sa trata de sos iscraos.\nIn Nordam\u00e8rica, in base a sos art\u00ecculos 10 e 13, sa Frantza aiat tz\u00e8didu a sa Bretagna Manna is pretesas suas in is territ\u00f2rios de sa Cumpangia de sa Baja de Hudson in sa Terra de Rupert, Terranoa e Ac\u00e0dia. Sa Frantza aiat mantentu sa \"\u00cele-Saint-Jean\" (oe \u00ccsula de su Pr\u00ecntzipe Eduardu) e sa \"\u00cele Royale\" (oe \u00ccsula de su Cabu Br\u00e8tone), in ue aiat pesadu sa fortilesa de Louisbourg.\nA pustis de su tratadu is frantzesos aiant sighidu sa gherra contra de s'imperadore C\u00e0ralu VI e su Sacru Romanu Imp\u00e8riu fintzas a su 1714, cando is disamistades fiant istados paradas dae sa paghe de Rastatt e dae su tratadu de Baden in su 1714. Ispagna e Portugallu fiant abarradas ufitzialmente in gherra fitznas su tratadu de Madrid de su 1715, gasi comente su Sacru Romanu Imp\u00e8riu e s'Ispagna, como borb\u00f2nica, ddu fiant istados fintzas a su 1720.\nIs tratados de Utrecht fiant firmados dae is rapresentantes de Luisi XIV de Frantza e Filipu V de Ispagna de unu cantone, e sa Reina Anna de Bretagna Manna, sa Rep\u00f9blica de sas Sete Prov\u00ecntzias Unidas e su Ducadu de Savoja de s'\u00e0tera.\nNointames unas cantas dudas subra sa legalidade de tales medidas, Filipu V diat \u00e0ere rinuntziadu a su tronu frantzesu pro sese e pro is sighidores suos, mentras diversos pr\u00ecntzipes frantzesos - mescamente su prus nebode gi\u00f2vunu de Luisi XIV, su Duca de Berry e nebode suo, su Duca de Orl\u00e9ans - aiant rinuntziadu a is pretesas issoro a su tronu ispagnolu, pro issos matessi e sos erederis issoro.\nCun sa firma fiant siglados fintzas una s\u00e8rie de ac\u00f2rdios cumertziales."}
{"id": "20308", "revid": "12712", "url": "https://sc.wikipedia.org/wiki?curid=20308", "title": "S'as\u00efenda de is b\u00e9stias", "text": " &lt;ns&gt;0&lt;/ns&gt;\n &lt;revision&gt;\n &lt;parentid&gt;171527&lt;/parentid&gt;\n &lt;timestamp&gt;2021-06-07T06:18:08Z&lt;/timestamp&gt;\n &lt;contributor&gt;\n &lt;username&gt;PNNu&lt;/username&gt;\n &lt;/contributor&gt;\n &lt;comment&gt;/* Person\u00e0gios */ Torrau a agiungi n\u00f2mini&lt;/comment&gt;\n &lt;model&gt;wikitext&lt;/model&gt;\n &lt;format&gt;text/x-wiki&lt;/format&gt;\nS'as\u00efenda de is b\u00e9stias o S'istazu 'e sos animales (\"Animal Farm\") est una novella alleg\u00f2rica de George Orwell publicada sa prima borta su 17 austu 1945.\nSegundu Orwell, su libru resonat a pitzus de is eventos chi ant batidu a sa Rivolutzione russa e a pustis a s'era staliniana de s'Unione sovi\u00e8tica. S'autore, unu sotzialista democr\u00e0ticu, est istadu cr\u00ecticu fache a Stalin e contr\u00e0riu a s'istalinismu, parre maduradu in s'\u00ecnteri de s'esperi\u00e8ntzia sua in sa Gherra tzivile ispagnola. Orwell fiat cunvintu chi s'Unione sovi\u00e8tica esseret dev\u00e8nnida una ditadura brutale, fraigada a subra de su cultu de sa personalidade e poderada dae unu r\u00e8nniu de su terrore. In una l\u00ectera a Yvonne Davet, s'autore at descritu \"S'as\u00efenda de is B\u00e9stias\" comente narratzione sat\u00ecrica contras a Stalin (\u00abun conte satirique contre Staline\u00bb); annotamala, in su s\u00e0giu suo \"Pro ite iscrio\" (1946), at iscritu chi \"S'as\u00efenda de is B\u00e9stias\" est istadu su primu libru in ue issu at intentadu, cun cuss\u00e8ntzia prena de cantu fiat faghende, \u00abde f\u00f9ndere punna pol\u00ectica e punna art\u00ecstica in unu tut'unu\u00bb.\nSu t\u00ectulu originale de s'\u00f2pera fiat Animal Farm: A Fairy Story (Sa fatoria de is animales: Una parist\u00f2ria) per\u00f2 is editores istadunidensos ant abbandonadu su sutat\u00ectulu cando est istada publicada in su 1946 e isceti una de is tradutziones dd'at lassadu durante sa vida de s'autore. \u00c0teros suta-t\u00ectulos aporrint \"A Satire\" e \"A Contemporary Satire\". Orwell at sugeridu, pro sa tradutzione frantzesa, su t\u00ectulu \"Union des r\u00e9publiques socialistes animales\", abbreviadu in URSA, faeddu latinu pro \u00abursu\u00bb, unu . Su t\u00ectulu faghet riferimentu fintzas a su n\u00f9mene de s'Unione sovi\u00e8tica in frantzesu: \"Union des r\u00e9publiques socialistes sovi\u00e9tiques\".\nOrwell at assentadu \"S'as\u00efenda de is b\u00e9stias\" intre onniasantu 1943 e fre\u00e0rgiu 1944, cando sa Bretagna Manna fiat un'alleada de s'Unione sovi\u00e8tica e su p\u00f2pulu e s'intelligencija brit\u00e0nnicos teniant Stalin in cunsideru mannu, cosa chi Orwell odiaiat. Su manuscritu est istadu refudadu in comintzu dae unu tzertu n\u00f9meru de editores brit\u00e0nnicos e americanos, incl\u00f9didu unu de Orwell, Victor Gollancz, chi nd'at istentadu sa publicatzione. Cando est istada publicada, s'\u00f2pera at tentu res\u00e8ssida cummertziale manna, in parte pro pore de sa mudada de is relatziones internatzionales e s'incumentzu de sa Guerra frida.\n\"Time\" at seberadu su libru comente unu de is chentu m\u00e8gius romanzos in limba inglesa (1923-2005); in prus, dd'ant insertadu in sa \"Modern Library List of Best 20th-Century Novels\". At bintu fintzas unu Retro Hugo in su 1996 e est incl\u00f9didu in s'iss\u00e8beru de sos Libros Mannos de su Mundu Otzidentale.\nTrama de su contu.\nSu romanzu est ambientadu in una fatoria in Willingdon, in Inghilterra, in ue is animales, arr\u00f2schidos de s'isfrutamentu dae su fatore issoro, Mr.Jones, si rebellant, ispirados dae s'arresonu de su \"\"'Ecciu Mannu e ghiadu dae B\u00f2ccia de N\u00ec e Napoleoni. S'abbolotu resesset, cun su Signor Jones chi est bogadu e is animales chi ponent a sa fatoria \"As\u00efenda de is b\u00e9stias\" e iscrient is \"Sete Cumandamentos\" a subra a unu muru. Su prus de importu est \"Totu is animales sunt uguales\". Mentras B\u00f2ccia de N\u00ec imparat a is animales a l\u00e8ghere e a iscr\u00ecere, Napoleoni \u00e8ducat unos cantos catzeddos a is printz\u00ecpios de s'Animalismu. Chitzo, is porcos si ponent a ghia de sa fatoria. Pagu a pustis, per\u00f2, Jones f\u00f9rriat a sa fatoria, custa borta a cumandu de unos \u00e0teros meres che issu; nde sighit una batalla sambenosa in ue is animales torrant a b\u00ecnchere, ma perdende unos cantos cump\u00e0ngios. Unu sero, B\u00f2cia de N\u00ec ann\u00f9ntziat is pranos suos de modernizare sa fatoria costruende unu molinu a bentu, ma Napoleoni si narat contr\u00e0riu e nde sighit unu chertu chi acabbat cun Napoleoni chi faghet bogare a s'\u00e0teru dae is canes suos, e si decrarat cumandante supremu de sa fatoria. Cun custu, Napoleoni c\u00e0mbiat sa manera de amministrare s'azienda sostituende is add\u00f2bios cun unu comitadu de porcos a cumandu de totu, e pro m\u00e8diu de unu cump\u00e0ngiu suo, Clarin\u00e8ttu, ispartzit una propaganda in ue B\u00f2ccia de N\u00ec bolet agiudare su Signor Jones a torrare a \u00e8ssere su mere de sa fatoria, mentras Napoleoni promitet una vida prus c\u00f2moda in c\u00e0mbiu de unu traballu grae chi tocat a s'in prus su f\u00e0bbricu de su molinu, chi issu, mancari siat istadu contr\u00e0riu a s'idea, dda presentat a pustis che sua. Fintzas s'innu est cambiadu, dae \"B\u00e8stias de Inghilterra\" a \"S'as\u00efenda de is B\u00e9stias\", e est assentadu fintzas \"Cump\u00e0ngiu Napoleoni\", un'innu a bantu de custu \u00f9rtimu, chi megat a pigare a bellu a bellu is trassas de un'umanu. In manera lestra, su reg\u00ecmene de Napoleoni si faghet semper prus brutale: medas animales chi ammitent de \u00e0ere agiudadu B\u00f2ccia de N\u00ec in is trobeddos suos (in realidade imbentados dae sa propaganda) sunt giustitziados dae sos canes a su serv\u00ectziu suo.\nNapoleoni si ponet de ac\u00f2rdiu cun su mere de un'\u00e0tera azienda bighina, Frederick, chi per\u00f2 ddu pagat cun dinari farsu e a pustis atacat sa fatoria impreende sa bruvura pro isciusciare su molinu. Is animales torrant a b\u00ecnchere, ma intre is medas fertos ddoe at fintzas Gondranu, su caddu; custu \u00f9rtimu, mancari sanende, s'arrimat a sa betzesa. A s'arribu de su furgoneddu chi ddu diat d\u00e8pere acumpangiare ach\u00e9 su veterin\u00e0riu, per\u00f2, su molente Benjamin cumprendet luego chi ddu cherent batire a su masellu; e difatis, Napoleoni at programmadu sa b\u00e8ndida de Boxer a su masellaju pro nche balangiare su dinare pro comporare su whisky. Colant is annos, e a su molinu chi s'est torradu a costr\u00f9ere si nd'agiunghet un'\u00e0teru chi faghet prus ricos is animales, ma medas de issoro sunt mortos o imbetzados, comente est mortu s'ex-mere Jones. Sa Fatoria, per\u00f2, at p\u00e8rdidu totu is ideales rivolutzion\u00e0rios, impreados isceti pro sa propaganda: non ddoe at prus is ideales propostos dae B\u00f2ccia de N\u00ec, is Sete Cumandamentos sunt istados cambiados cun unu isceti, \"Totu is b\u00e8stias sunt uguales, ma calicuna est prus uguale de totus\", sa m\u00e0ssima \"Bator cambas bonu, duas cambas malu\" est remplasada dae \"Bator cambas bonu, duas cambas m\u00e8gius\" e is porcos incumentzant a assimigiare a is umanos, ca caminant deretu a duas francas, bestint, dormint subra letos mannos e bufant whisky. Unu merieddu, Napoleoni e is \u00e0teros porcos cumbidant a chena unos cantos fatores locales pro festare un'alle\u00e0ntzia cun issos; in s'\u00ecnteri de una partida de poker, siat Napoleoni siat Pilkington giogant in su matessi tempus s'assu de ispadas, incumentzende unu chertu; totu benit bidu, dae foras, dae is \u00e0teros animales, chi non podent prus dist\u00ecnghere su porcu dae s'\u00f2mine.\nCumponimentu e publicatzione.\nOr\u00ecgine.\nGeorge Orwell at assentadu su manuscritu intre su 1943 e su 1944, a pustis de s'esperi\u00e8ntzia suas in sa Gherra tzivile ispagnola chi at descritu in \"Homage to Catalonia\" (1938). In sa prefatzione de un'editzione ucr\u00e0ina de \"S'as\u00efenda de is B\u00e9stias\", s'autore at acraradu comente fuire dae is purgaduras istalinistas in Ispagna dd'aeret imparadu \u00abcantu a discansu sa propaganda totalit\u00e0ria potzat controllare s'opinione de is persones illuminadas in is paisos democr\u00e0ticos\u00bb. Custu at intz\u00f9llidu Orwell a denuntziare e cundennare cun firmesa sa chi cunsideraiat sa corrutzione istaliniana de is ideales sotzialistas origin\u00e0rios.\nIn antis de iscr\u00ecere su libru, Orwell at lassadu sa BBC. In prus, fiat infadadu pro more de unu libreddu de propaganda chi su Ministeru de s'Informatzione aiat isparghinadu. Custu includiat istrutziones pro achietare is timorias ideol\u00f2gicas a pitzus de s'Unione sovi\u00e8tica, comente s'inditu de n\u00e0rrere chi su terrore ruju fiat unu bisu de s'immaginatzione nazista.\nIn sa prefatzione, Orwell at descritu sa fonte de s'idea de ambientare su libru in una fatoria:\nTentadas de publicatzione.\nIn comintzu Orwell at agatadu dificultade a publicare su manuscritu de s'\u00f2pera, prus che totu ligadas a timorias chi su libru poderet f\u00e0ghere dannu a s'alle\u00e0ntzia intre Bretagna Manna, Istados Unidos e Unione sovi\u00e8tica. Bator editores dd'ant refudadu, incluidu unu chi in comintzu aiat atzetadu de publicare s'\u00f2pera e a pustis de \u00e0ere consultadu su Ministeru de s'Informatzione at refudadu. \"S'as\u00efenda de is b\u00e9stias\" est istadu infines publicadu dae Secker &amp; Warburg in su 1945.\nIn s'\u00ecnteri de sa Segunda gherra mundiale, fiat craru a Orwell chi sa literadura anti-sovi\u00e8tica no fiat carchi cosa chi sa parte manna de is editores diat \u00e0ere pigadu in cunsideru, incl\u00f9didu Gollancz. S'autore at presentadu su manuscritu fintzas a Faber and Faber e su diretore Thomas Stearns Eliot dd'at refudadu. Eliot at risp\u00f2ndidu a Orwell bantende sa \u00abbona iscritura\u00bb e sa \u00abfundamentale integridade\u00bb de su libru, decrarende per\u00f2 chi sa domo editora ddu diat \u00e0ere atzetadu isceti si aeret tentu carchi simpatia pro su puntu de annotu chi \u00abdeo cuns\u00ecdero in generale trotzkista\u00bb. Eliot at sustentadu chi su puntu de annotu orwellianu fiat \u00abnon cumbinchidore\u00bb, narende chi is porcos esserent fatos pro \u00e8ssere is m\u00e8gius manigiadores de sa fatoria; at decraradu annotamala chi calicunu diat \u00e0ere p\u00f2didu cuntestare chi \u00abwhat was needed... was not more communism but more public-spirited pigs\u00bb.\nPerson\u00e0gios.\nSu 'Ecciu Mannu (\"Old Major\" in sa versione originale), est unu porcu respetadu dae totu is \u00e0teros animales ca, essende b\u00ecvidu meda (d\u00f2ighi annos), est consideradu s\u00e0biu. Tenet un'aspetu poderosu ma no ammenetzosu. Tres dies a pustis de s'arresonu suo a pitzus de sa revolutzione morit e, comente acont\u00e8ssidu a Lenin, no nd'at a b\u00ecdere su progressu. Sa calavera sua at a \u00e8ssere cunservada e ammustrada comente monumentu a sa rebellia.\nS'arresonu pronuntziadu dae issu introduit sa teoria de s'Animalismu chi narat chi su traballu de un'animale produet prus balore de su netzess\u00e0riu a su mantenimentu suo, e su subraprus si ddu furant is umanos. Issu est un'allegoria de Karl Marx, \nNapoleoni est unu porcu; no tenet dudas morales, ma is calidades sua dd'ant donadu una positzione de importu in mesu a is \u00e0teros animales, fintzas in antis a sa rivolutzione. Fache a s'idealismu de su 'Ecciu Mannu e de B\u00f2ccia de N\u00ec, Napoleoni est unu carculadore capassu e unu tirannu. Su determinu e capatzidade de cumb\u00ecnchere is animales prus pagu ischidos cun is resonos cumpensat una tzerta farta de abbistesa.\nPigat su n\u00f9mene dae Napoleone Bonaparte. Rapresentat Stalin.\nB\u00f2ccia de N\u00ec (\"Snowball\" in sa versione originale) est unu porcu. Est unu rivolutzion\u00e0riu sintzeru, ma s'avers\u00e0riu suo, prus furbu e iscannidu, ddu ponet a una parte. Napoleone, gr\u00e0tzias a s'agiudu de is canes suos, ddu bogat dae s'azienda e inghitzat a p\u00f2nnere in \u00f2pera is pranos suos, furende\u00b7ddos, e ddi ghetat sa neghe pro \u00f2nnia acuntessimentu negativu chi a intro de s'azienda, acusende\u00b7ddu de furriare a de note pro f\u00e0ghere dannu. Issu rapresentat Trockij.\nClarin\u00e8ttu (\"Squealer\" in sa versione originale), est su propaganderi de Napoleoni. Faeddat pro mesas beridades, omissiones e f\u00e0ulas. Issu frunit is illusiones chi agiudant is traballadores a aguantare s'esist\u00e8ntzia tosta e s'isfrutamentu dae is porcos. S'istrategia printzipale sua est minetzare sa \u00abfurriada de Jones\u00bb (su mere), intzutzulende su sentimentu anti-umanu de is animales, ispinghende\u00b7ddos aici a atzetare totu is tirannias de Napoleoni. Est de notare chi, cando is porcos cumintzant a s'istantargiare a subra a is francas posteriores comente a is \u00f2mines, Clarin\u00e8ttu pigat a una banda is berbeghes, e ddis c\u00e0mbiat s'islogan \u00abbator ancas bonu, duas ancas malu\u00bb in \u00abbator ancas bonu, duas ancas \"m\u00e8gius\"\u00bb. Issu diat p\u00f2dere rapresentare su capu de sa politzia segreta Berija.\nGondranu (\"Boxer\" in sa versione originale), est unu caddu. Su traballu suo est de importu mannu pro su sustentu de sa fatoria. Sa filosofia sua est basada a pitzus de sa dinnidade de su traballu.\nGondranu rapresentat su traballadore ordin\u00e0riu e coidadosu: \u00f9mile, onestu e essentziale in cale si siat sistema sotziale. Su traballu suo est isfrutadu finas a cando unas cantas pedras pro su f\u00e0bbricu de su mulinu ddi ruent a pitzus, debilitende\u00b7ddu in su f\u00ecsicu. Napoleoni tando, cun s'iscusa de ddu f\u00e0ghere curare dae unu veterin\u00e0riu, ddu giughet a su maceddu. Finas a pustis de sa morte sua, is islogan preferidos de su caddu, \u00abapo a traballare de prus\u00bb e \u00abNapoleoni tenet semper resone\u00bb, ant a essere impreados comente arma de propaganda pro is \u00e0teros animales. Issu non cumprendet mai chi is ideales de sa rivolutzione si sunt corr\u00f9mpidos, e s'esperi\u00e8ntzia sua ammustrat ite potzat acont\u00e8ssere cando is atziones de chie tennet su p\u00f2dere sunt atzetadas sena si p\u00f2nnere dimandas.\nBenjamin, unu molente, est unu tz\u00ecnicu chi duritat de sa sintzeridade de is chi ddis istant a ingh\u00ecriu. Est fintzas isc\u00e8ticu, duritende de sa beridade de medas teorias o fatos. Imparat a l\u00e8ghere, ma refudat de p\u00f2nnere sa pr\u00f2pia abilidade a su serv\u00ectziu de is \u00e0teros animales. Isceti a sa fine, cando s'Animalismu est oramai naufragadu, atzetat de l\u00e8ghere a is animales s'\u00f9nicu cumandamentu abarradu. Prus bortas at rep\u00ectidu sa matessi frase \u00abIs molentes tenent vida longa. Nemus de bois at mai bidu unu molente mortu\u00bb. Issu rapresentat is tz\u00ecnicos chi si sunt rassignados. Est fintzas s'animale prus antzianu de sa fatoria e mancari siat cunsideradu su prus bisbetigosu de sa fatoria, non tocat iscar\u00e8ssere sa lealidade sua a Gondranu e su tentativu disisperadu suo de ddu sarvare.\nBerta (\"Clover\" in sa versione originale), s'ebba, est sa figura materna de sa fatoria, chi ammustrat simpatia e garbu. Sufrit prus de is \u00e0teros pro is agr\u00e0vios a \u00f2pera de is porcos, mancari abarrende una fortza e unu cunfortu pro is animales oprimidos. Comente a Gondrano, Berta rapresentat sa gente ordin\u00e0ria, manigiada e isfrutada sena si nd'acatare.\nMollie est una ebba gi\u00f2vana bianca chi tragat su calesse de Jones. Est indiferente a sa rivolutzione e est dengosa meda: traballat pagu e ddi praghet a p\u00f2nnere frocos colorados, tantu chi a sa fine pro t\u00e8nnere custos ogetos at a fuire de sa fatoria e at a andare a b\u00ecvere a s'\u00e0tera ala de Willingdon. At a \u00e8ssere torrada a b\u00ecdere dae is pitzones traghende unu calesse in c\u00e0mbiu de perdas de tz\u00f9caru e carignos in su nare e dae inoghe a in antis no at a \u00e8ssere prus nominada. Rapresentat s'aristocratzia russa, chi biviat una vida rica a suta de su tzar e chi at abbandonadu sa R\u00f9ssia a pustis de sa rivolutzione pro mant\u00e8nnere cudda genia de vida.\nMos\u00e8 (\"Moses\" in sa versione originale), su corbu dom\u00e8sticu chi contat a is animales de sa vida eterna chi ddos abetat a pustis de sa morte in su Monte Tzucurucand\u00ecu (in sa versione originale \"Sugarcandy Mountain\"), una genia de paradisu terrestre pro is animales, rapresentat sa Cr\u00e8sia ortodossa russa, chi segundu sa bisura bolscevica, in ac\u00f2rdiu cun su podere tzarista, fruniat illusiones a is traballadores pro ddos cumb\u00ecnchere a poderare s'isfrutamentu, in ac\u00f2rdiu cun sa bisura de Marx. Est cunsideradu s'alleadu de su mere. Nointames, Napoleoni de sighida ddi permitit de furriare a sa fatoria, comente Stalin at cuntz\u00e8didu libertade de cultu a is Ortodossos in s'\u00ecnteri sa gherra.\nM\u00ecnimus, su porcu poeta chi cantat is impresas de Napoleoni, rapresentat s'intelletuale assugetadu a su podere de su ditadore, chi ponet sa cultura sua a su serv\u00ectziu de sa propaganda.\nIs canes e Is berbeghes sunt tratados comente a unu grupu, e non comente a indiv\u00ecduos. Is primos rapresentant sa politzia pol\u00ectica chi ism\u00f9rriat is opositziones; is segundos sa massa f\u00e0tzile de assugetare, chi si lassat ispantare dse is islogan de su reg\u00ecmene.\nIn su de sete c\u00e0pitulu, Napoleoni \u00f2bligat is puddas de sa fatoria a cunsignare is oos chi ant criadu. Issas chircant de resistire, ma Napoleoni faghet susp\u00e8ndere cale si siat ratzione issoro de m\u00e0ndigu; a pustis de chimbe dies e sa morte de noe puddas, s'arrimant.\nSunt is animales agrestes chi bivent in sa fatoria. Rapresentant is pedulianos, is furones e is membros de sa sotziedade chi non bivent de su pr\u00f2piu traballu.\nJones est su mere de sa fatoria: s'imbriagat s'ispissu e si nd'afutit de is animales. Benit bogadu a su cumintzu de s'ist\u00f2ria e morit annos medas a pustis in una domo de cura pro alcolistas. Rapresentat su tzar Nigola II de R\u00f9ssia.\nPilkington e Frederick, is fatores lacanantes. Pilkington est unu gentil\u00f3mine chi pr\u00e0ticat isport in camp\u00e0nnia lassende sa fatoria sua, Foxwood, male amministrada. Frederick imbetzes est cravosu, efitziente e iscannidu cun is animales de sa fatoria sua, Pinchfield (parodia de sa Germ\u00e0nia nazista).\nRiferimentos a eventos ist\u00f2ricos.\nSa fatoria de is animales est unu testu ricu de riferimentos a acuntessimentos beros:\nIs temas.\nRivolutzione e corrutzione.\nS'Animalismu, sa dotrina rivolutzion\u00e0ria adotada dae is animales, est basada a subra de s'imparu de su 'Ecciu Mannu a sa pr\u00f2piu manera de su comunismu chi est basadu a subra de s'imparu de Karl Marx.\nPro more de is riferimentos suos, \"S'as\u00efenda de is B\u00e9stias\" est istada s'ispissu cunsiderada una s\u00e0tira cara a su comunismu sovi\u00e8ticu. Calicunu per\u00f2 ddoe leghet fintzas tratos distintivos de \u00e0teros reg\u00ecmenes: si distinghent is tratos de sa n\u00e0schida de sa corrutzione e de su persighimentu de interessos personales a banda de is possessores de su podere a pustis de sa conchista sua. In su contu si podet agatare insandus una disillusione b\u00e0lida prus in generale pro cale si siat rivolutzione, est a n\u00e0rrere su cunsideru chi sa chirca de su podere acabbet pro afarsare is ideales rivolutzion\u00e0rios initziales. Pro custu su romanzu est cunsideradu dis\u00f2picu.\nSegundu una letura cr\u00ectica de s'ideologia comunista, su 'Ecciu Mannu, mancari t\u00e8ngiat intentziones bonas, non cumprendet un'elementu fundamentale: est cumbintu chi is ideas suas siant b\u00e0lidas e artas, e chi sa declinatzione operada si potzat atribuire isceti a is indiv\u00ecduos corr\u00f9mpidos chi ant a agatare sa manera de ddas carnugare pro is fines issoro. Pro is chi faghent custa cr\u00ectica est beru s'imbesse: su finale cabet giai in sa premissa e no esistet sa distintzione intre unu comunismu beru e un'ideale. Segundu issos s'\u00f9nicu es\u00e8mpiu de comunismu est istadu s'istalinismu mentras, segundu \u00e0teros, esistent formas diversas.\nSa corrutzione est ladina pro m\u00e8diu de sa muda de is Sete Cumandamentos: s'\u00f9nicu abarradu, de su totu isprigiuradu, mustra cantu elit\u00e0rios siant essidos sos porcos e comente is ideales de s'animalismu apart\u00e8ngiant oramai a su passadu.\nIn s'\u00f2pera est presente fintzas una cr\u00ectica inchelada a sa sotziedade inglesa e una den\u00f9ntzia de sa paga libertade de pensamentu in su paisu.\nRetzidura.\nIs retzensiduras de s'\u00e8poca non sunt istadas totu positivas. In is p\u00e0ginas de \"The New Republic\", George Soule at espressadu sa contrariedade sua a s'\u00f2pera de Orwell, narende chi issa \u00abmi at conf\u00f9ndidu e intristadu. Pariat totu infadosu. S'allegoria s'est furriada a m\u00e0china chi tzich\u00ecrriat pro \u00e0ere naradu a manera isgrabulada cosas chi sunt istadas naradas m\u00e8gius a manera dereta\u00bb. Soule pensaiat chi is animales no esserent bastante coerentes cun is ispiratziones issoro in sa realidade; at naradu chi \u00absu fallimentu de custu libru (dae unu puntu de annotu cummertziale s'est giai asseguradu una res\u00e8ssida enorme) derivat dae su fatu chi sa s\u00e0tira non s'\u00f2cupat de carchi cosa chi s'autore at b\u00ecvidu, cantu de ideas istereotipadas chi pertocant unu paisu chi cun probabilidade non connoschet bene meda.\u00bb \"The Guardian\", su 24 austu 1945, at definidu \"S'as\u00efenda de is B\u00e9stias\" che \u00abuna s\u00e0tira umor\u00ecstica e pitzigosa a manera deleitosa\u00bb. Tosco Fyvel, iscriende in su \"Tribunas\" in sa matessi die, at descritu s'\u00f2pera de Orwell che \u00abuna s\u00e0tira durche a pitzus de unu tzertu Istadu e de is illusiones de un'\u00e8poca chi diamus a p\u00f2dere giai t\u00e8nnere a pabas\u00bb. A custu \u00f9rtimu at risp\u00f2ndidu Julian Symons, su 7 de cabudanni: \u00abNon nos depimus d\u00e8pere abetare, a su mancu in su Tribunas, su reconnoschimentu de su fatu chi si tratat de una s\u00e0tira no de su totu delicada a subra de una natzione dislindada, s'Unione Sovi\u00e8tica? Mi paret chi unu retzensidore diat d\u00e8pere t\u00e8nnere su cor\u00e0giu de identificare Napoleoni cun Stalin e B\u00f2ccia de N\u00ec cun Trotsky e espressare a s'autore unu parre favor\u00e8vole o sfavor\u00e8vole. Baddu tra chentu annos \"S'as\u00efenda de is B\u00e9stias\" diat p\u00f2dere \u00e8ssere in manera simpre una parist\u00f2ria; oe est una s\u00e0tira pol\u00ectica cun una dose bona de significadu\u00bb.Partende dae custas primas osservatziones, s'\u00f2pera de Orwell at retzidu diversos cummentos in is degh\u00e8nnios imbenientes.\nAn\u00e0lisi.\nAnimalismu.\nIs porcos B\u00f2ccia de N\u00ec, Napoleoni e Clarin\u00e8ttu adotant is ideas de su 'Ecciu Mannu in unu \u00absistema cumpridu de pensamentu\u00bb, chi mutint a manera formale \"Animalismu\", un'alleg\u00f2ricu riferimentu de s'autore a su comunismu, de non conf\u00f9ndere cun sa filosofia animalista. A pustis de sa divulgatzione de custu sistema de ideas, Napoleoni e Clarin\u00e8ttu andant contras a is r\u00e8gulas postas dae issos etotu (is \u00absete cumandamentos\u00bb) partetzipende a atividades umanas, comente bufare alcol, dormire in letos e cummertziare. In su cursu de sa narratzione, Clarin\u00e8ttu at a \u00e8ssere incarrigadu de modificare is cumandamentos pro donare una resone de s'umanizadura de sa classe de is porcos, mud\u00e0ntzia chi est unu s\u00f9spiu de sa revisione de s'ist\u00f2ria a banda de su guvernu sovi\u00e8ticu a su fine de esertzitare su controllu a subra de is cumbinchimentos de su p\u00f2pulu\nIs cumandamentos originales sunt:\nCustos cumandamentos sunt fintzas res\u00f9midos in sa m\u00e0ssima: \u00abBator cambas bonu, duas cambas malu\u00bb, chi benit impreada prus che totu dae is berbeghes de sa fatoria pro firmare discussiones e pol\u00e8micas intre is animales in contu de sa natura de s'Animalismu.\nPosca, Napoleoni e is porcos suos ant a cambiare in manera segreta carchi cumandamentu pro si liberare de s'acusa de violare sa lege de is animales. Custos cumandamentos benint difatis mudados de aici:\nIn fines, sos cumandamentos ant a \u00e8ssere cambiados cun is m\u00e0ssimas: \nPro m\u00e8diu de sa revisione de is cumandamentos, Orwell ammustrat cantu siat f\u00e0tzile a trasformare su dogma pol\u00ecticu in propaganda mugiadita."}
{"id": "20312", "revid": "10458", "url": "https://sc.wikipedia.org/wiki?curid=20312", "title": "George Orwell", "text": "Eric Arthur Blair, prus connotu cun su pseud\u00f2nimu liter\u00e0riu George Orwell (Motihari, 25 de l\u00e0mpadas de su 1903 - Londra, 21 de ghenn\u00e0rgiu de su 1950), est istadu un'iscritore e giornalista inglesu. Su corpus liter\u00e0riu suo si caraterizat pro sa craridade, s'abbistesa e s'ing\u00e8niu, e pro sa connosch\u00e8ntzia de s'ingiust\u00ectzia sotziale, s'opositzione a su totalitarismu e su cumpromissu cun su sotzialismu democr\u00e0ticu.\nEst cunsideradu comente unu de is m\u00e8gius cronistas, si non su m\u00e8gius, de sa cultura inglesa de su de XX s\u00e8culos. At iscritu fintzas cr\u00ectica liter\u00e0ria, poesia e fintzione, e at fatu giornalismu pol\u00e8micu. Orwell est connotu mescamente dae sa parist\u00f2ria alleg\u00f2rica \"S'as\u00efenda de is b\u00e9stias\" (1945) e pro su rom\u00e0nzu dist\u00f2picu \"1984\" (1949); de custa pariga de libros si sunt b\u00e8ndidas prus c\u00f2pias de cale si siat \u00e0tera pariga de \u00f2peras de cale si siat \u00e0teru autore de su de XX s\u00e8culos. Intre su restu de su corpus creativu suo si distinghet su libru suo \"Homage to Catalonia\" (1938), relata de s'esperi\u00e8ntzia sua in sa Gherra Tzivile ispanniola. Orwell at iscritu puru numerosos s\u00e0gios pol\u00ecticos, liter\u00e0rios, lingu\u00ecsticos e culturales. Segundu un'art\u00ecculu de su cuotidianu \"The Times\" de su 2008, Orwell est su segundu m\u00e8gius iscritore brit\u00e0nnicu dae su 1945.\nIs \u00f2peras de Orwell ant influentzadu sa cultura populare e pol\u00ectica, e su faeddu \"orwellianu\", chi descriet pr\u00e0ticas sotziales totalit\u00e0rias o autorit\u00e0rias, s'est introd\u00f9ida in sa limba in paris cun diversos neologismos comente gherra frita, bipensamentu, Frade Mannu, Piscopolitzia.\nBiografia.\nEric Blair est naschidu in Motihari, col\u00f2nia brit\u00e0nnica in s'\u00ccndia, su 25 de l\u00e0mpadas de su 1903, f\u00ecgiu de mama birmana e babbu inglesu. A duos annos, s'est tramudadu cun sa mama e sa sorre manna in Inghilterra, in e at istudadu in s'iscola de St. Cyprians e a s'Eton College. Partende dae su 1922, at serbidu sa Politzia Imperiale de s'\u00ccndia, in Birm\u00e0nia, i nue est abarradu finas a su 1927, cando est furriau a s'Inghilterra, intentende de si balangiare sa vida comente giornalista e iscritore. Est b\u00ecvidu un'\u00e8poca de poberesa e agiumai f\u00e0mene.\nComente membru de su Partidu Laburista Indipendente, s'est unidu a m\u00ecgias de istr\u00e0ngios pro gherrare pro sa defensa de sa Segunda Rep\u00f9bblica durante sa Gherra tzivile ispanniola. Est arribadu a Bartzellona su nadale de su 1936, e sa matessi die s'est arruoladu e est istadu assignadu comente militzianu a su Partidu Operaju de Unificatzione Marxista (POUM), formatzione comunista anti-stalinista. Fundadu supra s'esperi\u00e8ntzia sua in sa Gherra de Isp\u00e0nnia, at a iscr\u00ecere \"Homage to Catalonia\".\nSu 20 de maju de su 1937, at retzidu un'isparu in su tzugru acanta de Huesca, s'est tramudadu in su Marrocu pro sanare e a pustis est furriadu a s'Inghilterra. Su l\u00e0mpadas 1944 cun sa pobidda sua Eileen, at adotadu unu f\u00ecgiu, unu pipiu de tres chidas, ponende\u00b7ddi su n\u00f9mene de Richard.\nA pustis, durante sa Segunda Gherra mundiale, est istadu membru de s\"'Home Guard\" e at collaboradu in manera ativa cun sa BBC e in su cuotidianu \"Tribune\". Est mortu in Londra su 21 de ghenn\u00e0rgiu de su 1950, a 46 annos.\nGherra Tzivile ispanniola.\nComente membru de su Partidu Laburista Indipendente s'est arruoladu, che m\u00ecgias de istr\u00e0ngios, pro gherrare pro sa defensa de sa Rep\u00f9bblica ispanniola in s'\u00ecnteri de sa gherra tzivile de cuddu paisu. Est istadu in su \"Contingente del ILP\". Est arribadu a Bartzellona in su mese de nadale de su 1936 e sa matessi die s'est arruoladu e est istadu assignadu comente militzianu in s'anti-stalinista POUM. Sa partetzipatzione sua dd'at motivadu pro iscr\u00ecere \"Homage to Catalonia\", in chi descriet s'ammiratzione sua pro su chi est identificadu comente a aus\u00e8ntzia de istruturas de classe in carchi \u00e0rea dominada dae rivolutzion\u00e0rios de orientamentu anarchista. Ma cr\u00ecticat fintzas su controllu sovi\u00e8ticu de su Partidu Comunista de Isp\u00e0nnia (PCE) e is f\u00e0ulas chi s'impreaiant comente propaganda pro su man\u00ecgiu de s'informatzione. Orwell at retzidu unu corfu in su tzugru acanta de Huesca, su 20 de maju de su 1937. A pustis, at buscadu ap\u00f2giu pro ses meses in Marrocu pro sanare custa ferida. Su 1937, durante sa repressione de su guvernu de Negr\u00edn contras a su POUM, auntzada dae su PCE e su Partidu Sotzialista Unificadu de Catal\u00f9nnia, Orwell at relatadu chi est istadu acanta de \u00e8ssere ochidu in Bartzellona.\nOrwell pensaiat chi, mancari ddoe fiat bis\u00f2ngiu de unu cambiamentu radicale in is sotziedades otzidentales, e duncas in is paisos capitalistas, su sotzialismu sovi\u00e8ticu rapresentaiat un'ameletzu a is printz\u00ecpios chi ddu manteniant.\nSegunda Gherra Mundiale.\nOrwell s'est mantentu iscriende retzensiones de libros pro su \"New English Weekly\" finas a su 1940. In s'\u00ecnteri de sa Segunda Gherra mundiale, est istadu membru de s\"'Home Guard\", e nd'at retzidu sa Med\u00e0llia de sa Defensa. Is pensamentos suos de cuddos annos sunt abarrados in is di\u00e0rios suos de gherra (\"War-Time Diary,\" 1940-1942\")\".\nSu 1941, at comintzadu a traballare pro su Serv\u00ectziu Orientale de sa BBC, prus che totu in programmas pro gadangiare s'amparu de s'\u00ccndia e de s'\u00c0sia Orientale a is es\u00e8rtzitos alleados. Ischiat chi su traballu suo in custa \u00e8poca fiat simpre e propagand\u00ecsticu, pro custu naraiat de s'int\u00e8ndere che \"un'arantzu chi est istadu catzigadu cun unu corpu forte meda\". A foras de is intradas bonas, nch'at rinuntziadu su 1943 pro si cunvertire in giornalista e editore liter\u00e0riu de su \"Tribune\", sa rivista chidajola de tend\u00e8ntzia de manca chi, tando, dirigiant Aneurin Bevan e Jon Kimche. Su 1949, Orwell at iscritu una l\u00ectera a un'amiga, Celia Kirwan, chi traballaiat pro una setzione de su Foreign Office (o Ministeru de Afares foranos), e chi publicaiat propaganda anti-comunista. Sa l\u00ectera includet una lista de trintasete iscritores e artistas chi Orwell pensaiat chi tennerent ideas pro-comunistas. In sa lista, chi no est istada publicada finas a su 2003, sunt incl\u00f9didos numerosos giornalistas, intre issos s'editore de su \"New Statesman\", Kingsley Martin, ma puru is atores Michael Redgrave e Charlie Chaplin. is motivos de Orwell pro iscr\u00ecere sa lista non sunt craros. In capas, fiat agiudende un'amiga in una punna, sa cumbata contra a s'istalinismu chi ambos dispretziaiant. Non ddoe at peruna indicatzione chi fatzat pensare chi Orwell apat abbandonadu su sotzialismu democr\u00e0ticu chi promoviat in is \u00f9rtimos iscritos suos.\nS'est iscobertu, su 2005, pro m\u00e8diu de una relata de s'intelligh\u00e8ntzia brit\u00e0nnica, chi Orwell etotu est istadu osservadu agiumai pro 12 annos dae sa politzia de cuddu paisu pro neghe de s'aparente v\u00ecnculu suo cun movimentos de manca. Si creet chi custa siat istada una de is ispiratziones printzipales in s'ora de plasmare su romanzu suo \"1984\".\n\u00d9rtimos annos.\nIn su mese de led\u00e0mene de su 1949, pagu in antis de sa morte sua, s'est cojuadu pro sa segunda borta cun Sonia Brownell. Orwell est mortu in Londra su 21 de ghenn\u00e0rgiu de su 1950 a s'edade de 46 annos de tubercolosis, maladia chi aiat pigadu in su per\u00ecodu chi descriet in \"Down and Out in Paris and London\". At passadu is \u00f9rtimos tres annos de sa vida sua in ispidale. Pagu in antis de m\u00f2rrere, pedit de \u00e8ssere interradu de acordu cun su ritu anglicanu. is restos suos reposant in Sutton Courtenay, Oxfordshire.\nInflu\u00e8ntzias liter\u00e0rias.\nOrwell naraiat chi s'istile liter\u00e0riu suo s'acurtziaiat bastante a su de Somerset Maugham. In is s\u00e0gios liter\u00e0rios suos, l\u00e0udat puru su traballu de Jack London, mescamente su libru suo \"The Road\". Su vi\u00e0giu de Orwell in sa vida de is prus isvantagiados in \"The Road to Wigan Pier\" assim\u00ecgiat a \"The People of the Abyss\" de London. In \u00e0teros s\u00e0gios, Orwell manifestat s'ammiratzione sua pro Charles Dickens, Herman Melville o Jonathan Swift."}
{"id": "20313", "revid": "7227", "url": "https://sc.wikipedia.org/wiki?curid=20313", "title": "Consulta Sardo-Corsa", "text": "Sa Consulta Sardo-Corsa est un'organu inter-istitutzionale, naschitu in su 2016, cumpostu dae sos presidentes e sos chi sunt a capu de sos grupos de su Cunsizu Rezonale de sa Sardigna e de s'Assemblea de sa C\u00f2ssiga.\nCompitu prus mannu at a essere cussu de donare balore a totu s'identitade limbistica e culturale de sas duas isulas mediterraneas, sa C\u00f2ssiga e sa Sardigna, e in prus de fachere cosa impare in su campu de s'imparu e de sa formatzione pro su traballu."}
{"id": "20317", "revid": "7227", "url": "https://sc.wikipedia.org/wiki?curid=20317", "title": "Samfaina", "text": "Sa samfaina o pebrereta est unu m\u00e0ndigu fatu cun un'amesturu de incueddus de birduras cun tam\u00e0tiga chi podint essi, segundu sa zona, piberoni, cibudda e pedringianu, e a pustis cundiu cun pedrus\u00e8mini e p\u00ecbiri. Si podit papai a solu o impari cun petza, sitzigorrus o pisci\nSu fueddu \"samfaina\" s'agatat scritu sa prima borta su 1890, e benit de sa prus b\u00e8cia \"samf\u00f2nia\", de su latinu \"symph\u014dn\u012dia\" (sinfonia).\nDescritzioni.\nIn prus de sa tam\u00e0tiga, custu pratu podit includi piberoni, pedringianu, allu, cibudda e \u00e0teras birduras (comenti sa crocoriga, crocorighedda o sa patata), in proportzionis diferentis segundu su logu. Est unu pratu chi si frigit in sa sart\u00e0ina e si podit cundiri cun pedrus\u00e8mini e p\u00ecbiri o cun \u00e0teras erbas che arr\u00ecgamu, tumu o l\u00e0uru.\nSi podit papai a solu cun su pani o comenti cump\u00e0ngiu de un'elementu principali che petza, pisci, leg\u00f9minis, sitzigorrus, arrosu, pasta o birdura. Papau a solu, s'iat a podi cunsiderai unu de is pratus-steddu de sa coxina de is Paisus Catalanus e, candu fait de acumpangiamentu, est una de is cu\u00e0turu b\u00e0nnias fundamentalis de sa coxina burghesa e populari de is Paisus Catalanus, impari cun cun s'allioli, su sofregit e sa picada.\nA parri de Joan Perucho e N\u00e9stor Luj\u00e1n, est \"sa b\u00e0nnia prus de importu, s'\u00f9nica b\u00e0nnia chena discussioni chi sa coxina catalana at bitiu a sa gastronomia\".\nTocat a cunsiderai chi s'arribu de sa tam\u00e0tiga, aici fitiana in dii de oi in sa coxina catalana, est rexenti. In manera cuncreta, est arribau de s'Am\u00e8rica in su de XV s\u00e8culus. Parit chi sa spraxidura de b\u00e0nnias a basi de tam\u00e0tiga in su Mediterr\u00e0neu ocidentali siat acunt\u00e8ssia po mori de is neg\u00f2tzius cumertzialis intra is paisus de sa zona. Tocat ipotisai, duncas, chi sa samfaina cumenti si connoscit oi in dii, impari cun \u00e0teras variantis che sa \"ratatolla ocitana\" e is b\u00e0nnias de tam\u00e0tigas napuletanas, no esistiat. Est poss\u00ecbili duncas chi sa samfaina catalana de su de XIV s\u00e8culus e innantis fiat id\u00e8ntica a su chi oi ddi narant escalivada o espencat.\n\u00c0terus n\u00f2minis.\nIn is Paisus Catalanus podeus agatai su pr\u00f2piu pratu, o unu chi dd'assimbillat meda, cun \u00e0terus n\u00f2minis, mancai su de \"samfaina\" siat su prus spraxu. Me in Girona ddi narant pebrot i tomata, e me in Eivissa salsa de tomata i pebreres.\nSu mullador est su n\u00f2mini chi ddi narant a sa samfaina in unas cantu contradas centralis e meridionalis de su Paisu Valentzianu, cun totu chi custu fueddu t\u00e8ngiat unu sentidu prus mannu de b\u00e0nnia po aciupai. Custu n\u00f2mini benit de s'atzioni de aciupai (sciundi in b\u00e0nnia) calincunu alimentu prus fundamentali e prus pagu saboriu, comenti po esempru una turta de trigu moriscu o pani. Custu fueddu iat a podi tenni lig\u00e0mini cun su murtzianu \"moje\", una genia de insalada de birduras po aciupai su pani.\nVariatzionis.\nArretzetas s\u00ecmilis a sa samfaina funt sa \"piperrada\" basca, s'alboron\u00eda andalusa, sa fritada murtziana, su \"pisto\" mancianu cun tam\u00e0tiga, cibudda e tunnu, sa \"fritada\" riojana e puru su \"txilindron\" bascu cun cibudda e piberoni trisinau. Sa \"chanfaina\" castigliana, mancari cumpartzendi un'etimologia pr\u00f2ssima, non si podit cumparai cun sa samfaina.\nA foras de la pen\u00ecsula Ib\u00e8rica ddoi at retzetas chi dd'assimbillant: sa \"ratatolha\" (\"ratatouille\" in francesu) ocitana cun tam\u00e0tiga, pedringianu e crocorighedda, su\"rag\u00f9\" napoletanu cun tam\u00e0tiga e petza, \"sa\" \"kapunata\" maltesa o sa \"caponata\" siciliana.\nIn Maiorca a unu pratu s\u00ecmili ddi nant \"tombet\" e si fait cun fitas finas de patata, pedringianu e piberoni arr\u00f9biu fritas in ollu de olia. Apustis de tramudai is fitas a una cassola si coberit cun tam\u00e0tiga frita cun allu e pedrus\u00e8mini e si ponit in su forru po unu pagu. Su \"tombet\" si podit papai sceti comenti pratu vegetarianu, ma in sa coxina locale maiorchina si serbit a fitianu po acumpangiai su cost\u00e0giu de porcu o cun sa serviola/lampuga, segundu su per\u00ecodu de s'annu.\nIn c\u00e0ncua contrada de su sud de su Paisu Valentzianu, che s'Alcoi\u00e0 e s'Alacant\u00ed, custu pratu, cun su n\u00f2mini de mullador, fitianamenti est acumpangiau cun tunnu o merlutzu, arregordendi su \"pisto\" mancinu, ma a fitianu chena cibudda. A banda de custu n\u00f2min, me in La Marina ddi podint nai puru pebrereta o tomacat e ddi-si podit agiungi crocoriga in istadi e incueddus de pisci, e patata."}
{"id": "20318", "revid": "10458", "url": "https://sc.wikipedia.org/wiki?curid=20318", "title": "Aioli", "text": "S\"a\" b\u00e0nnia aioli (de su catalanu \"allioli\", de s'ocitanu \"alh\u00f2li\", de su proventzali ai\u00f2li, est a nai a ai-oli, \"alh-\u00f2li\", \"allu e ollu\"), est una b\u00e0nnia t\u00ecpica de s'\u00e0rea mediterr\u00e0nea fata cun allu, ollu de olia e limoni, de sabori forti meda.\nPreparatzioni.\nSa versioni cl\u00e0ssica previdit s'impreu de allu m\u00f2liu in unu mortaju. A custu depit essiagiuntu unu filu de ollu de olia, amesturendi-ddu finas a tenni unu cumpostu cremosu. S'agiunta tropu lesta de ollu sci\u00f9sciat s'emulsioni e s'aioli \"amm\u00e0chiat\". Comenti emulsionadori s'agiungit a bortas unu pagu de lati, un'incueddu de patata buddida opuru arbu de ou. S'aioli est serbidu comenti antipastu impari cun su pani o cun olias; est fintzas acumpangiau a pratus de pisci, de petza o birduras.\nIn s'arretzeta proventzali si pistant in su mortaju cu\u00e0turu o cincu s\u00eccua de allu cun sali grussa finas a tenni una crema callada, s'agiungint unu o duus arr\u00f9bius de ou e si traballat totu che una majonesa, agiungendi unu pagu de ollu de olia, a sa pr\u00f2piu temperadura de s'ou, fintzas a tenni una crema callada e cumpata, agiungendi a sa fini su sucu de unu limoni.\nAndr\u00e9 Mistral, chistionendi de s'aioli, ddu poniat a cunfrontu cun sa majonesa, chi issu definiat, menispresiendi-dda, una \"marmellada\". \"Nautri, li bon Prouven\u00e7au/ au sufrage universau,/ voutar\u00e8n per l'\u00f2li / E faren l'ai\u00f2li\" (nosu is proventzalis bonu, a su sufr\u00e0giu universali, eus a votai s'ollu e eus a fai s'aioli)."}
{"id": "20319", "revid": "10458", "url": "https://sc.wikipedia.org/wiki?curid=20319", "title": "Limba bielorussa", "text": "Su bielorussu'\" (\u0431\u0435\u043b\u0430\u0440\u0443\u0441\u043a\u0430\u044f \u043c\u043e\u0432\u0430, \"'bielar\u00faskaia mova) est una limba islava de su brancu orientale, faeddada in Bielor\u00f9ssia e a partes de Pol\u00f2nia dae unos 7 milliones de persones (sete milliones in Bielor\u00f9ssia, mesu millione in R\u00f9ssia, unas 200.000 in Pol\u00f2nia e forsis 150.000 in Ucr\u00e0ina). Tenet carater\u00ecsticas de transitzione intre s'ucr\u00e0inu e su polonesu, cun influ\u00e8ntzias fortes de su lituanu. Si partzit in bator dialetos: nord-orientale (in P\u00f3latsk, V\u00edtsebsk e Mahilio\u016d), sud-orientale (Hrodna, Baranavi\u010dy, Slutsk e Mazir), \"zabl\u00fadau\" o tzentrale, chi est impreadu che a base de sa limba liter\u00e0ria, e polesianu (chi, cun totu probabilidade est, de fatu unu dialetu ucr\u00e0inu). Su n\u00f9mene bielorussu si fundat subra s'agetivu \"bielor\u00fasski\u00ef\", pr\u00f2piu de sa limba russa. \nEsempros.\nUnos cantos esempros:"}
{"id": "20320", "revid": "7227", "url": "https://sc.wikipedia.org/wiki?curid=20320", "title": "Diegu Mele", "text": "\u00a0\nDiegu Mele (Vitzi, 22 ghenn\u00e0rgiu 1797 - Ortzai, 16 santugaine 1861) est istadu unu poeta, un'iscritore e presbit\u00e8riu sardu, iscritore de poesias sat\u00ecricas e de amore in limba sarda.\nBiografia.\nF\u00ecgiu de Sarvadore Mele, massaju, e de Anna Casu Delogu, est su prus mannu de sos tres f\u00ecgios issoro, frade mannu de Maria Rosa e Batore. A pustis de sa morte de su babbu, in su 1808, cando issu teniat 11 annos, depet lassare sos ist\u00f9dios chi fiat faghende in Casteddu, e torrat a Vitzi. Gr\u00e0tzias a sa b\u00e8ndida de unu cantu minore de terrinu resesset a acabbare sos ist\u00f9dios de teologia in T\u00e0tari, in ue sighit a istare paghende\u00b7si sos gastos traballende comente mastru pro sos tres f\u00ecgios de su cavalleri Ballero. Ist\u00f9diat in paris cun Giuanne Ispanu, amigu suo, chi nde ammentat su talentu suo comente poeta a bolu. \nIn cue pigat sa l\u00e0urea in su 1826, e retzit sos \u00f2rdines satzerdotales in su 19 de martzu de su 1827. A pustis, divenit p\u00e0rracu de Lod\u00e8, agiudu-p\u00e0rracu de Bitzi, vitze-retore in Ul\u00ecana, vitze-p\u00e0rracu in Mamujada e, a sa fine, dae su 1836, p\u00e0rracu de Ortzai pro 25 annos.\nCando essit a campu s'editu \"delle chiudende\", in su mentres chi issu fiat galu in Mamujada, si decrarat contra, creende fintzas una poesia de protesta, \"\"In Olzai non Campat Pius Mazzone\", chi li costat unu confinu in unu monast\u00e8riu de Otieri intre su nadale de su 1832 e su fre\u00e0rgiu de su 1833. In cue, tristu pro s'ingiust\u00ectzia, sighit a iscr\u00ecere poesias in ue espressat su dolore suo.\nSu traballu po\u00e8ticu suo est istadu apretziadu meda dae Giuanne Ispanu, chi at publicadu unas cantas de sas poesias suas, ma fintzas dae duos biagiadores istr\u00e0ngios: su frantzesu Auguste Boullier, chi las at publicadas in s'\u00f2pera sua \"Le Dialecte et les chantes populaires\", publicada in Parigi in su 1865, e su tedescu F. Von Maltzan, chi las at publicadas in \"Reise auf der Insel Sardinien\", publicadu in Leipzig in su 1869. Sa prima editzione de totu s'\u00f2pera sua est per\u00f2 de su 1922, publicada cun su n\u00f9mene \"Il Parnaso sardo del poeta bernesco estemporaneo teologo Diego Mele\"\" gr\u00e0tzias a s'\u00f2pera de figiolu suo, Perdu Meloni Satta, a su cale Diegu Mele aiat atzetadu de detare totu sas poesias suas in su 1860, un'annu in antis de si nche m\u00f2rrere.\nTzitas.\nSu deputadu Giorgio Asproni, pro sa morte de Mele, at iscritu: \"su dolore internu chi deo proo pro custa p\u00e8rdida non si podet esprimere. Fiat una de sas persones prus caras pro mene in subra de sa terra. Fiat \u00f2mine n\u00e0schidu pro amare e at amadu semper. N\u00e0schidu p\u00f2beru, non resistiat a sa bista de sas mis\u00e8rias de sos \u00e0teros e daiat su netzess\u00e0riu suo pro suc\u00f9rrere sos bisongiosos: est mortu p\u00f2beru. Fiat chene cuntrastu su m\u00e8gius eclesi\u00e0sticu de sa prov\u00ecntzia de N\u00f9goro.\""}
{"id": "20321", "revid": "2404", "url": "https://sc.wikipedia.org/wiki?curid=20321", "title": "Protestas in Bielor\u00f9ssia de 2020", "text": "Is protestas in Bielor\u00f9ssia de su 2020, naradas fintzas rivolutzione de sas sabatas, sunt una s\u00e8rie de manifestatziones populares in cursu contra su guvernu bielorussu e su presidente Aljaksandr Luka\u0161\u0117nka, in c\u00e0rriga dae su 20 de tr\u00eculas 1994 e torradu a el\u00e8ghere pro su de ses mandados sighidos durante sas eletziones presidentziales de su 9 austu 2020. Is acusas de corrutzione in su guvernu e su refudu de adotare medidas de seguresa pro sa pand\u00e8mia de COVID-19, ant dadu inghitzu su 24 de maju de su 2020 a una s\u00e8rie protestas in sa capitale Minsk, chi si sunt a pustis dif\u00f9ndidos in totu su paisu e inaspressidas a fatu de s'arrestu de su bancheri e oposidore Viktar Babaryka e de su blogger Sjarhej Cichano\u016dskij.\nIs protestas sunt istadas reprimidas cun sa viol\u00e8ntzia in prus furriadas, causende a su nessi 5 mortos, chentinas de feridos intre is manifestantes, 50 persones sunt ispar\u00e8ssidas, 450 casos de tortura e maltratamentos de presoneris (segundu unu raportu de s'Artu commissariadu de is Natziones Unidas pro sos deretos umanos), annotamala casos de abusu sessuale e violadura, e prus de 12.000 arrestos, e sa cundenna de is repressiones violentas a banda de s'Artu commiss\u00e0riu pro is deretos umanos de s'ONU e numerosas \u00e0teras figuras istitutzionales e su mancadu reconnoschimentu de is resurtados ufitziales de sas eletziones a banda de s'Unione Europea, de sa majoria de sos istados membros suos, de sos Istados Unidos de Am\u00e8rica, de su Regnu Unidu e de su C\u00e0nada"}
{"id": "20322", "revid": "7227", "url": "https://sc.wikipedia.org/wiki?curid=20322", "title": "Marco Milanese", "text": "Marco Milanese (G\u00e8nova, 1958) est un'arche\u00f2logu italianu.\nBiografia.\nLaureadu in L\u00ecteras in s'A.A. 1980-81 in s'Universidade de G\u00e8nova, cun una l\u00e0urea intitulada \"\"Gli scavi dell'oppidum preromano di Genova\", s'est a pustis ispetzializadu in s'archeologia medievale e post-medievale, cun unu dotoradu in Archeologia Medievale ot\u00e8nnidu in sas Universidades de Pisa, Siena e Firentze in su 1987 cun sa tesi \"Il sito pluristratificato di San Silvestro a Genova\"\".\nIn su 1983 at b\u00ecnchidu sa de III editzione de su Pr\u00e8miu Internatzionale de Archeologia \"L'Erma di Bretschneider\",cun s'\u00f2pera \"Scavi nell'oppidum preromano di Genova\".\nIntre su 1989 e su 1990 est istadu cunservadore in su Museu Archeol\u00f2gicu de Montelupo Fiorentino, e dae su 1991 a su 1992 est istadu ispetore archeol\u00f2gicu in sa Subrintend\u00e8ntzia Archeol\u00f2gica de sa Toscana.\nDae su 1992 at incumintzadu a insegnare, comente professore assotziadu, Metodologias de sa Chirca Archeol\u00f2gica e Archeologia Medievale in sas Universidades de T\u00e0tari, G\u00e8nova, Arezzo e Pisa, e dae su mese de tr\u00eculas de su 2003 est professore ordin\u00e0riu de cussas mat\u00e8rias (chi insegnat in paris cun Topologia Medievale, Ist\u00f2ria de sa Cultura Materiale in s'Edade de Mesu e Archeologia Post-Medievale) in T\u00e0tari. In Pisa at sighidu pro annos a insegnare Archeologia Medievale e Archeologia Tardu-Antiga e Artu-Medievale in s'Iscola de Ispetzializatzione in Archeologia, e como insegnat Archeologia in sas Iscolas de Ispetzializatzione in Archeologia de Aristanis e Casteddu.\nDae su 1973 a su 2015 at dir\u00ecgidu prus de 250 campagnas de iscavu e chirca in logos de importu mannu in Lig\u00f9ria, Sardigna, Toscana, Lombardia, Abrutzu, Tunisia, Frantza e Portogallu.\nDae su mese de abrile de su 2012 est diretore de su Tzentru Interuniversit\u00e0riu de Chirca in subra de sas Tecnologias pro sos Benes Culturales de s'Universidade de T\u00e0tari e de sa de Casteddu, e dae su mese de santandria de su 2014 est diretore de su Dipartimentu de Ist\u00f2ria, Isci\u00e8ntzias de s'\u00d2mine e de sa Formatzione de s'Universidade de T\u00e0tari. In prus, intre su mese de fre\u00e0rgiu de su 2012 e su de su 2015, est istadu diretore de sos cursos de dotoradu in \"Ist\u00f2ria, Literaduras e Culturas de su Mediterr\u00e0neu\" e in \"Archeologia, Ist\u00f2ria e Isci\u00e8ntzias de s'\u00d2mine\", semper in T\u00e0tari.\nIn su 2007 at b\u00ecnchidu su Pr\u00e8miu de Produtividade Iscient\u00ecfica de s'Universidade de T\u00e0tari.\nAt fundadu e dirigit su Museu Biddas - Museu de sos bidditzolos abbandonados de sa Sardigna, chi tenet sa sede sua in Sossu e chi in su 2013 at b\u00ecnchidu sa prima editzione de su Pr\u00e8miu \"R. Francovich\" pro su m\u00e8gius museu italianu dedicadu a su patrim\u00f2niu archeol\u00f2gicu medievale natzionale.\nEst membru de s'\"Editorial Advisory Board\" de sa rivista \"Post-Medieval Archaeology,\" de su Comitadu Iscient\u00ecficu de su \"Butllet\u00ec Informatiu de Cer\u00e0mica\" de s\"'Associaci\u00f3 Catalana de Cer\u00e0mica\" de Bartzellona, de sa redatzione de sa rivista \"Archeologia Medievale\" e de \u00e0teros peri\u00f2dicos iscient\u00ecficos internatzionales.\nIn su 2021 est div\u00e8nnidu membru de su comitadu iscient\u00ecficu de su Museu Archeol\u00f2gicu Natzionale de Casteddu.\nPublicatziones.\nAt iscritu prus de 500 publicatziones, e at fundadu e dirigit sa rivista de ist\u00f9dios internatzionales \"Archeologia Postmedievale\" (dae su 1997) e sa rivista \"Facta - A Journal of Late Roman, Medieval and Post-Medieval Material Culture Studies\" (dae su 2012). In prus, at curadu collanas medas de ist\u00f9dios e chircas, che a \"\"Sardegna Medievale\", \"Quaderni dei Villaggi Abbandonati della Sardegna\", \"Documenti di Archeologia Postmedievale\" e \"Archeologia Urbana ad Alghero\"\"."}
{"id": "20323", "revid": "7227", "url": "https://sc.wikipedia.org/wiki?curid=20323", "title": "Attilio Mastino", "text": "\u00a0\nAttilio Mastino (Bosa, 29 de tr\u00eculas de su 1949) est un'ist\u00f2ricu, acad\u00e8micu, sagista e giornalista sardu, retore de s'Universidade de T\u00e0tari dae su 2009 a su 2014.\nBiografia.\nA pustis de \u00e0ere cunsighidu sa l\u00e0urea in L\u00ecteras Cl\u00e0ssicas in su 1972 in s'Universidade de Casteddu, s'est ispetzializadu in Giornalismu in s'Universidade de Urbinu e in Ist\u00f9dios Sardos in Casteddu, frecuentende fintzas sos ambientes acad\u00e8micos de Parigi (su Centre Gustave Glotz e s'\u00c9cole normale sup\u00e9rieure), Bordeaux (Centre Pierre Paris), T\u00f9nisi (Institut national du patrimoine) e Tenerife (Universidade de La Laguna). Dae su 1973 est iscritu a s'\u00d2rdine de sos giornalistas comente publitzista.\nDae su 1983 at incumintzadu a ghiare su Comitadu organizadore de sos Cunvegnos in subra de \u201cS'\u00c0frica Romana\u201d, e sa fine de sa de XV editziones, in su 2002, at retzidu su pr\u00e8miu de sa med\u00e0llia de oro de sa \"Glorificatzione de s'ist\u00f2ricu \u00e0rabu\" dae su presidente de s'Unione de sos ist\u00f2ricos \u00e0rabos.\nA pustis de annos de esperi\u00e8ntzia in s'Universidade de Casteddu est coladu a s'Universidade de T\u00e0tari, in ue est istadu diretore de su Dipartimentu de Ist\u00f2ria, dae su 1991 a su 1995, de su Tzentru in subra de sas prov\u00ecntzias romanas, de sa Facultade de L\u00ecteras e Filosofia, dae su 1995 a su 1998, e de su Dotoradu de chirca \"Su Mediterr\u00e0neu in edade antiga\". \nIn su 1995 s'\u00f2pera \"La Tavola di Esterzili: il conflitto tra pastori e contadini nella Barbaria sarda, Atti convegno Esterzili 6 giugno 1992,\" curada dae issu, at b\u00ecnchidu su pr\u00e8miu liter\u00e0riu \"L'Ogliastra\".\nDae su 1997 a su 2009 est istadu pro-retore cun d\u00e8lega a sa chirca, e dae su 2009 a su 2014 est istadu retore de s'Universidade de T\u00e0tari.\nIn su 2003 at b\u00ecnchidu sa setzione Chirca de su Pr\u00e8miu \"Anassilaos Arte cultura scienze\", in Reggio Calabria.\nIn su 2013 at b\u00ecnchidu su pr\u00e8miu \"Tzitade de Otieri\", dedicadu a una persone de annotu in su campu de sa promotzione de sa cultura e s'arte, pr\u00e8miu ammaniadu in s'\u00e0mbitu de su Pr\u00e8miu Otieri de Literadura Sarda, e su diploma pro sa de XII editziones de su Pr\u00e8miu Internatzionale Giuseppe Sciacca, in sa Tzitade de su Vaticanu, in relatzione a s'atividade de su grupu etno-musicol\u00f2gicu ICHNUSS.\nAt fundadu s'Iscola archeol\u00f2gica italiana de Cart\u00e0gine, de sa cale est istadu el\u00e8gidu presidente in su 2016, e at traballadu pro su comitadu sient\u00ecficu de s'Istitutu superiore regionale etnogr\u00e0ficu fundadu dae Giuanne Lilliu.\nA livellu amministrativu at tentu su ruolu de Assessore a s'Ambiente de sa Prov\u00ecntzia de N\u00f9goro a s'incumintzu de sos annos Noranta. In antis aiat amministradu s'USL de Macumere e sa Comuna de Bosa.\nAt presididu sa giuria de su Pr\u00e8miu Tzitade de Otieri e de su Pr\u00e8miu Gr\u00e0tzia Deledda de N\u00f9goro, e at pigadu parte a sa tzerim\u00f2nia de su Pr\u00e8miu Max Leopold Wagner e de medas \u00e0teros in subra de argumentos ligados a sa literadura, a s'ist\u00f2ria e a s'archeologia. Est s\u00f2tziu o s\u00f2tziu onor\u00e0riu de unu n\u00f9meru mannu de ass\u00f2tzios culturales e ist\u00f2ricos, membru de medas comitados iscient\u00ecficos e at dir\u00ecgiudu pro medas annos collanas de publicatziones ist\u00f2ricas e archeol\u00f2gicas.\nOe traballat che a epigrafista in sos tzirc\u00f9itos internatzionales, a pustis de \u00e0ere coordinadu sos iscavos archeol\u00f2gicos de Uchi Maius dae su 1994 a su 2014, e sas chircas epigr\u00e0ficas in Thignica dae su 2015 a su 2019.\nPublicatziones.\nIn sa carriera sua Attilio Mastino at iscritu prus de 400 publicatziones, dae sos volumes a sos art\u00ecculos. Inoghe b'at una lista partziale:"}
{"id": "20325", "revid": "10458", "url": "https://sc.wikipedia.org/wiki?curid=20325", "title": "Die de sa mem\u00f2ria transg\u00e8nere", "text": "Sa Die de sa mem\u00f2ria transg\u00e8nere (\"Transgender Day of Remembrance o TDoR\") est un'acuntessimentu annuale de sa comunidade LGBT pro regordare a is v\u00ectimas de s'\u00f2diu e de su pregiud\u00ectziu contra a is persones transg\u00e8nere (transfobia).\nS'eventu, chi si tz\u00e8lebrat su 20 de onniasantu, est istadu introduidu dae Gwendolyn Ann Smith pro regordare s'ochidura de Rita Hester in su 1998 chi at donadu inghitzu a su progetu web \"Remembering Our Dead\" e in su 1999 a unu bigiad\u00f2rgiu a lughe de candela in San Francisco. Dae insandus s'eventu est cr\u00e8schidu finas incl\u00f9dere remonos in ch\u00e8ntinas de tzitades in totu su mundu.\nIn It\u00e0lia s'afestat custu acuntessimentu in prus tzitades, ammentende persones de sa comunidade LGTBIQ+ ochidas pro motivos de intoller\u00e0ntzia.\nSa die est tzelebrada fintzas in Sardigna, cun contos e ammentos de v\u00ectimas de sa t\u00ecrria transf\u00f2bica."}
{"id": "20326", "revid": "12712", "url": "https://sc.wikipedia.org/wiki?curid=20326", "title": "A primu sunt b\u00e8nnidos...", "text": "A primu sunt b\u00e8nnidos... est unu sermone de su pastore Martin Niem\u00f6ller a pitzus de s'apatia de is intelletuales tedescos de sighida a sa pigada de su podere de is nazistas e de is purgas de totu is grupos chi issos discriminaiant. Sa poesia est bene connota, tzitada a fitianu e est unu mollu pobulare pro descr\u00ecere is per\u00ecgulos de s'indifer\u00e8ntzia pol\u00ectica, e comente issa a bortas incumentzet intzullende sa gente contras a un'obietivu impreende sa timoria.\nSu testu.\nSa versione atzetada comente originale dae s'istudiosu Harold Marcuse, cun s'agiunta de su de bator versos, impreada dae s'autore a pustis de su 1945, narat:\nA custa versione si nde sunt agiuntas \u00e0teras, prus po\u00e8ticas, chi bortas medas n\u00f2minant \u00e0teros grupos \u00e8tnicos, pol\u00ecticos e culturales e incumentzant cun sincipit\" famadu \"A primu sunt b\u00e8nnidos\"'\". Una versione impreada meda, pro esempru, narat:\nContierra a pitzus de s'or\u00ecgine e de su testu.\nIn is paisos de limba ispagnola sa poesia est istada s'ispissu atribuida a Bertolt Brecht incumentzende dae is annos setanta, mancari no esistat proa peruna chi su drammaturgu tedescu apat mai, nemmancu in forma variada, nen publicadu nen resadu cussos versos.\nUnas cantas chircas ant postu s'or\u00ecgine de sa poesia a is arresonos pronuntziados dae Niem\u00f6ller in su 1946. Comente e chi siat, su testu de sa poesia abarrat contierradu: ddoe at variantes medas, chi si difer\u00e8ntziant siat pro is persones tzitadas (comunistas, sotzialistas, ebreos, cat\u00f2licos, testim\u00f2ngios de Geova, omosessuales, mal\u00e0idos incur\u00e0biles etc), siat pro s'\u00f2rdine chi sunt tzitadas. Comente narat Richard John Neuhaus in su n\u00f9meru de santandria 2001 de su di\u00e0riu suo in l\u00ecnia \"First Things\", cando a Niem\u00f6ller in su 1971 dd'ant pregontadu sa versione curreta de tzitare, at naradu chi no fiat seguru meda de \u00e0ere naradu cuddas par\u00e0ulas ma, si sa gente insistiat a ddu tzitare, issu diat \u00e0ere prefertu sa versione chi faeddat de comunistas, sotzialdemocr\u00e0ticos, sindacalistas, mene."}
{"id": "20327", "revid": "10458", "url": "https://sc.wikipedia.org/wiki?curid=20327", "title": "Bad Cat", "text": " Bad Cat (\"K\u00f6t\u00fc Kedi \u015eerafettin\" in turcu), est unu film animadu turcu, prod\u00f9idu dae sa Anima Istanbul e basadu liberamente in subra de sa parist\u00f2ria om\u00f2nima iscrita dae B\u00fclent \u00dcst\u00fcn.\nTrama.\nShero est unu gatu alcolizadu, violentu e disgustosu meda. A pustis chi su mere de domo sua lu bogat a foras dae cue, commitit un'ochisura, pro sa prima borta in sa bida suo, e s'innamorat a beru de una gatu chi si mutit Misscat. In prus, iscoberit de t\u00e8nnere unu f\u00ecgiu, Taco. Sa mama de Taco est morta, e duncas issu non tenet nemos chi non siat Shero, chi at a d\u00e8pere imparare a \u00e8ssere unu babbu. A sa fine Shero resesset a andare a in antis cun sa bida sua, a pustis de \u00e0ere isrobadu una banca cun f\u00ecgiu suo e de \u00e8ssere istadu pessighidu dae unu zombi. "}
{"id": "20328", "revid": "7227", "url": "https://sc.wikipedia.org/wiki?curid=20328", "title": "Eva Mendes", "text": "Eva Mendes (Miami, 5 de martzu 1974) est un'atora americana."}
{"id": "20329", "revid": "169086", "url": "https://sc.wikipedia.org/wiki?curid=20329", "title": "Diane Kruger", "text": "Diane Kruger (15 de tr\u00eculas de su 1976) est una atritze tedesca. At connotu sa fama internatzionale cun sa parte de Elena de Troia in Troy, dir\u00ecgidu dae Wolfgang Petersen."}
{"id": "20330", "revid": "2404", "url": "https://sc.wikipedia.org/wiki?curid=20330", "title": "Nou Galles de su Sud", "text": "Su Nou Galles de su Sud (in inglesu\u02d0 \"New South Wales\", in sigla \"NSW\"), est un'istadu de s'Austr\u00e0lia cun capitale Sydney. Est postu in sa parte sud-orientale, l\u00e0canat a sud cun su Vict\u00f2ria, a norte cun su Queensland, a ovest cun s'Austr\u00e0lia Meridionale e a est si ghetat in s'Otz\u00e8anu Patz\u00ecficu (Mare de is Coraddos e Mare de Tasman). Incluet fintzas s'\u00ecsula de Lord Howe, in su Patz\u00ecficu meridionale. A s'internu de su territ\u00f2riu sunt presentes duos enclaves: su Territ\u00f2riu de sa Capitale Australiana e su Territ\u00f2riu de sa Baia de Jervis.\nSa col\u00f2nia de su Nou Galles de su Sud fiat istada fundada che col\u00f2nia penale brit\u00e0nnica in su 1788; cumprendiat in or\u00ecgine prus de metade de sa terramanna australiana e in su 1825 teniat che a l\u00e0cana otzidentale su de 129 meridianos estos. Sa col\u00f2nia cumprendiat fintzas is territ\u00f2rios insulares de sa Noa Zelanda, de sa Terra de Van Diemen, de s'\u00ccsula de Lord Howe e de s'\u00ccsula Norfolk. Durante su de 19 s\u00e8culos, parte de su territ\u00f2riu de sa col\u00f2nia fiat ischirriadu pro costituire col\u00f2nias brit\u00e0nnicas separadas, chi a sa fine diant costituire sa Noa Zelanda e istados e territ\u00f2rios v\u00e0rios de Austr\u00e0lia. Sa Col\u00f2nia de Swan River no est istada mai amministrada che a parte de su Nou Galles de su Sud."}
{"id": "20331", "revid": "2404", "url": "https://sc.wikipedia.org/wiki?curid=20331", "title": "Vict\u00f2ria (Austr\u00e0lia)", "text": "Su Vict\u00f2ria est un'istadu federadu de Austr\u00e0lia, su segundu prus pagu ist\u00e8rridu de su continente (su primu est su Territ\u00f2riu de sa capitale), inf\u00f9ndidu a sud-ovest de s'otz\u00e8anu Indianu e a sud est de s'otz\u00e8anu Patz\u00ecficu, comunichende intre issos in s'istrintu de Bass chi ddu ist\u00e8siat de sa Tasm\u00e0nia. Tenet ist\u00e8rrida de 227.444 km\u00b2 e unos 5.926.624 bividores.\nFaghet l\u00e0cana a norte e nord-estu cun su Nou Galles de su Sud, cun sa l\u00ecnia de l\u00e0cana intre is duos istados singiada pro sa majoria de su riu Murray, a ovest cun s'Austr\u00e0lia Meridionale: su territ\u00f2riu est ocupadu dae sa pranura ist\u00e8rrida de su Murray a nord-ovest chi s'\u00e0rtziat a sud-est in sa parte meridionale de sa Cadena Divis\u00f2ria Manna chi c\u00f9lminat in is Alpes australianos (m. Feathertop, 1922 m). Is costas sunt generalmente b\u00e0scias e articuladas, mentras in su tzentru s'aberit sa baja fundura de Port Phillip in ue est istada pesada sa capitale de istadu, Melbourne."}
{"id": "20332", "revid": "2404", "url": "https://sc.wikipedia.org/wiki?curid=20332", "title": "Territ\u00f2riu de sa Capitale Australiana", "text": "Su Territ\u00f2riu de sa Capitale Australiana (in inglesu\u02d0 \"Australian Capital Territory\") est unu territ\u00f2riu federale de s'Austr\u00e0lia, dipend\u00e8ntzia dereta de su guvernu federale. Tenet ist\u00e8rrida de 2.358 km\u00b2 e contat unos 396.857 bividores.\nS'abbis\u00f2ngiu de criare unu territ\u00f2riu natzionale est istadu manifestadu dae is delegados de is colonos durante is cungressos de sa Federatzione de Austr\u00e0lia in su tardu su de 19 s\u00e8culos. Sa Setzione 125 de sa costitutzione australiana decrarat comente a a pustis de sa Federatzione de su 1901, parte de su territ\u00f2riu australianu diat \u00e8ssere istadu tz\u00e8didu gratuitamente a su guvernu federale. Su territ\u00f2riu est istadu tando destinadu a s'istadu a banda de su Nou Galles de su Sud in su 1911, duos annos in antis chi Canberra esseret numenada capitale natzionale.\nGuvernu.\nSu Territ\u00f2riu de sa Capitale tenet unu guvernu pr\u00f2piu sena t\u00e8nnere indipend\u00e8ntzia legislativa de is istados australianos. Est guvernadu dae unu minist\u00e8riu (Ministry) tentu dae unu Minist\u00e8riu Printzipale (\"Chief Minister\"). Is leges sunt votadas dae un'assemblea legislativa de 25 membros chi cumbinat is cumpet\u00e8ntzias locales e is cumpet\u00e8ntzias de Istadu. Sende gasi is detzisiones podent \u00e8ssere annullados dae su guvernu australianu. A s'imbesse de unos \u00e0teros territ\u00f2rios australianos \u00e0uto-guvernados (pro esempru is \u00ccsulas Norfolk, s'\u00ccsula de su Nadale e sas \u00ccsulas Cocos e Keeling), su Territ\u00f2riu de sa Capitale Australiana non tenet amministradores. Su rolu est tentu dae su guvernadore tzentrale australianu. In su Parlamentu federale australianu, su Territ\u00f2riu de sa Capitale Australiana est rapresentadu dae 4 membros: duos senadores e duos membros de sa C\u00e0mbara de is rapresentantes."}
{"id": "20334", "revid": "2404", "url": "https://sc.wikipedia.org/wiki?curid=20334", "title": "Territ\u00f2riu L\u00ecberu de Trieste", "text": "Su Territ\u00f2riu Libero de Trieste (in islovenu: \"Svobodno tr\u017ea\u0161ko ozemlje\", in croatu: \"Slobodni teritorij Trsta\", in inglesu: \"Free Territory of Trieste\"), fatu\u00b7fatu collochialmente incurtzadu in TLT, est istadu un'Istadu indipendente mai costituidu, prev\u00ecdidu dae s'art\u00ecculu 21 dae su tratadu de Parigi intre s'It\u00e0lia e is pot\u00e8ntzias alliadas de su 1947. A norma de su matessi tratadu su Territ\u00f2riu L\u00ecberu de Trieste diat d\u00e8pere \u00e8ssere demilitarizadu e neutrale, guvernadu a comintzu segundu is previsiones normativas de unu \"Istrumentu pro su reg\u00ecmene provis\u00f2riu\", redatadu dae su Cuss\u00ecgiu de is ministros de sos \u00e8steros e aprovadu cun sa risolutzione 16 de su Cuss\u00ecgiu de seguresa de s'ONU.\nTale Istrumentu diat \u00e8ssere abarradu in vigore fintzas a sa data chi su Cuss\u00ecgiu de Seguresa diat d\u00e8pere determinare pro s'intrada in vigore de un'Istatutu Permanente, allegadu a su tratadu de Parigi. In sighidura immediata si diant \u00e0ere d\u00e8pidu criare is formas de guvernu netzess\u00e0rias pro su funtzionamentu de s'Istadu (unu Guvernadore, unu Cuss\u00ecgiu de Guvernu, un' assemblea Populare el\u00e8gida dae su p\u00f2pulu de su territ\u00f2riu L\u00ecberu e unu Corpus Giuditzi\u00e0riu), puru el\u00e8gere un' assemblea costituente chi diat \u00e0ere d\u00e8pidu aprontare sa costitutzione noa de su TLT. S'ONU diat comente si siat mant\u00e8nnere unos p\u00f2deres de controllu in su TLT, pro m\u00e8diu de su Cuss\u00ecgiu de Seguresa suo.\nSu TLT diat \u00e0ere incluidu in is l\u00e0canas suas unos 375.000 bividores (290.000 italianos, 70.000 islovenos, 11.000 croatos e unos 5.000 de natzionalidades diferentes), cumprendende sa tzitade de Trieste (capitale de su TLT), a norte su litorale fintzas su Timavo, e a sud parte de s'\u00ccstria otzidentale fintzas su riu Quieto, puru unu Portu L\u00ecberu issu etotu amministradu dae unu Istrumentu internatzionale.\nIspartzidura.\nSu 5 santugaine 1954 fiatfirmadu in Londra unu memorandum de intendimentu in su cale It\u00e0lia e Jugosl\u00e0via si partziant provisoriamente su Territ\u00f2riu, cun su pass\u00e0giu de sa Zona A a s'amministratzione tzivile italiana e sa Zona B a sa jugoslava: sa l\u00ecnia de partzidura intre is duas zonas fiat per\u00f2 iscostiada favoressende sa Jugosl\u00e0via. Pretzedentemente segaiat s'abitadu de \u0160kofije (fintzas a tando in italianu \"Albaro Vescov\u00e0\") e sighende a s'internu de sa pen\u00ecsula de M\u00f9ggia arribaiat fintzas a Ankaran (in italianu Ancarano), lassende in sa Zona A is fratziones de Valdoltra, Elleri, Crevatini (Hrvatini) e Plavia (Plavje): a fatu de s'ist\u00ecpula de su Memorandum de intendimentu fintzas custos tzentros abitados sunt istados assignados a sa Jugosl\u00e0via.\nSu pass\u00e0giu de is poderes de s'amministratzione alliada a s'italiana fiat acont\u00e8ssida su 25 santugaine 1954.\nIn su 1975 unu tratadu nou firmadu a Osimo daiat cobertura giur\u00ecdica a su status quo intre It\u00e0lia e Jugosl\u00e0via. S'\u00f2rdine de sa die de s'ONU pro sa n\u00f2mina de su Guvernadore de su TLT fiat tando bogadu su 9 ghenn\u00e0rgiu 1978, a fatu de sa recherta espl\u00ectzita de is rapresentantes italianos e jugoslavos."}
{"id": "20335", "revid": "2404", "url": "https://sc.wikipedia.org/wiki?curid=20335", "title": "Queensland", "text": "Su Queensland (pron\u00f9ntzia [\u02c8kwi\u02d0nzl\u0259nd] o [\u02c8kwi\u02d0nzl\u00e6nd]) est un'istadu de s'Austr\u00e0lia chi \u00f2cupat sa parte nord-orientale de su continente. All\u00e0canat a ovest cun su Territ\u00f2riu de su Norte, a sud-ovest cun s'Austr\u00e0lia Meridionale e a sud cun su Nou Galles de su Sud; a estu si ghetat a su mare de is Coraddos e de s'otz\u00e8anu Patz\u00ecficu. Est su segundu Istadu australianu pro tirada a pustis de s'Austr\u00e0lia Otzidentale e su de tres prus pobulados a pustis de su Nou Galles de su Sud e su Vict\u00f2ria.\nIntre unos 40 000 e 65 000 annos faghet sa zona fiat cumintzada a \u00e8ssere populada dae sos ind\u00ecgenos e de sos isulanos l\u00f2mpidos de s'Istrintu de Torres. A fatu, su Queensland fiat fatu una col\u00f2nia de sa corona brit\u00e0nnica, chi fiat ischirriada dae su Nou Galles de su Sud su 6 de l\u00e0mpadas 1859, una data famada a livellu istatale denominada Queensland Day.\nS'\u00e0rea chi costituit sa capitale de s'Istadu, Brisbane, fiat in or\u00ecgine sa col\u00f2nia penale de Moreton Bay, chi fiat impreada che a logu pro is presoneris recadivos. S'istadu a fatu aiat incoragidu s'immigratzione, e s'economia de su Queensland est dominada dae su setore agr\u00ecculu, tur\u00ecsticu e de su setore miner\u00e0riu.\nSa populatzione est cuntzentrada in su sud-est de su Queensland. In ie s'agatant is tzitades de Brisbane, Logan City, Redland City, Ipswich, Toowoomba. Unos \u00e0teros importantes tzentros regionales sunt Cairns, Townsville, Mackay, Rockhampton, Bundaberg, Hervey Bay, Ingham e Mount Isa. Su Queensland est fatu fatu naradu \"Sunshine State\", in cantu gosat de unu clima caente e una parte consider\u00e0bile de s'Istadu s'agatat in is tr\u00f2picos."}
{"id": "20336", "revid": "2404", "url": "https://sc.wikipedia.org/wiki?curid=20336", "title": "Territ\u00f2riu de su Norte", "text": "Su Territ\u00f2riu de su Norte (in inglesu\u02d0 \"Northern Territory\", incurtzadu \"NT\") est unu territ\u00f2riu federale de s'Austr\u00e0lia, dereta dipend\u00e8ntzia de su guvernu federale.\nTenet ist\u00e8rrida de 1.347.791 km\u00b2 e unos 244.761 bividores. All\u00e0canat in s'ovest cun s'Austr\u00e0lia Otzidentale, in su sud cun s'Austr\u00e0lia Meridionale, in s'estu cun su Queensland e in su norte si ghetat a su Mare de sos Arafura.\nEst connotu fintzas che \"Top End\", est a n\u00e0rrere sa parte arta (top) de \"Down Under\", s'Austr\u00e0lia. \"Top End\" a bortas inditat isceti su cantone setentrionale de su Territ\u00f2riu de su Norte, mentras cussa meridionale si definit \"Red Centre\".\nIs bividores de su Territ\u00f2riu de su Norte sunt narados \"Territorians\" o \"Top Enders\".\nSu cabulogu est Darwin in ue si cuntzentrat sa metade de sa populatzione. Unos \u00e0teros tres aposentamentos de una tzerta mann\u00e0ria sunt Alice Springs (in s'internu de su desertu, 1.500 km cara a sud), Palmerstone e Katherine."}
{"id": "20338", "revid": "7227", "url": "https://sc.wikipedia.org/wiki?curid=20338", "title": "Maria Elena Boschi", "text": "Biografia.\nN\u00e0scia a Montevarchi in su 1981, est laureada in Giurisprudenza in s'Universidadi de Firenze.\nEst deputada de su Partidu Democr\u00e0ticu de su 2008 e fait parti de sa commissioni traballu p\u00f9blicu e privau. Ora est deputada de Italia Viva."}
{"id": "20339", "revid": "7227", "url": "https://sc.wikipedia.org/wiki?curid=20339", "title": "Gino Frogheri", "text": "Gino Frogheri (N\u00f9goro, 6 de fre\u00e0rgiu de su 1937) est unu pintore sardu.\nBiografia.\nN\u00e0schidu e cr\u00e8schidu in N\u00f9goro, at istudiadu in s'Istitutu T\u00e8cnicu pro sos ge\u00f2metras, in ue at pigadu su t\u00ectulu in su 1958, ma s'est abigiadu de \u00e8ssere interessadu a su mundu de s'arte meda in antis, e at pigadu parte a sa prima mustra colletiva cun \u00f2peras suas in su 1953.\nIn su 1955 retzit su Pr\u00e8miu Litzeu T\u00e0tari, e pigat parte fintzas a sa Mustra Regionale de Artes Figurativas in N\u00f9goro e in Palermo.\nIn su 1958 amm\u00e0niat sa prima mustra personale sua, in N\u00f9goro, chi at tentu unu sutzessu mannu de p\u00f9blicu e de cr\u00ectica.\nIntre su 1959 e su 1960 depet p\u00f2nnere in p\u00e0usa s'atividade sua pro neghe de sos \u00f2bligos de leva militare, chi lu faghet tramudare a P\u00e8saru e Ferrara.\nIn su 1961 aberit sa de duas mustras personales suas, semper in N\u00f9goro, e fintzas custa tenet unu sutzessu mannu de cr\u00ectica. Difatis, Frogheri benit fintzas indicadu che a su sighidore dignu de Giuanne Ciusa Romagna. Sa matessi cosa acontesset cun sa de tres mustras, semper in N\u00f9goro, de su 1963.\nSemper in su 1963 si cojuat cun Gisella Lenzotti, cun sa cale at a t\u00e8nnere tres f\u00ecgios.\nIn su 1964 bichet su de tres pr\u00e8mios de sa Rassegna Regionale \"Sardegna Lavora\", cun s'\u00f2pera sua \"Minatori\".\nIn su 1967 pigat parte, cun tres \u00f2peras, a una Biennale de Pintores Gi\u00f2vanos, ammaniada pro contu de s'ENAL provintziale de N\u00f9goro in sa galleria \"Chironi 88\", e binchet su primu pr\u00e8miu de pintura. De sa giuria faghiant parte Franco Passoni, cr\u00ecticu ufitziale de s\"'Avanti\" de Milanu, M\u00e0uru Manca, artista e diretore de s'Istitutu de Arte de T\u00e0tari, e sos pintores Stanis Dessy e Antoni Ruiu. Prus a tardu, semper in su matessi annu, ammaniat sa prima personale sua in sa matessi galleria, in ue ammustrat s'evolutzione de sa chirca e de s'arte sua antitzipende su rinnovamentu chi diat t\u00e8nnere prus a in antis. Dae cussu momentu intre Frogheri e sa Chironi 88 at a incumintzare unu raportu longu meda, cun medas espositziones e initziativas natzionales e internatzionales de primore chi l'ant fintzas a perm\u00ectere de intrare in cuntatu cun artistas e cr\u00ecticos medas e, in generale, cun un'ambiente art\u00ecsticu mannu meda.\nSemper in su 1967 binchet unu cuncursu de su prefetu de N\u00f9goro, pro contu de su ministru de s'internu de tando Taviani, pro realizare un'\u00f2pera de arte sacra pro s'\u00e0bside de sa cr\u00e8sia de su Coro Santu. S'\u00f2pera, unu mos\u00e0icu de 70 metros, s'artista l'at a acabbare s'annu a pustis.\nA pustis de un'isperimentatzione de prus de duos annos, in su 1970 esponet in su Tzentru Culturale \"Gi3\" de Seregno, in ue proponet una s\u00e8rie de \u00f2peras de genias diferentes e apretziadas medas dae sos cr\u00ecticos, chi nde sutal\u00ecniant sa valididade de s'istile e sas val\u00e8ntzias cuntempor\u00e0neas de annotu. Intre cussos cr\u00ecticos b'at de ammentare Carlo Munari, Franco Passoni, Enzo Fabiani, Italo Tomassoni e Luigi Lambertini.\nIn sos annos chi sighint Frogheri ammaniat, in paris cun sa galleria Chironi 88, mustras medas, e pigat parte a disafios art\u00ecsticos che a sa partetzipatzione a su \"Grand Prix International de Peinture de la Coste d'Azur\" de Cannes de su 1971, in ue retzit su primu pr\u00e8miu de pintura pro sa setzione \"Astratos\", e a sa Biennale de su Mentone de su 1972, a ue l'aiant invitadu.\nSu per\u00ecodu intre su 1969 e su 1977 est su de sa faina espositiva prus intensa, ma fintzas cussu in ue s'artista divenit prus riservadu, fintzas si sos raportos suos cun sas gallerias chi lu rapresentant, mescamente sa Chironi 88, non mudant. Semper in cussa d\u00e8cada, inventat una forma \"istrana, cuntornada perfetamente, poliallusiva, multi-ist\u00e0bile e poli-allusiva\" chi Sarvadore Naitza, in su 1981, at a definire comente sa rapresentatzione de su n\u00e0schere e de s'ap\u00e0rrere.\nIn su 1983 pigat parte a sa mustra \"Venticinque anni di ricerca artistica in Sardegna 1957-83\", ammaniada in N\u00f9goro e in Casteddu dae Sarvadore Naitza e Sandra Piras, chi l'indiv\u00ecduat che a unu de sos esponentes prus mannos de su rinnovamentu in un'an\u00e0lisi cr\u00ectica aberta e costrutiva de s'arte sarda.\nIn su 1984 pigat parte a un'interventu territoriale de annotu pro ammentare s'iscritore Sarvadore Cambosu, prom\u00f2vidu dae su Comune de Oroteddi e dae sa Prov\u00ecntzia de N\u00f9goro.\nIn sos annos '80 sighit s'isvilupu art\u00ecsticu de Frogheri, chi in sa chirca sua arribat a una s\u00ecntesi minimalista in ue unu ruolu printzipale lu tenet una forma, o ripetitzione de formas. Custu rinnovamentu at a \u00e8ssere evidente in sas espositziones de sos annos a pustis, e fintzas in s'arte tridimensionale chi at a ap\u00e0rrere in s'\u00f2pera sua dae sos annos '90. Custu est fintzas su per\u00ecodu in ue s'interessu de s'artista pro su disinnu e sa gr\u00e0fica est m\u00e0ssimu.\nIn su 1999 su Museu MAN de N\u00f9goro li d\u00e8dicat una mustra antol\u00f2gica, cun unu cat\u00e0logu cun cuntributos cr\u00ecticos de Fernandez, Caramel, Pellegrini e Scano Naitza.\nIn su 2001 faghet una mustra personale, \"Presenza-espansione-sparizione\", in N\u00f9goro e Casteddu, cun presentatzione de Giuliana Altea.\nIn su 2009 realizat unu tr\u00ecticu de arte sacra pro sa Capella de su Campusantu de N\u00f9goro.\nIn su 2011 benit invitadu a sa Biennale de Ven\u00e8tzia, in su Padiglione It\u00e0lia.\nIn su 2015 pigat parte a sa mustra colletiva \"La Costante Resistenziale. Venticinque anni di ricerca artistica in Sardegna\" de su Museu MAN, in paris cun medas \u00e0teros artistas sardos de importu mannu.\nIn su 2019 esponet in una mustra personale a incuru de s'Ass\u00f2tziu Culturale \"Madriche\" in su Tzentru Polifuntzionale \"PoliFunzionArt\" de N\u00f9goro.\nIn su 2021 esponet torra in N\u00f9goro, ma cun una mustra de disinnos creados in su 1996 pro su not\u00e0riu Bartolomeo Serra, pro su libru suo \"Repertorio n. 0: appunti, spunti e contrappunti di vita notarile\".\nIstat in N\u00f9goro, traballende intre sa tzitade e su sartu de Badde Manna."}
{"id": "20340", "revid": "10458", "url": "https://sc.wikipedia.org/wiki?curid=20340", "title": "Comutadori de arretza", "text": "Unu comutadori (connotu comenti switch o, de s'IEEE, MAC Bridge), est unu dispositivu chi ligat prus elaboradoris in un'arretza inform\u00e0tica.\nSu comutadori est unu ponti de arretza (\"network bridge\") chi impreat is indiritzus MAC po imbiai is datus in su livellu de lig\u00e0mini de datus (livellu 2, \"data link layer\") de su Mollu OSI. Cancu comutadori podit puru imbiai datus in su livellu de arretza (livellu 3), ponendi in \u00f2pera funtzionis de incaminadori (\"router\"). Custus funt connotus che comutadoris de livellu 3 o \"comutadoris multi-livellu\".\nIs comutadoris po Ethernet funt su prus tipu comunu. Is primus comutadoris Ethernet funt st\u00e8tius bogaus de Kalpana in su 1990. Esistint comutadoris po \u00e0terus tipus de arretza puru, comenti Fibre Channel, Asynchronous Transfer Mode e InfiniBand.\nA s'incontr\u00e0riu de is cuncentradoris (\"hub\"), chi imbiant is pr\u00f2piu datus a totu is gennas e lassant a is dispositivus acapiaus sa tarea de determinai chini est s'arricidori, unu comutadori sciit a cali dispositivu depint essi imbiaus is datus e duncas ddus imbiat sceti a is gennas insoru.\nPanor\u00e0mica.\nSu comutadori ligat prus dispositivus in un'arretza de elaboradoris. Po permiti sa comunicatzioni intra is dispositivus, prus cavus funt acapiaus a su comutadori chi man\u00ecgiat su coladroxu de datus arricendi-ddus e imbiendi-ddus sceti a is dispositivus chi funt in comunicatzioni. D\u00f2nnia dispositivu acapiau podit essi identificau po m\u00e8diu de s'indiritzu de arretza suu, permitendi a su comutadori de dd'imbiai is datus a manera dereta, amellorendi sa seguridadi e s'at\u00f2liu de s'arretza.\nSu comutadori est duncas prus \"inteligenti\" de su cuncentradori, chi imbiat is datus a totu is gennas a foras de sa chi ddus at imbiaus, chena connosci su destinu suu, e duncas ponendi in \u00f2pera unu mollu cun meda prus pagu at\u00f2liu.\nSu comutadori Ethernet \u00f2perat in su livellu de lig\u00e0mini de datus (livellu 2) de su Mollu OSI po creai unu dom\u00ecniu de atumbu po d\u00f2nnia genna. Candu is dispositivus \u00f2perant in modalidai \"full-duplex\", d\u00f2nnia elaboradori acapiau a una genna podit imbiai datus a calisisiat \u00e0tera genna in calisisiat momentu e is trasmissionis no s'ant a strobai pari-pari. Sendi chi is mess\u00e0gius \"broadcast\" funt imbiaus a totu is dispositivus acapiaus a traessu de su comutadori, su segmentu de arretza chi si format sighit a essi unu dom\u00ecniu de broadcast. Is comutadoris podint operai fintzas a livellus prus artus de su mollu OSI, che su de arretza o prus artu. A unu dispositivu che custu ddi nant \"comutadori multi-livellu\".\nSa partzidura in segmentus interessat s'impreu de comutadoris po partziri unu dom\u00ecniu mannu de atumbu in segmentus prus piticus po minimai sa probabilidadi de atumbu e amellorai sa capacidadi efetiva de trasfer\u00e8ntzia. Candu ddoi at un'elaboradori sceti po d\u00f2nnia genna de su comutadori (\"micro-segmentadura\"), giai chi a s'imbessi de is cuncentradoris d\u00f2nnia genna est unu dom\u00ecniu de atombu diferenti, d\u00f2nnia elaboradori tenit un'ac\u00e0piu puntu-puntu cun mannesa de banda dedicada e funtzionant in modalidadi \"full-duplex\" prena, cun s'impossibilidadi de atumbus.\nSu comutadori est un'elementu de importu in is arretzas de \u00e0rea locali (LAN) prus modernas. LAN m\u00e8dias o mannas tenint unu certu n\u00f9meru de comutadoris aministr\u00e0bilis. Is po domu o of\u00ectzius piticus ndi tenint de s\u00f2litu unu sceti o tenint unu dispositivu cun prus impreus, che unu portali residentziali (\"residential gateway\" o \"box internet\") po s'acessu a un'arretza a banda larga (DSL, Fibra \u00f2tica o \u00e0terus) e, a bortas, su tel\u00e8fonu in modalidadi Boxi asuba IP (VoIP)\nImpreu in un'arretza.\nIs comutadoris funt impreaus comenti puntus de ac\u00e0piu a s'arretza de is dispositivus. In su mollu ger\u00e0rchicu de arretza e mollus s\u00ecmbilis, is comutadoris funt impreaus po ligai \u00e0terus comutadoris pari-pari.\nMe is comutadoris po impreu comertziali, interf\u00e0tzias integradas o modularis permitint sa connessioni de tipus diferentis de arretza, che Ethernet, Fibre Channel, RapidIO, ATM, ITU-T G.hn e 802.11. Custa connetividadi podit acuntessi a calisisiat de is livellus. Mancai su livellu 2 siat perfetu po sa partzidura de banda po sa pr\u00f2piu tecnologia, sa connessioni intra tipus de arretza diferentis est prus f\u00e0cili a livellu 3. A is dispositivus chi ligant is arretzas a livellu 3 ddi narant de s\u00f2litu incaminadoris (\"router\").\nCandu ddoi at abis\u00f2ngu de an\u00e0lisis de is prestatzionis de s'arretza e de segur\u00e0ntzia, is comutadoris podint essi postus intra incaminadoris de arretzas de \u00e0rea ampra (WAN) comenti logu po ponni m\u00f2dulus de an\u00e0lisi. Cancu produsidori frunit firewall, sistemas de riveladura de is intrusioni e m\u00f2dulus de an\u00e0lisis de acapiai a is gennas de su comutadori. A bortas custas funtzionis funt combinadas in unu m\u00f2dulu sceti.\nCun sa t\u00e8nnica de is gennas sprigu (\"port mirroring\"), unu comutadori podit creai una m\u00e0gini-sprigu de is datus po ddus imbiai a dispositivus esternus che sistemas de riveladura de is intrusionis e analisadoris de pachetus.\nUnu comutadori modernu podit includi su power over Ethernet (PoE), s'alimentatzioni el\u00e8trica a traessu de is cavus de arretza, chi tirat s'abis\u00f2ngiu de unidadis de alimentatzioni a dispositivus acapiaus che tel\u00e8fonus VoIP o puntus de acessu WiFi.\nTipus.\nForma.\nIs comutadoris funt a disponimentu in prus formas, comenti unidadis po s'impreu in domu o of\u00ectziu, a foras de un'arm\u00e0riu de cablaxu; comutadoris montaus in parastaxu cun \u00e0terus trastus; aparatus de mannesa menguada po s'installatzioni in cundotas po is cavus o \u00e0teras partis de impiantus de of\u00ectziu.\nIs comutadoris de parastaxu podint essi unidadis aut\u00f2nomas, a piru o mannas cun schedas cuncambi\u00e0bilis.\nAveriguu de su tr\u00e0ficu.\nNo est f\u00e0cili a averiguai su tr\u00e0ficu chi passat a traessu de unu comutadori, poita ca sceti is portas de imbiu e arricimentu ddu podint biri.\nIntra is maneras progetadas po permiti un'averiguu a is analistas ddoi at:\nCustas funtzionis de s\u00f2litu no s'agatant in comutadoris po impreu dom\u00e8sticu. Intra is \u00e0teras t\u00e8nnicas ddoi at s'impreu de unu cuncentradori de livellu 1 o unu dispositivu TAP (\"Terminal Access Point\" o \"Test Access Point\") intra su comutadori e su dispositivu acapiau."}
{"id": "20341", "revid": "10458", "url": "https://sc.wikipedia.org/wiki?curid=20341", "title": "Nadia Murad", "text": "Nadia Murad Basee Taha (\u00e0rabu: \u0646\u0627\u062f\u064a\u0629 \u0645\u0631\u0627\u062f \u0628\u0627\u0633\u064a \u0637\u0647\u200e; Kocho, 1993) est un'ativista Irachena Yazidi po is deretus umanus. In su 2014, est st\u00e8tia arrapiada de sa bidda sua Kocho e t\u00e8nnia po tres mesis de su Stadu Isl\u00e0micu.\nMurad est sa fundadora de sa Nadia's Initiative, un'organizatzioni dedicada a \"agiudai a is f\u00e8minas e pipius v\u00ectimas de genoc\u00ecdiu, atrocidadis de massa e tr\u00e0ficu de umanus a sanai e torrai a fraigai is vidas e comunidadis insoru\".\nIn su 2018, issa e Denis Mukwege ant gadangiau impari su Pr\u00e8miu Nobel po sa Paxi po \"su sfortzu insoru po acabai cun s'impreu de sa vi\u00f2lentzia sessuali comenti arma de gherra e cuntierra armada\". Est sa primu irachena e Yazidi a gadangiai su Pr\u00e8miu Nobel.\nIn dii de donniasantu 2020, est un'abogada po is Obietivus de Svilupu Sosten\u00ecbili stabil\u00e8ssius de sa Segreteria Generali de is Natzionis Unidas.\nGiovunesa e catura de s'ISIS.\nMurad est n\u00e0scia in sa biddixedda de Kocho in su distretu de Sinjar, Iraq de una fam\u00eclia de fatoris de sa minoria Yazidi. A s'edadi de 19 annus, Murad fiat una studianti candu su 15 Austu 2014 unus cantu cumbatentis de su Stadu Isl\u00e0micu funt arribaus in sa bidda de Kocho e anti bociu a 600 personis, incl\u00f9dius ses fradis de Nadia, e ant pigau a is f\u00e8minas prus gi\u00f2vunas comenti sciadas. Cussu annu, Murad fiat una de is prus de 6700 f\u00e8minas Yazidi chi su Stadu Isl\u00e0micu at fatu presoneras in Iraq. Dd'ant t\u00e8nnia comenti sciada in sa citadi de Mosul, sc\u00f9tia, abruxada cun sigaretas e violada prus bortas. Est fuida candu s'arrapiadore suu at lassau sa domu aberta. Murad est istada acollida de una fam\u00eclia bixina, chi est arrenn\u00e8scia a dda fai bessiri a scusi de s'\u00e0rea cuntrollada de su Stadu Isl\u00e0micu, permitendi-ddi de lompi a unu campu de refugiaus in Duhok, Regioni de Kurdistan. Est bessida a foras de su territ\u00f2riu de s'ISIS in is primus diis de cabudanni o donniasantu 2014.\nIn friaxu 2015, at testimoniau s'esperi\u00e8ntzia sua a is giornalistas de su cotidianu belga \"La Libre Belgique\" candu biviat in unu cuntenidori po carr\u00ecngiu postu a domu in su campu de Rwanga. In su 2015, fiat una de is 1000 f\u00e8minas e pipius a si serbiri de unu programa de refugiu de su governu de Baden-W\u00fcrttemberg, Germ\u00e0nia, chi est bessida sa domu sua noa.\nCarrera e ativismu.\nSu 16 de Idas de su 2015, Murad at chistionau a su Cunsillu de Segur\u00e0ntzia de is Natzionis Unidas in contu de tr\u00e0ficu de umanus e cunflitus. Custa est st\u00e8tia sa primu borta chi su Cunsillu s'est atobiau po chistionai de tr\u00e0ficu de umanus. In calidadi de ambassadora, Murad at a pigai parti a acuntessimentus localis e globalis po fai conn\u00f2sci is problemas de su tr\u00e0ficu de umanus e de is refugiaus. Murad at ascurtau is testim\u00f2nias de is vitimas de tr\u00e0ficu de umanus e genoc\u00ecdiu me is comunidadis de refugiaus e scampaus.\nIn cabudanni de su 2016, s'abogada Amal Clooney at chistionau a s'Of\u00ectziu de Droga e Cr\u00ecmini de is Natzionis Unidas a pitzus de sa decisioni de l\u00e0mpadas 2016 de arrepresentai a Murad comenti clienti in un'atzioni legali contras a is cumandantis de s'ISIL. Clooney at definiu su genoc\u00ecdiu, stupru e tr\u00e0ficu de s'ISIL comenti \"burocratzia de su mali a mannesa industrali\", descriendi-dda comenti mercau de sciaus chi esistit in l\u00ecnia e in Orienti M\u00e8diu, ativu ancora oi. Murad at arriciu amanetzus s\u00e8rius po su traballu suu.\nIn cabudanni de su 2016, Murad at annuntziau sa Nadia's Initiative in s'interis de un'acuntessimentu ac\u00f2lliu de Tina Brown in sa citadi de New York. S'idea est de fruniri assist\u00e8ntzia a is vitimas de genoc\u00ecdiu. In su pr\u00f2piu mesi, est st\u00e8tia nominada Ambassadora de bona voluntadi po sa Dinnidadi de is scampaus a su tr\u00e0ficu de umanus de is Natzionis Unidas.\nSu 3 maju 2017, Murad at atobiau a Paba Frantziscu in Citadi de su Vaticanu. In s'interis de custu at\u00f2biu, at \"pediu un'agiudu po is Yazidis chi funt ancora pisoneris de s'ISIS, cuncordau su suportu de su Vaticanu po is minorias, arraxonau apitzus de sa possibilidadi de una regioni aut\u00f2noma po is minorias me in Iraq, arregordau sa situatzioni de oi e is problemas chi is minorias religiosas depint afrontai me in Iraq e S\u00ecria, a manera speciali is v\u00ectimas e is sfollaus internus e is imigrantis.\".\nUnu l\u00ecbru de mem\u00f2rias de Murad, \"The Last Girl: My Story of Captivity, and My Fight Against the Islamic State\", est st\u00e8tiu publicau de Crown Publishing Group su 7 donniasantu 2017.\nIn su 2018, sa diretora Alexandria Bombach at prod\u00f9ssiu su document\u00e0riu \"On Her Shoulders\" (Apitzus de is palas suas) chi contat sa vida de Murad e s'ativismu suu.\nIn su 2019, Murad at chistionau a su segundu at\u00f2biu mininsteriali annuali po sa promovidura de sa libertadi religiosa, de sa st\u00f2ria sua e de is problemas chi su p\u00f2pulu Yazidis at afrontau me is giai cincu annus apustis de is atacus de su 3 austu 2014 e propostu unu \"pranu de atzioni in cincu puntus\" po binci is disafias chi afrontant me in Iraq. Murad fiat parti de una delegatzioni de scampaus a sa persecutzioni religiosa de totu su mundu chi ant contau s'esperi\u00e8ntzia insoru in s'at\u00f2biu. Comenti parti de sa delegatzioni, su 17 tr\u00eculas 2019, Murad at atobiau a su presidenti Donald Trump, contendi-ddi sa st\u00f2ria de sa p\u00e8rdida de una parti de sa fam\u00eclia sua, incl\u00f9dius sa mama e ses fradis e pedendi-ddi de fai c\u00e0ncua cosa.\nVida personali.\nIn austu 2018, Murad s'est fidantzada cun Abid Shamdeen, ativista Yazidi po is deretus umanus. Is duus apustis si funt cojuaus."}
{"id": "20343", "revid": "2404", "url": "https://sc.wikipedia.org/wiki?curid=20343", "title": "Austr\u00e0lia Meridionale", "text": "S'Austr\u00e0lia Meridionale (in inglesu\u02d0 \"South Austr\u00e0lia\") est un'istadu federadu de s'Austr\u00e0lia postu in sa parte tzentru-meridionale de su continente australianu. \u00d2cupat un' \u00e0rea de 984.377 km\u00b2 e contat populatzione de unos 1.751.693 bividores. All\u00e0canat in s'ovest cun s'Austr\u00e0lia Otzidentale, in su norte cun su T\u00e8rritoriu de su Norte, in su norte-estu cun su Queensland, in s'estu cun sa Nou Galles de su Sud e su Vict\u00f2ria e a sud si ghetat a s'Otz\u00e8anu Ant\u00e0rticu.\nSa capitale est Adelaide, connota che sa tzitade de is cr\u00e8sias (\"the city of churches\"). Sa majoria de is residentes de s'istadu bivet in is zonas costeras saliosas e in sa badde de su riu Murray. Fiat fata col\u00f2nia brit\u00e0nnica in su 1836 intrende a f\u00e0ghere parte de su Commonwealth de s'Austr\u00e0lia in su 1901.\nS'Austr\u00e0lia Meridionale fiat esplorada dae sos europeos in su 1627 cando sa nae olandesa \"Gulden Zeepaert\" si fiat agatada a viagiende a longu a longu de sa costa de su sud. S'istadu fiat \"fissadu\" in su 1831 - in su pranu de su deretu - che impresa cumertziale de sa \"South Austr\u00e0lia Company\", cun sa b\u00e8ndida de terra a sos \u00f2mines l\u00ecberos.\nCustu fatu aiat costituidu una difer\u00e8ntzia cun unos \u00e0teros istados australianos, sa majoria de is cales fiant impreados a col\u00f2nias penales o penitentzi\u00e0rios pro sa presone tosta. Est pro custa resone chi s'Austr\u00e0lia Meridionale est istadu semper legalmente cunsideradu una \"prov\u00ecntzia\" de Bretagna Manna e no una col\u00f2nia penale."}
{"id": "20344", "revid": "7227", "url": "https://sc.wikipedia.org/wiki?curid=20344", "title": "Col\u00f2nia penale", "text": "Una col\u00f2nia penale est una col\u00f2nia impreada pro trat\u00e8nnere presoneris chi generalmente sunt custrintos a is traballos fortzados. S'imp\u00e8riu brit\u00e0nnicu, pro esempru, in passadu at fatu de medas regiones de s'Austr\u00e0lia col\u00f2nias penales.\nIst\u00f2ria.\nIstados b\u00e0rios ant impreadu custa tipologia de acussorgiaduras, a esempru s'Imp\u00e8riu Brit\u00e0nnicu at impreadu in passadu zonas v\u00e0rias de su Nord-Am\u00e8rica che col\u00f2nias penales. Massimamente sa prov\u00ecntzia de Ge\u00f2rgia fiat designada che col\u00f2nia penale. Is cundennados fiant carrados dae cummertziantes privados e a s'arribu a is col\u00f2nias fiant assignados a is meres de is prantedos. S'istimat ca unos 50 000 cundennados brit\u00e0nnicos fiant istados imbiados a is col\u00f2nias americanas, rapresentende aprossimadamente su de bator unu de totu sos immigrados brit\u00e0nnicos de su de 18 s\u00e8culos.\nA fatu a sa gherra de indipend\u00e8ntzia americana, s'Imp\u00e8riu brit\u00e0nnicu aiat incumentzadu a impreare zonas de Austr\u00e0lia che col\u00f2nias penales. Intre custas fiant istadas s'\u00ecsula de Norfolk, sa Terra de Van Diemen e su Nou Galles de su Sud. Is apoderadores de sa Home Rule irlandesa o de is Trade Unions (m\u00e0rtires de Tolpuddle) fiant cundennados a su trasportu penale (su tratamentu tostu incumentzaiat giai durante sa navigatzione longa) a is col\u00f2nias australianas.\nUnas \u00e0teras col\u00f2nias penales brit\u00e0nnicas fiant istadas istituidas in \u00ccndia, intre chi duas de is prus in tristamente famadas fiant in is \u00ecsulas Andamanas e in Hijli.\nCarater\u00ecsticas.\nSu reg\u00ecmene de presonia e de detenimentu resurtaiat tostu meda, e incluiat fatu\u00b7fatu castigos f\u00ecsicos; presoneris medas moriant pro sa duresa de su tratamentu, pro ismarriadura, o pro maladias causadas dae discoidos m\u00e8dicos e dae cunditziones igi\u00e8nicas prec\u00e0rias. Su sistema penale coloniale fiat impreadu pro prev\u00e8nnere eventuales fuiduras e pro iscoragire \u00e0teros cr\u00ecmines una borta chi sa pena de is cundennados fiat concluida. Is col\u00f2nias penales a su s\u00f2litu fiant situadas in terras de frontera, prus che totu in logos de malu acas\u00e0giu, in ue su traballu cumpridu dae is presoneris resurtaiat avantagiosu meda pro sas economias locales.\nIstruturas famadas.\nSa Frantza aiat imbiadu is criminales a col\u00f2nias penales tropicales. S'\u00ccsula de su Di\u00e0ulu in Gujana Frantzesa, intre su 1852 e su 1939 acasagiaiat frassadores e unos \u00e0teros criminales. Sa Noa Caled\u00f2nia, in Melanesia, retziat dissidentes comente comunardos e rebeldes, foras che criminales cundennados.\nIn Ecuad\u00f2r, is \u00ecsulas de San Crist\u00f3bal (in s'artzip\u00e8lagu de is Gal\u00e1pagos) fiant istadas impreadas che col\u00f2nia penale intre su 1869 e su 1904.\nSiat sa R\u00f9ssia imperiale siat s'Unione Sovi\u00e8tica ant impreadu sa Sib\u00e8ria che col\u00f2nia penale pro criminales e dissidentes. Mancari geograficamente a l\u00e0cana a pare cun sa R\u00f9ssia europea, sa Sib\u00e8ria fruniat siat sa posidura remota siat unu clima ch\u00ecrdinu. Su gulag e su predetzessore tzarista suo, su sistema de is katorgas, fruniant traballos fortzados pro isvilupare s'ind\u00f9stria de sa linna e sa miner\u00e0ria, is impresas de fraigu e fintzas is ferrovias e is caminos a traessu de sa Sib\u00e8ria.\nIn It\u00e0lia s'agataiant col\u00f2nias penales agr\u00ecculas pro is criminales, omosessuales, renitentes a sa leva militare, mafiosos (e durante su fascismu fintzas contra de antifascistas). Intre is istruturas prus famadas de fentomare sunt Forte di Fenestrelle, ma fintzas carchi \u00ecsula minore a in ue fiat dif\u00ectzile a nch'assortire dae su restu de sa pen\u00ecsula, comente s'Asinara in Sardigna, is \u00ecsulas de Pianosa e de Capraja in Toscana, Lampedusa e \u00d9stica in Sitz\u00eclia, is Tr\u00e8miti in P\u00f9glia e s'\u00ecsula de Ventotene in L\u00e0tziu."}
{"id": "20345", "revid": "2404", "url": "https://sc.wikipedia.org/wiki?curid=20345", "title": "Produtu Internu Brutu", "text": "In economia, su produtu internu brutu (incurtzadu PIB) est una mann\u00e0ria macroecon\u00f2mica chi mesurat sa b\u00e0lida agregada, a pr\u00e8tzios de mercadu, de totu is benes e is serv\u00ectzios finales (est a n\u00e0rrere bogados is produtos interm\u00e8dios) prod\u00f9idos in su territ\u00f2riu de un'Istadu in unu per\u00ecodu temporale dadu (normalmente s'impreat a riferimentu s'annu solare, ma sunt impreados fintzas unos \u00e0teros arcos temporales). S'est balangiadu una posidura de primore a pitzu de sa capatzidade sua de espressare o simbolegiare su benistare de una colletividade natzionale relativamente a su livellu suo de isvilupu o progressu.\nSu t\u00e8rmine \"internu \"inditat ca custa vari\u00e0bile cumprendet is fainas econ\u00f2micas acumpridas a s'internu de s'Istadu, escluende duncas is benes e serv\u00ectzios prod\u00f9idos dae sas impresas, de is traballadores e de unos \u00e0teros operadores natzionales in s'\u00e8steru (sunt escl\u00f9didas fintzas is prestatziones a t\u00ectulu grat\u00f9itu o s'autoconsumu), mentras sunt apo incl\u00f9didos is produtos realizados dae operadores \u00e8steros a s'internu de s'Istadu. Su tr\u00e8mene \"brutu\" inditat imbetzes ca sa b\u00e0lida de sa produtzione est a su totale de sos ammortamentos, overas de sa naturale depretziadura de su stock de capitale f\u00ecsicu interv\u00e8nnidu in su per\u00ecodu; custa depretziadura cumportat chi, pro non reduire tale dotatzione a disponimentu de su sistema, parte de su produtu depat \u00e8ssere destinada a s'integru torra suo. Sutraende de su PIB is ammortamentos, s'otenet su PIN (Produtu Internu Netu)."}
{"id": "20346", "revid": "2404", "url": "https://sc.wikipedia.org/wiki?curid=20346", "title": "Australia Meridionale", "text": ""}
{"id": "20349", "revid": "173073", "url": "https://sc.wikipedia.org/wiki?curid=20349", "title": "Lista de sas istajones de s'\u00d2lbia", "text": "Custa est una lista de sas istajones de s'\u00d2lbia, isquadra de sa tzitade de Terranoa, in Sardigna.\nIn totale, s'\u00d2lbia at partitzipadu a 18 campionados sardos de primu livellu, s'\u00f9nica isquadra sarda - paris cun su Cagliari - a no \u00e8ssere mai torrada a dae segus in suta de su primu livellu regionale. In 18 partitzipatziones a su m\u00e0ssimu campionadu sardu, s'\u00d2lbia l'at bintu 6 bias.\nAt partitzipadu a 11 campionados de su de chimbe livellu italianu, chi at bintu 3 bias, ultres a 1 Iscudetu Diletantes.\n36 bias at partitzipadu a campionados italianos de su de bator livellu, e l'at bintu in 2 ocasiones.\n16 bias at partitzipadu a campionados italianos de su de tres livellu, e sa m\u00e8gius positzione est istada sa de bator.\nIn prus, in s'istajone 2012-13, est istada finalista de sa Copa de Sardigna, in ue at p\u00e8rdidu pro 2 a 0 cuntra a su Maravera.\nCraes.\nCraes pro sas copas:"}
{"id": "20350", "revid": "12712", "url": "https://sc.wikipedia.org/wiki?curid=20350", "title": "Presonia de Patrick Zaki", "text": "Patrick George Zaki est unu studianti apusti-l\u00e0urea egitzianu de s'Universidadi de Bologna, It\u00e0lia, chi est presoneri me in Egitu de su 7 friaxu 2020. Zaki est studiendi po unu Master Erasmus Mundus in st\u00f9dius feminilis e de g\u00e8niri in s'Universidadi de Bologna. Fait fintzas circa e patroc\u00ecniu legali po problemas de g\u00e8niri e deretus umanus po s'Atzioni egitziana po is Deretus Personalis, un'organizatzioni po is deretus umanus cun basi in Cairo.\nArrestu.\nA Zaki dd'ant arrestau a s'arribu a s'arioportu internatzionali de Cairo candu fiat furriendi a domu de Bologna po una v\u00ecsita a sa fam\u00eclia. S'Agentzia Natzionali po sa Segur\u00e0ntzia Egitziana at comunicau de dd'ai arrestau, interrogau in contu de su tempus suu in It\u00e0lia e su traballu suu apitzus de is deretus umanus e bitiu in unu logu disconnotu. Dd'ant det\u00e8nniu incurpendi-ddu de \u201cspraxi noas farsas\u201d e \u201cimpunciai a sa protesta\u201d. Segundu s'abogau suu, is agentis de s'Agentzia Natzionali po sa Segur\u00e0ntzia dd'ant lassau bendau e postu in musas in totu is 17 oras de interrogu me in s'arioportu e apustis in unu logu disconnotu me in Mansoura. In s'interis de s'interrogu, fiat amenatzau a fitianu, scutu a st\u00f2gumu e a schina e torturau cun sc\u00e0rrigas el\u00e8tricas.\nPresonia.\nSu 8 de friaxu 2020, a Zaki dd'ant bitiu a s'of\u00ectziu de su minist\u00e8riu p\u00f9blicu, chi at cumandau s'arrestu suu po 15 diis, abetendi is imbistigus apitzus de is acusas de difusioni de noas farsas e organizatzioni de protestas no autorizadas. Su procuradori capu at negau is acusas de tortura a banda de sa politzia. Su 10 de martzu 2020, is autoridadis egitzianas ant tasiu is v\u00ecsitas a sa presoni po firmai sa spraxidura de sa maladia COVID-19, ma no ant organizau perunu m\u00e8diu alternativu de comunicatzioni intra is fam\u00eclias e is presoneris comenti cumandat sa lei egitziana. Zaki sunfrit de ana e duncas arriscat meda chi si est aparau a su COVID-19 in sa presoni de Tora. Su 5 de maju 2020, is procuradoris supremus de stadu ant arrenoau sa presonia sua po \u00e0terus 15 diis chena Zaki o s'abogau suu presentis. Is autoridadis de sa presoni no funt arrenn\u00e8scius a ddu tramudai ach\u00e8 is procuradoris po assisti a sa sessioni de arrenoamentu de sa presonia. Sa presonia sua est st\u00e8tia st\u00e8rria bortas medas po \u00e0terus per\u00ecodus de 15 o 45 diis arribendi a 500 diis de presonia in su mesi de l\u00e0mpadas de su 2021 e 669 in totu.\nPressioni internatzionali.\nIncumentzendi de sa noa de s'arrestu suu, amigus de Zaki, \u00e0terus studiantis, organizatzionis po is deretus civilis e universidadis italianas ant organizau adun\u00e0ntzias de solidariedadi.\nDavid Sassoli, su presidenti de su Parlamentu Europeu, at organizau duus inchestas me in Strasbourg in friaxu 2020: sa prima, su 10 de friaxu, at tzerriau s'atentzioni de is Rapresentantis e ddis at domandau de pediri a is autoridadis egitzianas de lassai a Zaki l\u00ecberu; sa segunda, su 12 de friaxu at torrau a imbiai s'arrecherta e arregordau a is autoridadis egitzianas chi \u201cs'amistadi de sa UE cun \u00e0teras natzionis cunfiant in su respetu de is deretus umanus e civilis, comenti cunfirmau de deliberas medas de su Parlamentu Europeu\u201d. Pedit una revisioni de su trat\u00f2ngiu de s'Europa cun s'Egitu e preguntat si custu no iat a depi intzulliri un'impasada de s'ac\u00f2rdiu de cum\u00e8rtziu l\u00ecberu, si Zaki e is \u00e0terus ativistas chi funt presoneris po debadas no funt postus in libertadi.\nBintises membrus italianus de su Parlamentu Europeu ant scritu una l\u00ectera a s'ambassadori italianu de Cairo, Giampaolo Cantini, pedendi-ddi un'impignu s\u00e8riu po sa libertadi de Patrick Zaki.\nPhilip Luther, diretori de sa circa e patroc\u00ecniu de Amnesty International po s'\u00c0frica de mesu-est e de su nord at nau \u201cS'arrestu arbitr\u00e0riu e sa tortura de Patrick Zaki est un'\u00e0teru esempru de su scontr\u00f2riu arrexinau de su stadu de is difensoris de is deretus umanus e de is chi funt cunsideraus oposidoris, chi lompit a livellus prus artus d\u00f2nnia dii.\u201d Sa pr\u00f2priu cr\u00ectica dd'at fata su Parlamentu Europeu su 18 idas de su 2020 cun unu testu innoi pediat sa libertadi po su studianti. Amnesty International etotu at organizau s'eventu musicali \"Voci per Patrick\" (Boxis po Patrick) po su 8 de friaxu 2021, un'annu giustu de sa dii de formalisadura de sa presonia, innui aristas v\u00e0rius ant sonau po 12 oras in dereta in unas cantu prataformas in l\u00ecnia.\nS'organizatzioni Scholars at Risk at pregau a is autoridadis egitzianas de liberai luegus a Zaki e, abetendi custu, de assegurai sa saludi sua, s'acessu a s'assistimentu legali, fam\u00eclia e curas m\u00e8igas. Doixi universidadis italianas chi funt parti de sa setzioni italiana de Scholars at Risk ant firmau una l\u00ectera po is autoridadis egitzianas pedendi sa libertadi po Zaki.\nUnus cantu comunus italianus dd'ant donau sa citadin\u00e0ntzia onor\u00e0ria. Intra custus ddoi at is biddamannas de prov\u00ecntzia Bologna, Milanu, N\u00e0poli, Bari, Novara, Firenze, Chieti,Messina, Avellino, Salerno, Ferrara, R\u00ecmini, Lecce, Udine, Pisa, Brindisi, Taranto, e Crotone.\nLiberatzioni.\nPatrick Zaki est st\u00e8tiu liberau su 8 de idas de su 2021 apustis de 22 mesis de presonia, comenti dec\u00ecdiu sa dii innantis de su tribunali de Mansura, Egitu. S'acusa, comenti e chi siat abarrat e Zaki s'at a depi presentai a un'aud\u00e8ntzia noa."}
{"id": "20352", "revid": "12712", "url": "https://sc.wikipedia.org/wiki?curid=20352", "title": "Allioli", "text": ""}
{"id": "20353", "revid": "10458", "url": "https://sc.wikipedia.org/wiki?curid=20353", "title": "Beppe Grillo", "text": "Giuseppe \"Beppe\" Grillo (G\u00e8nova, 21 de tr\u00eculas 1948) est unu c\u00f2micu, atore e politigu italianu. Impignadu in campu politigu e sotziale, est su fundadore de su MoVimento 5 Stelle in su 2009. In custu mamentu est su coordinadore de su partitu."}
{"id": "20354", "revid": "172159", "url": "https://sc.wikipedia.org/wiki?curid=20354", "title": "Torneu de sas Iscuadras Ist\u00f2ricas de su F\u00f9balu Catalanu", "text": "Su Torneu de sas Iscuadras Ist\u00f2ricas de su F\u00f9balu Catalanu (in catalanu \"Torneig d'Hist\u00f2rics del Futbol Catal\u00e0\"), mutidu a s'ispissu Ist\u00f2ricas (\"Hist\u00f2rics\"), est unu torneu amistosu de f\u00f9balu chi est res\u00e8ssidu a balangiare unu prest\u00ecgiu mannu in intro de su f\u00f9balu catalanu minore. Organizadu finas de su cumintzu dae su Futbol Club Martinenc pro festare su de 75 annivers\u00e0rios suos, su tz\u00ecrculu isportivu de su Guinard\u00f3 est istadu s'aut\u00e8ntica \u00e0nima de su torneu, essende s'organizadore de su majore n\u00f9meru de editziones.\nIst\u00f2ria.\nS'idea de creare su torneu est n\u00e0schida in su beranu de su 1983 cando sa Giunta Diretiva de su Martinenc, presidida in cuss'\u00e8poca dae Manuel Dengra Buend\u00eda, s'est addobiada pro istudiare sos atos de su de 75 annivers\u00e0rios de s'ente. Dae cue s'idea de f\u00e0ghere unu campionadu amatoriale cun iscuadras de sos bighinados de Bartzellona.\nSu Martinenc aiat pedidu sa collaboratzione de sos tz\u00ecrculu isportivos prus serentes e, bidu su positivu cumprou issoro, aiant definidu a sa fine sos partetzipantes, cun bator iscuadras de sa de tres divisiones: Sant Andreu, Horta, J\u00fapiter e Europa; e bator de sa Regional Preferente: Poble Sec, Ib\u00e8ria, Sants e su matessi Martinenc. Dae tando, sa cumpetitzione si tenet ogni annu in su campu munitzipale de Guinard\u00f3, cun sas etzetziones chi sighent:\nSistema de competitzione.\nTantu su n\u00f9meru de sos clubs iscritos comente su formadu de su torneu sunt cambiados durante sos annos. Oe nche part\u00e8tzipant 12 iscuadras de Bartzellona tzitade e de sa periferia sua chi t\u00e8ngiat prus de 70 annos de ist\u00f2ria. Custas 12 iscuadras s'ad\u00f2biant in 4 grupos de 3 iscuadras mediante una sorteada e utilizende sos de Segunda Divisione B comente a capos de s\u00e8rie. Sas iscuadras de cadaunu de custos grupos giogant unu partidu triangulare intre issos (3 partes de 45 minutos) in una matessi die e de sa manera imbeniente:\nSi sas tandas anterioras de rigores acabant in par\u00e8giu, sas ghetaduras s'acadessent un'a unu finas a l'iscontzare. Sos 4 binchidores de sos triangulares s'iscaretzint a sas semifinales in partidos normales de 90 minutos. Sos duos binchidores de sas semifinales giogant sa finale, de 90 minutos puru. In casu de par\u00e8giu in sas semifinales e finale, si faghet una tanda de 5 ghetaduras de rigores. Si sighit su par\u00e8giu, sas ghetaduras s'acadessent un'a unu finas a l'iscontzare."}
{"id": "20355", "revid": "7227", "url": "https://sc.wikipedia.org/wiki?curid=20355", "title": "Sabrina Ferilli", "text": ""}
{"id": "20357", "revid": "7227", "url": "https://sc.wikipedia.org/wiki?curid=20357", "title": "Torneu de sos Ist\u00f2ricos de su F\u00f9balu Cadelanu", "text": ""}
{"id": "20361", "revid": "7227", "url": "https://sc.wikipedia.org/wiki?curid=20361", "title": "Barbara Bouchet", "text": "Barbara Bouchet (Reichenberg, 15 de austu de su 1943) est una atritze tedesca. At connotu sa fama internatzionale cun su ruolu di Miss Monepenny in Casino Royale, dir\u00ecgidu dae John Huston."}
{"id": "20362", "revid": "10458", "url": "https://sc.wikipedia.org/wiki?curid=20362", "title": "Vila de Gr\u00e0cia", "text": "Sa Vila de Gr\u00e0cia (segundu sa ditzione in catalanu), connota comente Gr\u00e0cia puru, est unu bighinadu de Bartzellona, in sa comunidade aut\u00f2noma de Catalugna (Ispagna).\nUno de sos monumentos suos prus importantes est sa torre de su rel\u00f2giu, in sa pratza printzipale, in ue s'agatat s'antigu comunu, oe sede de su distretu.\nIst\u00f2ria.\nSu bighinadu de sa Vila de Gr\u00e0cia est istadu su n\u00f9cleu printzipale de su munitz\u00ecpiu antigu de Gr\u00e0cia, chi aparteniat in antis a su t\u00e8rmine de Bartzellona e inserradu comente a munitz\u00ecpiu indipendente intre su 1821 e su 1823 e intre su 1850 e su 1897. \n. Su comunu fiat formadu dae custu n\u00f9cleu e dae sa zona agr\u00eccula, in prus de sas \"masies\" de su Camp d'en Grassot."}
{"id": "20363", "revid": "2404", "url": "https://sc.wikipedia.org/wiki?curid=20363", "title": "Rep\u00f9blica Populare de Lugansk", "text": "Sa Rep\u00f9blica Populare de Lugansk, in sigla RPL (in russu: \u041b\u0443\u0433\u0430\u043d\u0441\u043a\u0430\u044f \u041d\u0430\u0440\u043e\u0434\u043d\u0430\u044f \u0420\u0435\u0441\u043f\u0443\u0431\u043b\u0438\u043a\u0430, \u041b\u041d\u0420, trasliteradu: \"Luganskaja Narodnaja Respublika\", \"LNR\"), est \"de facto\" un'Istadu a reconnoschimentu limitadu proclamadu su 28 abrile 2014, su cale territ\u00f2riu s'agatat in intro de s'Oblast' de Lugansk. Is autoridades separatistas ant decraradu, in manera unilaterale, s'indipend\u00e8ntzia dae s'Ucr\u00e0ina su 12 de maju 2014, a fatu de unu referendum populare. Tirat a 8.352,6 km\u00b2 e contat unos 1.506.000 bividores\nS'Ucr\u00e0ina cuns\u00ecderat su territ\u00f2riu cuntrolladu dae is separatistas che territ\u00f2riu in temporalmente ocupadu dae grupos armados illegales e dae tropas de sa Federatzione Russa. S'indipend\u00e8ntzia de sa Rep\u00f9blica Populare est istada reconnota in unicamente dae unos \u00e0teros duos istados a reconnoschimentu limitadu, sa Rep\u00f9blica Populare de Doneck e s'Oss\u00e8tzia de su Sud."}
{"id": "20364", "revid": "2404", "url": "https://sc.wikipedia.org/wiki?curid=20364", "title": "Rep\u00f9blica Populare de Doneck", "text": "Sa Rep\u00f9blica populare de Doneck o RPD (in russu: \u0414\u043e\u043d\u0435\u0446\u043a\u0430\u044f \u041d\u0430\u0440\u043e\u0434\u043d\u0430\u044f \u0420\u0435\u0441\u043f\u0443\u0431\u043b\u0438\u043a\u0430, \u0414\u041d\u0420, trasliteradu: \"Doneckaja Narodnaja Respublika\", \"DNR\"; in ucr\u00e0inu: \u0414\u043e\u043d\u0435\u0446\u044c\u043a\u0430 \u041d\u0430\u0440\u043e\u0434\u043d\u0430 \u0420\u0435\u0441\u043f\u0443\u0431\u043b\u0456\u043a\u0430, trasliteradu: \"Donec'ka Narodna Respublika\") est \"de facto\" un'Istadu a reconnoschimentu limitadu proclamadu su 7 abrile 2014, su cale territ\u00f2riu s'agatat in intro de s'Oblast' de Donec'k. Is autoridades separatistas s'ant decraradu unilateralmente indipendentes dae s'Ucr\u00e0ina su 12 maju 2014, a fatu de unu referendum non reconnotu nen dae sa comunidade internatzionale nen dae su guvernu tzentrale ucr\u00e0inu, su cale cuns\u00ecderat sa RPD \u00abterrit\u00f2riu temporalmente ocupadu dae grupos armados illegales e tropas de sa Federatzione Russa\u00bb.\nSa RPD no est reconnota si nono de sa Rep\u00f9blica Populare de Lugansk e dae s'Oss\u00e8tzia de su Sud, \u00e0teros duos Istados a reconnoschimentu limitadu"}
{"id": "20365", "revid": "18267", "url": "https://sc.wikipedia.org/wiki?curid=20365", "title": "Antropologia urbana", "text": "S\u2019antropologia urbana est una subdisciplina de s\u2019antropologia sotziale chi ist\u00f9diat de manera etnogr\u00e0fica e transculturale a s\u2019urbanizatzione globale, sa costrutzione de sas identidades sotziales, sos diversos protzessos s\u00f2tziu-econ\u00f2micos e pol\u00ecticu-culturales de sa vida in sas tzitades.\nSa chirca sua tratat noas prospetivas de cumprensione in \u00e0reas comente s\u2019urbanismu, s\u2019isfera p\u00f9blica, s'atividade simb\u00f2lica in tzitades de su mundu, sa manera de produtzione industriale, sos protzessos de globalizatzione, sa multiculturalidade, sa sotziedade de s'informatzione, s\u2019an\u00e0lisi de retzes e sos movimentos sotziales. Ist\u00f9diat sa vida urbana partinde dae su traballu de campu e sa prospetiva hol\u00edstica pr\u00f2pias de s'antropologia. Custa disciplina si \u00f2cupat de sa forma e s'isp\u00e0tziu de sas tzitades, s'urbanismu comente a forma relatzionale, sos protzessos de urbanizatzione, sas tipologias de sas metr\u00f2polis, sas espressiones e sas manifestatziones urbanas de tipu comunit\u00e0riu e sos fen\u00f2menos migrat\u00f2rios. Sas \u00e0reas metropolitanas sunt dev\u00e8nnidas unu ogetu chirca subra temas comente s'etnitzidade, sa poberesa, su cunflitu urbanu, su turismu, sas classes sotziales e sas variatziones subculturales.\nIst\u00f2ria.\nSu reconnoschimentu ufitziale de custu tipu de chircas aiat comintzadu a sa fine de sos annos 1970. Sas primas etnografias urbanas si sunt fatas in Londra e in Manchester a metade de su de XIX s\u00e8culos. Custas primas etnografias descrient sa vida de sos bighinados operajos comente a cunsigh\u00e8ntzia de sos protzessos de industrializatzione; una de sas primas inchiestas est sa de Friedrich Engels supra de sas cunditziones de sa classe traballadora de sas tzitades prus mannas de Inghilterra, publicada in su 1845. Sende gasi, s'Iscola de Chicago de Sotziologia, dae 1920, aiat cumpridu su primu programma iscient\u00ecficu de ist\u00f9diu de sa tzitade a traessu de un'annantu de chircas caraterizadas dae s\u2019osservatzione e dae sa descritzione de grupos sotziales cuncretos. \nIn Frantza, Paul-Henry Chombart de Lauwe in sos annos chimbanta est istadu su primu a cumintzare unu movimentu de ist\u00f9diu de sos fen\u00f2menos urbanos, sighidu a sa fine de sos annos sessanta dae su de Henri Lefebvre. Sende gasi, podimus n\u00e0rrere chi sunt istados mescamente sos ist\u00f9dios de Colette P\u00e9tonnet e Jean Monod sos chi ant marcadu su passu etnol\u00f2gicu conca a s'apropriamentu de ogetos urbanos pro parte de s'antropologia.\nIn s'istadu ispagnolu una de sas figuras prus importantes est s'antrop\u00f2logu Manuel Delgado Ruiz, mentres chi in sa traditzione antropol\u00f2gica italiana, su traballu prus importante est su de Amalia Signorelli; sa tradutzione sua in ispagnolu at tentu una ricetzione meda importante siat in s\u2019Istadu ispagnolu chi in Am\u00e8rica Latina.\nIn su campu de s'antropologia urbana cuntempor\u00e0nea si podet mentovare su traballu de s'etn\u00f2logu Marc Aug\u00e9 e s'ist\u00f9diu suo de sos no-logos. A difer\u00e8ntzia de s'antropologia rurale, s'antropologia urbana si caraterizat pro istabilire una metodologia chi s'inc\u00e0rrigat de ist\u00f9diare sos tipos de vida o trib\u00f9s urbanas in sa tzitade.\nUnu de sos primos chircadores de s'urbanizatzione in sos paisos in bias de isvilupu, s'antrop\u00f2logu Robert Redfield, at reconnotu chi una tzitade (agiomai una de sas preindustriales), est unu cuntestu sotziale diferente meda dae una bidda rurale, e at analizadu sos cuntrastos intre sa vida rurale e s'urbana. At cuntrastadu sas comunidades rurales, in ue sas relatziones si fundant supra sa connosch\u00e8ntzia cara a cara, cun sas tzitades, ue s'impersonalidade e s'anonimadu caraterizant medas aspetos de sa vida. Redfield at propostu s'ist\u00f9diu de s'urbanizatzione impreende su cuntzetu de \u2018\u2019cont\u00ednuum rurale-urbanu\u2019\u2019.\nIn su 2025, sos paisos in bias de isvilupu ant a rapresentare su 85% de sa populatzione mundiale, cumparadu cun su 77% de 1992. Sas solutziones a sos problemas benidores dipendent, cada bia prus, de sa cumprensione de sos cuntestos culturales no otzidentales. S'emisferu sud aumentat in manera costante sa proportzione sua de populatzione mundiale e sas tassas prus artas de cr\u00e8schida de sa populatzione si dant in sas tzitades de su Tertzu Mundu. In su 1900 su mundu teniat petzi 16 tzitades cun prus de unu millione de abitantes, ma giai fiant 276 in su 1990. In su 2025, su 60% de sa populatzione globale at a \u00e8ssere urbana, cumparada cun su 37% de 1990. Si continuant sas tend\u00e8ntzias atuales, s'acreschimentu de sa populatzione urbana e su concentramentu de gente in bighinados de barracas at a andare acumpangiada dae artas tassas de delincu\u00e8ntzia e de contaminatzione de s'abba, de s'\u00e0era e pro s\u2019abolotu. Custos problemas ant a \u00e8ssere prus agudos in sos paisos mancu isvilupados. Guasi totus (97%) s'aumentu prev\u00ecdidu dae sa populatzione mundiale s'at a dare in sos paisos in bias de isvilupu, currispondende su 34% petzi in s'\u00c0frica. Sende gasi, sa cr\u00e8schida globale de sa populatzione at a tocare s'emisferu nord a traessu de sos disterros internatzionales.\nA mesura chi s'industrializatzione e s'urbanizatzione s'isterrent globalmente, s'antropologia urbana ist\u00f9diat cada bia de prus custos protzessos e sos problemas sotziales chi si produint."}
{"id": "20366", "revid": "2404", "url": "https://sc.wikipedia.org/wiki?curid=20366", "title": "Pankow", "text": "Pankow /:/ est unu bighinadu (\"Ortsteil\") de Berlinu. Dae su puntu de annotu amministrativu, apartenet a s'om\u00f2nimu distretu (\"Bezirk\").\nGeografia f\u00ecsica.\nPankow s'agatat in sa zona setentrionale de sa tzitade. Andende dae nord in sensu or\u00e0riu, cunfinat cun is bighinados de Niedersch\u00f6nhausen, Franz\u00f6sisch Buchholz, Blankenburg, Heinersdorf, Wei\u00dfensee, Prenzlauer Berg, Gesundbrunnen e Reinickendorf.\nIst\u00f2ria.\nPankow (chi pigat su n\u00f9mene suo dae su riu Panke chi ddu rugrat) fiat in or\u00ecgine una biddighedda agr\u00eccula a nord de Berlinu. In su de XVII s\u00e8culos est istadu fraigadu acanta a issu su casteddu de Sch\u00f6nhausen. In is s\u00e8culos imbenientes Pankow est essidu unu logu de vac\u00e0ntzia apretziadu dae is classes benestantes berlinesas, cun su fr\u00e0igu de numerosas villas e parcos (de interessu, su \"B\u00fcrgerpark\").\nIn su de XIX s\u00e8culos s'industrializadura at ammanniadu s'isvilupu edil\u00ectziu, ma de car\u00e0tere prolet\u00e0riu e burghesu-minore. Su fr\u00e0igu de domos de afitu, cara a sud, dd'at ligadu in manera lestra cun is bighinados setentrionales de Berlinu (Gesundbrunnen, Prenzlauer Berg). In su 1920 Pankow est istadu inserradu in sa \"Berlinu Manna\", intrende a f\u00e0ghere parte de s'om\u00f2nimu distretu (\"Bezirk\"). A su tempus de sa partzidura de sa tzitade (1949-1990), su bighinadu de Pankow fiat cunsideradu, cun Niedersch\u00f6nhausen, su prus de importu de su setore orientale.\nPer\u00ecodu de sa RDT.\nIn su 1949 su casteddu de Sch\u00f6nhausen est istadu seberadu comente a sede de sa presid\u00e8ntzia de sa Rep\u00f9bblica Democr\u00e0tica Tedesca. In is bighinados de Pankow e Niedersch\u00f6nhausen si nde sunt tramudadas pro custu numerosas sedes de ambasciadas e entes guvernativos. Fintzas numerosas villas sunt istadas assignadas a not\u00e0biles de su partidu.\nInfrastruturas e trasportos.\nCaminos.\nIs rugas printzipales sunt: sa \"Berliner Stra\u00dfe\" (B 96a), sa \"Breite Stra\u00dfe\", sa \"Damerowstra\u00dfe\", sa \"Kissingenstra\u00dfe\", sa \"M\u00fchlenstra\u00dfe\" (B 96a), sa \"Pasewalker Stra\u00dfe\" (B 109), sa \"Prenzlauer Promenade\" (B 109), sa \"Sch\u00f6nholzer Stra\u00dfe\" (B 96a), sa \"Wisbyer Stra\u00dfe\" e sa \"Wollankstra\u00dfe\".\nFerrovias.\nDdoe at is istatziones de sa metropolitana de Berlinu Pankow (l\u00ecnia U2, posta cun sa S-Bahn) e Vinetastra\u00dfe (l\u00ecnia U2) e is istatziones de sa S-Bahn Pankow (Garb\u00e1typlatz, l\u00ecnias S2 e S8, posta cun s'U-Bahn), Pankow-Heinersdorf (l\u00ecnias S2 e S8) e Wollankstra\u00dfe (l\u00ecnias S1, S25 e S85)."}
{"id": "20367", "revid": "2404", "url": "https://sc.wikipedia.org/wiki?curid=20367", "title": "Prima Rep\u00f9blica Austr\u00ecaca", "text": "Sa Prima Rep\u00f9blica Austr\u00ecaca, in s'ist\u00f2ria de s'istadu mitteleuropeu, si referit a su per\u00ecodu a fatu de sa prima gherra mundiale chi aiat sighidu sa ruta de s'Imp\u00e8riu \u00c0ustro-Ungheresu (\"Finis Austriae\") fintzas a sa segunda gherra mundiale. Custu per\u00ecodu est istadu singiadu dae una violenta cuntierra intre dereta e manca, comente in s'avolotu de su mese de tr\u00eculas de su 1927 e in sa de su mese de fre\u00e0rgiu 1934. Sa costitutzione austr\u00ecaca fiat intrada in vigore in su 1920 e emendada in su 1929.\nSu per\u00ecodu de sa Prima Rep\u00f9blica finit cun s'Anschluss a \u00f2pera de sa Germ\u00e0nia nazista in su 1938, opuru cun s'istitutzione de sa ditadura \u00e0ustro-fascista de su 1933-1934, chi aiat sighidu sa gherra tzivile austr\u00ecaca, dae chi sa costitutzione de s'istadu \u00e0ustro-fascista non cunsideraiat prus s'\u00c0ustria una rep\u00f9blica, prusaprestu unu Bundesstaat, est a n\u00e0rrere una federatzione."}
{"id": "20368", "revid": "2404", "url": "https://sc.wikipedia.org/wiki?curid=20368", "title": "Regnu de Ungheria (1920-1946)", "text": "Su Regnu de Ungheria de 1920-1946 (in ungheresu: \"Magyar Kir\u00e1lys\u00e1g\") \u2014 nodidu fintzas che \"Sa Reg\u00e8ntzia\" \u2014 est istadu un'Istadu chi esistiat intre su 1920 e su 1946. Mancari indipendente, su regente Mikl\u00f3s Horthy rapresentaiat sa monarchia decaida \u00e0ustro-ung\u00e0rica, derrotada in su 1918 a pustis de sa prima gherra mundiale. Su soberanu ungheresu fiat formalmente s'ex imperadore asb\u00f9rgicu C\u00e0ralu I de \u00c0ustria, in ie nodidu che re C\u00e0ralu IV, chi difatis no fiat torradu mai a regnare subra su Paisu.\nIn su 1941 su regnu de Ungheria fiat intradu in gherra a su costadu de is pot\u00e8ntzias de s'Asse e, in su 1944, mentras intentaiat un'armist\u00ectziu unilaterale cun is Alliados e una bessida de sa cuntierra, fiat istadu ocupadu dae sa Germ\u00e0nia nazista e su regente depostu. A sutzessore de Horthy fiat istadu nominadu Ferenc Sz\u00e1lasi, chi aiat istituidu unu guvernu nou filo-nazista torrende difatis s'Ungheria un'istadu buatone de su de Tres Reich. Durante su tardu beranu e s'istiu 1944 is tedescos ant rastrelladu e deportadu, cun sa collaboratzione de sas autoridades locales, chentinas de millis de ebreos ungheresos cara a is campos de isterm\u00ecniu, in ue sa majoria de issos diat m\u00f2rrere.\nA pustis de sa segunda gherra mundiale s'Ungheria fiat finida in su r\u00f2diu de influ\u00e8ntzia sovi\u00e8tica. In su fre\u00e0rgiu 1946 fiat naschida sa segunda rep\u00f9blica ungheresa, chi a tres annos dae sa proclamatzione vdiat furriare cara a unu reg\u00ecmene de tipu sotzialista e filu-sovi\u00e8ticu."}
{"id": "20369", "revid": "2404", "url": "https://sc.wikipedia.org/wiki?curid=20369", "title": "Istadu buatone", "text": "Istadu o reg\u00ecmene o guvernu buatone sunt tr\u00e8menes usados dispretziadores pro si ref\u00e8rrere a unu guvernu chi dat s'ap\u00f2giu a s'instauratzione, ap\u00f2giu o cuntrollu dae parte de un'entidade prus poderosa, t\u00ecpicamente una pot\u00e8ntzia istr\u00e0ngia.\nSu tr\u00e8mene est partidista e dispostu a cunflitos sem\u00e0nticos, e est usadu agiomai petzi dae is disfamadores de custos guvernos, indipendentemente de chi sa majoria de is tzitadinos tocados reconnoscant sa classificatzione, o s'op\u00f2ngiant a custu tipu de guvernu. Fatu\u00b7fatu, a unu guvernu ddi narat buatone un'\u00e0teru guvernu rivale o un'opositzione chi usat su tr\u00e8mene pro indebilitare sa legitimidade de custu guvernu.\nPro esempru, is duos guvernadore coreanos ant utilizadu durante s'ist\u00f2ria is\u00f2ria a s'ispissu sa ret\u00f2rica chi issos fiant in realidade is guvernadores \u00f9nicos de sa pen\u00ecsola, e chi s'\u00e0teru guvernu est petzi unu buatone de sos Istados Unidos o de s'Unione Sovi\u00e8tica."}
{"id": "20370", "revid": "7227", "url": "https://sc.wikipedia.org/wiki?curid=20370", "title": "Copa Promotzione de Sardigna", "text": "Sa Copa Promotzione de Sardigna est una cumpetitzione de f\u00f9balu organizada dae su Comitadu Regionale Sardigna in ue s\u2019afrontant sas iscuadras de sos girones A e B de sa Promotzione Sardigna. S'iscuadra binchidora tenet su deretu de partitzipare in sa Supercopa de Sardigna cuntra de sa binchidora de sa Copa de Sardigna."}
{"id": "20371", "revid": "149", "url": "https://sc.wikipedia.org/wiki?curid=20371", "title": "Supercopa de Sardigna", "text": "Sa Supercopa Sardigna (connota finas s\u2019istajone 2009-10 comente a \"Finale Regionale Sardigna\") est una cumpetitzione de f\u00f9balu organizada dae su Comitadu Regionale Sardigna in ue s\u2019afrontant sas isquadras binchidoras de sa Copa de Sardigna e de sa Copa Promotzione de Sardigna."}
{"id": "20372", "revid": "10458", "url": "https://sc.wikipedia.org/wiki?curid=20372", "title": "Windows Phone", "text": "Windows Phone est istada una fam\u00eclia de sistemas operativos pro telefoneddu de Microsoft, presentada sa prima borta a su M\u00f2bile World Congress su 15 fre\u00e0rgiu 2010.\nFiat indiritzadu a su mercadu \"consumer\" a su contr\u00e0riu de su sistema betzu, Windows M\u00f2bile (indiritzadu a su mercadu \"enterprise\"); in prus, est incumpat\u00ecbile cun custu \u00f9rtimu e, mancai poderende\u00b7nde carchi piess\u00ecnniu, fiat unu sistema nou in s'istrutura e in s'interf\u00e0tzia: custa \u00f9rtima, derivada dae sa de Zune HD e denominada in su comintzu \"Metro UI\", posca \"Modern UI\" o \"limb\u00e0giu de design Microsoft\", at debutadu subra Windows Phone pro s'est\u00e8ndere a pustis a totu is sitemas Microsoft, incl\u00f9didu Windows 8 e sas dashboard de Xbox 360 e One.\nSa prima versione, Windows Phone 7, est arribbada in su mercadu su 21 de led\u00e0mene de su 2010 (su 8 de onniasantu in is Istados Unidos), sighida su 29 led\u00e0mene 2012 dae sa segunda generatzione, Windows Phone 8. Cun s'essida de Windows 10, Microsoft at cambiadu su n\u00f9mene de su sistema operativu pro telefoneddos e tauleddas in Windows 10 M\u00f2bile.\nUnu de is problemas prus mannos pro is impitadores de Windows Phone fiat sa disponibilidade de prus pagas aplicatziones in sa butega sua chi no in is pro is \u00e0teros sistemas prus de importu, d\u00e8pidu siat a s'arribu tardu de su sistema in su mercadu siat a su pagu interessu de carchi azienda manna de su web che Facebook, chi at favor\u00e8ssidu s'isvilupu de aplicatziones a banda de \u00e0teros programmadores, chi per\u00f2 no teniant sa calidade de is aplicatziones ufitziales pro \u00e0teros sistemas. A pustis de unu megioramentu de custa situatzione in su 2013 e de su 2014, custa difer\u00e8ntzia s'est ammanniada, batende Windows Phone a su fallimentu in totu su mundu.\nIst\u00f2ria.\nIsvilupu de su sistema operativu.\nSu traballu pro sa creatzione de una generatzione noa de Windows M\u00f2bile est inghitzada a su cumintzu de su 2004 a suta de su n\u00f9mene in c\u00f2dighe \"Photon\", ma su progetu fiat tropu adasiadu e est istadu abbandonadu. In su 2008 Microsoft at torradu a organizare is grupos de traballu pro Windows M\u00f2bile, cun su pranu de ddu publicare in su 2009 cun su n\u00f9mene de \"Windows Phone\", ma pro neghe de istentos meda at detz\u00ecdidu de publicare Windows Mobile 6.5 in s'\u00ecnteri de su traballu a subra a su sistema nou.\nWindows Phone 7 est istadu isvilupadu a a lestra: sa cunsigh\u00e8ntzia printzipale est istada sa retro-compatibilidade mancada cun is programmas isvilupados pro is s\u00e8ries pretzedentes. Larry Lieberman, respons\u00e0bile de Isvilupu de sa \"Microsoft M\u00f2bile Developer Experience\", at decraradu a pustis: \u00abSi aeremus tentu prus tempus e resursas, diamus \u00e0ere p\u00f2didu f\u00e0ghere carchi cosa pro cantu pertocat sa retro-compatibilidade\u00bb. Lieberman, in prus, s'est espressadu a subra de comente Microsoft apat proadu a castiare a su mercadu de is tzellulares in una manera diferente, tenende in mente su s\u00ecngulu cliente finale e a su pr\u00f2piu tempus is retzes aziendales. Terry Myerson, ingennieri de isvilupu de Windows Phone, at acraradu: \u00abCun s'isvilupu de is ischermos capatzitivos, sena netzessidade de pennedda, e su s\u00e8beru de hardware pretzisu pro Windows Phone 7, amus d\u00e8pidu truncare sa cumpatibilidade de is aplicatziones de Windows M\u00f2bile 6.5\u00bb.\nN\u00f9mene.\nSu n\u00f9mene \"Windows Phone\" benet in parte dae su sistema betzu de Microsoft, Windows M\u00f2bile. Prima de s'ann\u00f9ntziu ufitziale de Windows Phone 7, Microsoft at incumentzadu a p\u00f2nnere \"Windows Phones\" a is telefoneddos cun sistema operativu Windows M\u00f2bile. A pustis at annuntziadu sa prataforma sua comente \"Windows Phone 7 Series\", ma custu at intzitadu cr\u00ecticas, ca fiat tropu longu e dif\u00ectzile de impreare in is arresonos. Rispondende a custu, su 2 abrile de su 2011 Microsoft at decraradu chi su faeddu \"Series\" diat \u00e8ssere istadu bogadu dae su n\u00f9mene, lassende isceti \"Windows Phone 7\". Su decraru ufitziale est istadu:\n\u00abIs clientes pedint una manera prus simpre pro impreare su n\u00f9mene cun fitiania. Sa cosa importante est a mant\u00e8nnere s'atentu subra de su m\u00e0rchiu Windows Phone, chi amus introduidu incumentzende dae su mese de led\u00e0mene (2009, \"ndr\") e chi at a sighire a \u00e8ssere impreadu fintzas a pustis de Windows Phone 7.\u00bb\nPartenariados OEM.\nCun Windows Phone 8.1, sunt istados 17 is partner chi ant detz\u00ecdidu de impreare Windows Phone, comente Samsung, HTC, Sony, LG ma no ant presentadu totus e 17 un'aparatu cun Windows Phone.\nPartenariadu cun Nokia.\nSu 11 fre\u00e0rgiu de su 2011, in s'\u00ecnteri de una cunfer\u00e8ntzia de imprenta in Londra, Steve Ballmer e s'amministradore delegadu de Nokia Stephen Elop ant annuntziadu unu partenariadu intre is aziendas issoro chi previdiat chi Windows Phone diat \u00e8ssere essidu su sistema operativu printzipale de is telefoneddos Nokia benidores. S'idea printzipale fiat sa \"creatzione de un'ecosistema globale\" \"nou\", acostagende cuncurrentes comente a Android e iOS e faeddende de \"una gara a tres cuncurrentes\". In prus, in base a s'ac\u00f2rdiu, Bing diat \u00e8ssere essidu su motore de chirca pro is telefoneddos Nokia e ddoe depiat \u00e8ssere un'integratzione intre Nokia Maps e Bing Maps gasi comente s'Ovi Store de Nokia depiat \u00e8ssere integradu cun su Windows Phone Marketplace. Su partenariadu includiat \"colad\u00f2rgios de fundos pro royalties, promotzione e cumpartzimentu\", chi segundu Microsoft depiant \u00e8ssere \"mesurados in milliardos de dollaros\".\nIs primos telefoneddos Nokia a montare su sistema operativu de s'azienda de Redmond sunt istados is Nokia Lumia 800 e 710, presentados in lad\u00e0mene a su \"Nokia World 2011\".\nSu 3 cabudanni 2013 est annuntziadu ufitzialmente s'achirimentu dae Microsoft de sa partzidura Devices &amp; Services de Nokia pro una summa de belle 5,44 milliardos de dollaros.\nCun custu Microsoft s'est assigurada is deretos in sa produtzione de telefoneddos cun m\u00e0rchiu Lumia e Asha prus unu tzertu n\u00f9meru de brevetos Nokia; custa at sighidu a es\u00ecstere comente a azienda isvilupadora de serv\u00ectzios de localizatzione (Nokia HERE) e tecnologias noas pro is telecomunicatziones.\nStephen Elop lassat s'inc\u00e0rrigu de amministradore delegadu de sa sotziedade finlandesa (Risto Siilasmaa dd'at remplasadu) pro ass\u00f9mere su de vitzepresidente esecutivu de sa partzidura Devices &amp; Services. Est naschidu gai \"Microsoft M\u00f2bile\".\nMancari chi esseret istada achirida dae Microsoft (achirimentu acabadu in abrile 2014 pro motivos burocr\u00e0ticos) Nokia at presentadu in su M\u00f2bile World Congress 2014 una s\u00e8rie de telefoneddos denominada Nokia X e chi cumprendet sos mollos X, X+ e XL. Sa s\u00e8rie fiat basada a subra de una versione modificada de su sistema operativu Android, cun un'interf\u00e0tzia impitadore simigiante a cussa impreada dae Windows Phone e sa butega de aplicatziones sua in logu de Google Play.\nIs primos mollos targados Microsoft M\u00f2bile (formalmente ancora in suta de m\u00e0rchiu Nokia), is Nokia Lumia 530, 630, 635 e 930 sunt arribbados in su 2014; a suta de su n\u00f9mene de Microsoft M\u00f2bile est istadu afiladu fintzas su Nokia X2 cun una versione modificada de su sistema operativu Android, ma est a pustis istadu decraradu chi custu mollu diat \u00e8ssere istadu s'\u00f9rtimu.\nCumm\u00e8rtziu initziale.\nWindows Phone 7.\nMicrosoft aiat naradu chi Windows Phone 7 diat \u00e8ssere istadu cummertzializadu a tempus pro is vac\u00e0ntzias de Nadale de su 2010; in argiolas 2010 est istada distribuida sa versione beta de \"Windows Phone Developer Tools\", unu pachete grat\u00f9itu pro isvilupare aplicatziones de esecutare subra Windows Phone 7, cun Visual Studio (versione 2010 Express), Silverlight, Expression Blend, XNA Game Studio ( versione 4.0) e su \"Windows Phone Emulator\".\nWindows Phone 7 est istadu isveladu su 15 fre\u00e0rgiu de su 2010 in su M\u00f2bile World Congress de Bartzellona e Microsoft at riveladu minudas agiuntivas a su MIX 2010 su 15 martzu imbeniente. Sa versione definitiva de su programma est istada distribuida su 16 cabudanni de su matessi annu.\nWindows Phone 7 at retzidu 4 annoamentos: duos minores (Nodu e Tango) e duos majores (7.5 - Mango e 7.8). Windows Phone 7.8 est s'\u00f9rtimu annoamentu pro sos dispositivos naschidos cun Windows Phone 7.x.\nWindows Phone 8.\nSa versione manna imbeniente, Windows Phone 8, est istada annuntziada dae Microsoft su 20 l\u00e0mpadas 2012 e posta in cumm\u00e8rtziu su 29 lad\u00e0mene de su matessi annu.\nWindows Phone 8.x at retzidu chimbe annoamentos: bator minores (WP 8 Update - Portico, Update 2, Update 3, WP 8.1 Update) e unu majore, Windows Phone 8.1.\nPiess\u00ecnnios.\nInterf\u00e0tzia de impitadore.\nWindows Phone impreaiat s'interf\u00e0tzia de impitadori \"Modern UI\" (In antis \"Metro\") Microsoft. S'ischermada printzipale, \"Ischermada Start\", fiat assentada dae \"Live Tiles\", chi sunt lig\u00f2ngios a aplicatziones, funtziones o elementos individuales (cuntatos, p\u00e0ginas intern\u00e8t, aplicatziones o \u00e0teru) a forma de regiolas (\"tiles\" in limba inglesa). S'impitadore podiat agi\u00f9nghere, dimensionare, iscostiare o eliminare is regiolas, chi aparint din\u00e0micas (ddi naraiant pro custu \"Live tiles\") gr\u00e0tzias a efetos gr\u00e0ficos (furriadas, animatziones etc.) e s'annoaiant in tempus reale - pro esempru, sa regiola de unu contu de posta eletr\u00f2nica ammustraiat su n\u00f9meru de mess\u00e0gios non letos, o sa de un' aplicatzione meteo podiat informare fatu-fatu a pitzus de is cunditziones meteo. S'interf\u00e0tzia de impitadore pre-definida teniat unu tema iscuru, ma s'impitadore podiat seberare de ddu cambiare cun unu tema craru, in ue faghiat a seberare unu colore \u00f9nicu pro is regiolas intra 20 tonalidades. Is regiolas de aplicatziones esternas podiant adotare in manera autom\u00e0tica su colore seberadu o nde pigare un'indipendente.\nMedas c\u00e0bidos in Windows Phone fiant organizados in \"hub\", chi cumbinaiant c\u00e0bidos locales e in l\u00ecnia non limitende\u00b7si a ammustrare isceti elementos relativos a sa s\u00ecngula categoria, ma ammanniende\u00b7dda collinde interatziones, collegamentos e app fintzas pro m\u00e8diu de s'integratzione de su sistema cun is retzes sotziales printzipales comente Facebook e Twitter. A esempru, s'hub Foto cunteniat siat is albums creados fadende fotografias o caturende ischermadas, siat is de su contu de retze sotziale sincronizadu e ammustraiat a esempru is app installadas chi permitint mud\u00e0ntzias fotogr\u00e0ficas. \u00c0teros hub presentes sunt \"M\u00f9sica + video\", Giogos, \"e\" \"Office\".\nIntrada.\nS'impitadore interagiat cun sa prataforma Windows Phone pro m\u00e8diu de tres teclas printzipales: \"A coa\", \"Start\" e \"Chirca\".\nA coa, rapresentadu dae una fritza girada cara a manu manca, aporriat a s'ischermada pretzedente e permitiat de cungiare un'aplicatzione in esecutzione; cun una pressione perlongada ammustraiat s'ischermada de is protzessos.\nStart, rapresentadu dae su logu de Windows, aporriat a s'ischermada \"Start\" cando un'aplicatzione est in esecutzione, lassende\u00b7dda aberta in \"fundu\". Cun pressione perlongada, ativaiat is cumandos vocales \"TellMe\"\n\"Chirca\", rapresentadu dae una lente de ingrandimentu, permitiat de intrai in sa chirca integrada de Bing.\nWindows Phone impreaiat sa tecnologia \"multi-tocu\"; s'insertada de su testu acontessiat pro m\u00e8diu de una tastiera virtuale a subra a s'ischermu, chi ddi naraiant \"Word Flow\".\nMulti-prozessu.\nWindows Phone impreaiat unu sistema de gestione de is app in su fundu diferente de \u00e0teros sistemas operativos: is app presentes in \"background\" difatis no abarraiant abertas e ativas, ma \"ibernadas\" in sa mem\u00f2ria cache e tando at rim\u00f2vidu dae sa RAM; non fiant serradas de su totu ma postas in p\u00e0usa a manera de torrare ativas in pessu chi s'arratzaiat dae s'ischermada \"multitasking\". Custu permitiat de aorrare resursas hardware, comente su logu in RAM.\nNot\u00ecficas.\nSu sistema de not\u00ecficas fiat manigiadu dae is serbidores Microsoft e suportaiat app de sistema o de \u00e0teros. S'impitadore podiat retzire not\u00ecficas in forma de \"Toast\", duncas pro m\u00e8diu de unu pinnone chi apariat in s'ala superiora de s'ischermu e chi ddoe abarraiat pro carchi segundu. Cando s'impitadore non castiaiat sa not\u00ecfica, su n\u00f9meru de not\u00ecficas presentes pro s'app fiat ammustradu a subra a regiola sua.\nChirca.\nIs dillindadas de Microsoft in contu de s'hardware de is aparatos previdiant sa pres\u00e8ntzia de una tecla multifunzione de chirca in su frontale de su tel\u00e8fonu. Sa pressione in su pulsante Chircat permitiat a s'impitadore de \"chircare\" sitiados intern\u00e8t, notizias e p\u00f2ngiat in sa mapa impreende su motore de chirca Bing.Bing fiat su motore de chirca pre-definidu e m\u00e8gius integradu, ma fiat poss\u00ecbile a nde impreare \u00e0teros.\nAssistente vocale.\nIn Windows Phone 7 e 8 ddoe fiat un'assistente vocale, \"Microsoft TellMe\", chi si podiat ativare xun sa pressione perlongada de sa tecla tzentrale \"Start\". Permitiat de esecutare funtziones limitadas comente tzerriare unu cuntatu, s'abertura de aplicatziones, sa chirca, sa cumpositzione de notas e mess\u00e0gios.\nCun sa \"versione majore\" Windows Phone 8.1, Microsoft at agiuntu a sa prataforma Windows Phone un'assistente vocale intelligente, \"Cortana\". Su n\u00f9mene fiat pigadu dae sa s\u00e8rie \"Halo\", comente annuntziadu dae Joe Belfiore in s'\u00ecnteri de sa presentada in ue nd'at ammustradu is pess\u00ecnnios printzipales. \nAnnoamentos.\nSegundu cantu decraradu dae Microsoft, is annoamentos fiant imbiados a is terminales Windows Phone pro m\u00e8diu de Microsoft Update, comente in is \u00e0teros sistemas operativos basados subra Windows. Microsoft boliat per\u00f2 annoare a manera dereta onni tel\u00e8fonu cun Windows Phone e aiat pianificadu un'imbiu costante de annoamentos minores chi ant a agi\u00f9nghere funtziones in s'\u00ecnteri de s'annu e unu prus mannu annuale.\nTotu is aplicatziones esternas podiant \u00e8ssere annoadas in manera autom\u00e0tica pro m\u00e8diu de su Windows Phone Store (\"Marketplace\" in Windows Phone 7)."}
{"id": "20373", "revid": "10458", "url": "https://sc.wikipedia.org/wiki?curid=20373", "title": "Distretos de Bartzellona", "text": "Sos distretos munitzipales sunt sas unidades territoriales prus mannas de sa tzitade de Bartzellona. In s'organizatzione territoriale atuale, de su 1984, su comunu si dividet de manera amministrativa in deghe distretos chi, a bia issoro, si subdivident in unu totale de 73 bighinados. Paris, \u00f2cupant una superf\u00ectzie de 101,35 km\u00b2 (39m\u00b2).\nSos distretos sunt territ\u00f2rios in ue si materialitzat sa detzentralitzazione pol\u00ectica e amministrativa de su Comunu de Bartzellona, ca tenent autonomia e capatzidade de detzisione e gestione econ\u00f2mica in campos determinados.\nSos 10 distretos e sos 73 bighinados.\nSos 10 distritos e sos 73 bighinados de Bartzellona tenent denumenatzione num\u00e8rica e nominale puru. Sa Bartzellona ist\u00f2rica currispondet a sos distretos 1 e 2: Ciutat Vella est su n\u00f9cleu urbanu prus antigu de sa tzitade e s'Eixample est s'estensione de sa tzitade chi, sighende su Planu Cerd\u00e1, est istada realizada in su s\u00e8culu XIX, a pustis de sa demolitzione de sos muros. A ingh\u00ecriu a issa, una corona formada dae sos distretos sos cales l\u00e0canas sunt, in carchi medida, in l\u00ecnia cun cussos de sos ex comunos indipendentes de su \"Pla de Barcelona\", atacados a sa tzitade a sa fine de su s\u00e8culu XIX e a su cumintzu de su s\u00e8culu XX.\nEst su chi est acont\u00e8ssidu in sos distretos de Sants Montju\u00efc (ex comunu de Santa Maria de Sants), Les Corts (ex comunu de Les Corts de Sarri\u00e0), Sarri\u00e0-Sant Gervasi (ex comunos de Sarri\u00e0 e Sant Gervasi de Cassoles), Gr\u00e0cia (antiga Vila de Gr\u00e0cia), Horta-Guinard\u00f3 (ex comunu de Horta), Sant Andreu (ex comunu de Sant Andreu de Palomar) e Sant Mart\u00ed (ex comunu de Sant Mart\u00ed dels Proven\u00e7als). Ultres a custos noe distretos, b'est su Nou Barris puru, chi in su 1984 (cando est istada istituida s'atuale partzidura territoriale) fiat su prus gi\u00f2vanu de sa tzitade, essende costituidu dae bighinados populares medas chi, pro efetu de s'isvilupismu, fiant creschidos in sos cost\u00e0gios de Collserola partinde dae sos annos '50.\nIst\u00f2ria.\nOr\u00ecgines e antetzedentes.\nSa Bartzellona medievale fiat dividida in chimbe \u00abcuarteles\u00bb (\"quarters\"): Framenors, Pi, Mar, Sant Pere e Raval (s\u00e8culu XV).\nIn 1769 s'est fata una riforma chi at creadu chimbe \"cuarteles\"', partzidos cadaunu in oto bighinados\nIn su 1847 s'est fata una riforma noa e sa tzitade est restada dividida in bator distretos: Lonja, Sant Pere, Universidtat e Sant Pau. Prus in antis, in su 1878, si sunt istabilidos 10 distretos: I-La Barceloneta, II-Borne, III-Lonja, IV-Atarazanas, V-Hospital, VI-Audiencia, VII-Instituto, VIII-Universidad, IX-Hostafranchs e X-Concepci\u00f3n.\nIntre fines de su de XIX s\u00e8culu e printz\u00ecpios de su de XX si aiant agregadu a sa tzitade diversos munitz\u00ecpios a l\u00e0cana: in su 1897 Sants, Les Corts, Sant Gervasi de Cassolas, Vila de Gr\u00e0cia, Sant Andreu de Palomar e Sant Mart\u00ed dels Proven\u00e7als; in su 1904, Sant Joan de Horta; in su 1921, Sarri\u00e0; in su 1924, Collblanc e sa Zona Franca; e in su 1943 El Bon Pastor e su Bar\u00f3 de Viver, separados dae Santa Coloma de Gramenet. S'est realizada tando una nou ordenamentu amministrativu, de nou cun 10 distretos: I-Barceloneta y Poble Nou, II-Sant Pere, III-Lonja y Audi\u00e8ncia, IV-Concepci\u00f3, V-Atarazanas i Hospital, VI-Universitat, VII-Sants, Les Corts e Hostalfranchs, VIII-Gr\u00e0cia e Sant Gervasi, IX-Horta e Sant Andreu del Palomar, X-Sant Mart\u00ed dels Proven\u00e7als.\nIn su 1933 s'est torradu a f\u00e0ghere un \u00e0teru ordinamentu, custu puru cun deghe distretos: I-Barceloneta, II-Poble Sec y Montju\u00efc, III-Sarri\u00e0, Vallvidrera y Sant Gervasi, IV- Sant Pere y Dreta de l'Eixample, V-Raval, VI-Esquerra de l'Eixample, VII-Sants, Les Corts e Hostafrancs, VIII-Gr\u00e0cia, IX-Horta, Sant Andreu del Palomar, Sagrera e Camp de l'Arpa, X-Sant Mart\u00ed de Proven\u00e7als, Clot e Poblenou. A custos distretos lis ant agregadu in su 1949 XI-Les Corts e XII-Sagrada Fam\u00edlia.\nSos distretos de su 1984.\nIn sos annos 1980, a pustis de sa ditadura franchista, su nou cuntzistoru democr\u00e0ticu at cumintzadu unu protzessu de riorganizatzione de sos distretos munitzipales, cun s'obietivu de incuragire sa detzentralizatzione de s'amministratzione e sa partetzipatzione tzitadina. A pustis de unu per\u00ecodu longu de ist\u00f9diu e debata, in ghenn\u00e0rgiu de 1984 si aiat aprovada s'organizatzione atuale de deghes distretos. Sa divisione noa s'est fata cunsiderende a crit\u00e8rios sotzioculturales e ist\u00f2ricos de sa tzitade, ca sa majoria de sos distretos currispondent, in grandu mesura, cun sos antigos munitz\u00ecpios indipendentes aunidos a Bartzellona durante sos su de XIX s\u00e8culos e XX, e chi galu cunservant una personalidade pr\u00f2pia e una coesione interna importante.\nSa Bartzellona de sos bighinados.\nIn su 2005 su Munitz\u00ecpiu bartzellonesu, cun Joan Clos comente a s\u00ecndigu, at cunsideradu de bis\u00f2ngiu creare una noa divisione amministrativa, cun noas unidades territoriales in intro de sos distretos munitzipales, cun s'obietivu de megiorare ssos serv\u00ectzios de curtzesa. Su progetu fiat istadu batejadu comente \"La Barcelona dels barris\" (Sa Bartzellona de sos bighinados). Tras diversos meses de ist\u00f9dios e debatas, sa mapa de sos 73 bighinados est istada aprovada in su mese de nadale de su 2006. Sa detzisione non fiat sena chistione, dae chi sunt istados segmentados calicunos bighinados ist\u00f2ricos cunsiderados dae sos ass\u00f2tzios de bighinos comente a \u00f9nica unidade, comente pro El Clot (de su cale est istadu separadu su bighinadu de El Camp del Arpa), Sants (de su cale est istadu separadu su bighinadu de Badal), l'Esquerra de l'Eixample (dividida intre La Nova Esquerra de l'Eixample e l'Antiga) o el Poble Nou (frammentadu in chimbe bighinados). E, a s'imbesse, carchi unidade de bighinados prus minores no ant bidu realizadas sas aspiratziones suas de si cunvertire in bighinados cun reconnoschimentu ufitziale, comente Can Caralleu, Penitents, Torre Melina o El Polvor\u00ed."}
{"id": "20374", "revid": "10458", "url": "https://sc.wikipedia.org/wiki?curid=20374", "title": "Distretu de Ciutat Vella (Bartzellona)", "text": "Su distretu de Ciutat Vella (in ispagnolu \"Ciudad Vieja\", in sardu \"Tzitade Betza\") est unu de sos deghe distretos in chi si dividit a livellu amministrativu sa tzitade ispagnola de Bartzellona. Est su distretu n\u00f9meru 1 de sa tzitade e includet totus su tzentru ist\u00f2ricu suo. Tenet un'estensione de 4,37 km\u00b2 e una pobulatzione de 104.507 abitantes (INE, 2010). Est su de tres distretos cun sa densidade demogr\u00e0fica majore de su munitz\u00ecpiu, cun 24.583 abitantes pro chil\u00f2metru cuadradu (INE, 2009).\nHistoria.\nSa Bartzellona atuale est frutu de s'annessione de sos munitz\u00ecpios antigos de su pranu de Bartzellona: Les Corts de Sarri\u00e0, Vallvidrera, Sant Gervasi de Cassolas, Santa Maria de Sants, Gr\u00e0cia, Sant Andreu de Palomar, Sant Mart\u00ed dels Proven\u00e7als e Horta. Su munitz\u00ecpiu antigu de Bartzellona ocupaiat su chi oe est su Distretu de Ciutat Vella e s'Eixample; a c\u00e0usa de su fatu chi custu \u00f9rtimu non teniat n\u00f9cleu de populatzione, sa Bartzellona betza s'agatat in su chi in die de oe est su distretu de Ciutat Vella, tancada dae sa prima mur\u00e0glia romana finas a s'\u00f9rtima, chi dataiat de XIV s\u00e8culu e chi est istada iscontzada in su 1854. Petzi si cunservat unu cantu minore de sas mur\u00e0glias a su printz\u00ecpiu de su Paral\u2022lel, a su chirru de sas Drassanes.\nS'ist\u00f2ria de su distretu comintzat cun sa fundatzione de Bartzellona in su Monte Taber. Sos primos romanos ant seberadu unu monte minore intre duos trainos, Collserola (oe in die La Rambla) e su de Junqueras (oe in die sa Via Laietana). In cuddu logu si aiat fundadu sa \"Col\u00f2nia Iulia Augusta Paterna Fauentia Barcino\", o, semplitzemente, Barcino, sostituinde un'antigu istabilimentu romanu in Montju\u00efc, chi si creet chi diat p\u00f2dere \u00e8ssere ue oe agatamus su bighinadu de sa Marina del Port, e chi si diant abbandonare a causa de sas cr\u00e8schidas de su Llobregat, chi impediant s'impreu de su portu.\nFinas a su XII s\u00e8culu, sa Bartzellona antiga biviat tancada in intro de su per\u00ecmetru de sa mur\u00e0glia romana de IV s\u00e8culu, chi est istada acontzada in parte pro sos primos contes de Bartzellona. No est istadu finas a sa fines de su XII s\u00e8culu chi sa tzitade at isperimentadu una cr\u00e8schida, aumentada de prus durante su s\u00e8culu imbeniente, pro amparare sos bighinados chi si fiant formados a ingh\u00ecriu de sos caminos de intrada de sa tzitade, a extramuros, e chi la poniant in connessione cun sas villas de a curtzu. Calicunas de custas sunt istadas La Boria, su Monast\u00e8riu de Sant Pere de les Puelles e Vilanova de Mar, custa \u00f9rtima furriende de sa cr\u00e8sia de Santa Maria de las Arenas, oe prus connota comente Santa Maria del Mar. A nord s'agataiat un'\u00e0tera bidda noa puru, a ingh\u00ecriu de sa cullegiada de Santa Anna, ue oe b'est La Rambla.\nBighinados.\nSos bighinados de sa Ciutat Vella sunt:\nIstitutziones isportivas.\nIn su distretu de Ciutat Vella bi sunt medas istitutziones isportivas; intre sas printzipales bi sunt sas iscuadras de f\u00f9balu de:\nCr\u00ecticas a sos protzessos de turistificatzione.\nCarchi movimentu de su bighinadu est gherrende contra sa pol\u00ectica tur\u00ecstica cumintzada munitzipale, chi calificant de etzessiva, a es\u00e8mpiu sa \"Prataforma contra s'ispeculatzione de su Raval\". Afirmant chi sa Ciutat Vella est su distretu cun sa majore densidade de albergos e apartamentos tur\u00ecsticos de totu sa tzitade (belle su vol\u00f9mene de populatzione istatzionale o pro dies est de sa 40%), cosa chi cajonat graves problemas in s'istrutura sotziale de su bighinadu: aumentu esponentziale de sos prejos de alimentatzione, de sas domos, espulsione de bighinos pro turistas, sonidu, distrutzione de s'istrutura sotziale de su bighinadu e c\u00e0mbiu de atretzaduras de su bighinadu pro atretzaduras tur\u00ecsticas, totus protzessos chi si podent definire de turistificatzione."}
{"id": "20383", "revid": "20308", "url": "https://sc.wikipedia.org/wiki?curid=20383", "title": "Copa Cossu-Mariotti", "text": "Sa Copa Cossu-Mariotti fiat unu trofeu chi beniat assignadu dae sa setzione Sardigna de sa F.I.G.C. a s'iscuadra sarda m\u00e8gius classificada a su t\u00e8rmine de su Campionadu de S\u00e8rie D. "}
{"id": "20385", "revid": "10458", "url": "https://sc.wikipedia.org/wiki?curid=20385", "title": "Eccellenza Sardigna 2012-2013", "text": "Su campionadu italianu de f\u00f9balu de Eccellenza regionale est istadu su de bintiduos organizadu in It\u00e0lia. Rapresentaiat su de ses livellos de su f\u00f9balu italianu.\nCustu est su girone organizadu dae su comitadu regionale de Sardigna, difatis sa prima divisione de su f\u00f9balu sardu, e est istadu bintu dae s'Olbia, sende su de ses campionados de primu livellu bintos dae custa sotziedade in s'ist\u00f2ria sua.\nClass\u00ecfica finale.\n\"Legenda:\"\n Torrant a dae segus diretas in Promotzione 2013-2014.\nNotas:\nResurtados.\nSu calend\u00e0riu de su campionadu de Eccellenza regionale Sardigna est istadu publicadu su 6 de cabudanni de su 2012 dae su Comitadu Regionale Sardigna. Su campionadu fiat cumintzadu su 16 de cabudanni de su 2012 e aiat acabadu su 28 de abrile de su 2013. S'\u00f9nicu turnu intre-chida (francu eventuales rec\u00f9peros) s'at chertadu su 1\u00ba de santandria de su 2012, mentras turnos de pasu sunt istados osservados su 30 de nadale 2012, su 10 de fre\u00e0rgiu, su 24 de martzu e su 31 de martzu 2013.\nIspar\u00e8gios.\nPlay-off.\nEssende chi sa segunda classificada (su Latte Dolce) aiat acabadu s'istajone cun prus de 6 puntos de avant\u00e0giu prus de sa de tres classificadas, comente a de regulamentu sos play-off non si sunt chertados e su Latte Dolce est istadu amm\u00ectidu diretamente a sos play-off natzionales.\nTriangulare Eccellenza-Promotzione.\nSu triangulare est formadu da s'Alghero, chi aiat p\u00e8rdidu su play-out de Eccellenza Sardigna, su La Palma de Casteddu, chi aiat bintu su play-off Promotzione de su girone A, e su Valledoria, chi aiat bintu su play-off Promotzione de su girone B. S'iscuadra binchidora de su torneu at a partetzipare a su campionadu de Eccellenza 2013-14, sa segunda e sa de tres classificadas a su campionadu de Promotzione.\nDetzisiones finales.\n\"Prom\u00f2vidas\"\n\"Play-off\"\n\"Torradas a dae segus\"\nProvedimentos imbenientes.\n\"Prom\u00f2vidas\""}
{"id": "20386", "revid": "7227", "url": "https://sc.wikipedia.org/wiki?curid=20386", "title": "Unione Sportiva Tempio 1946", "text": "S'Unione Sportiva Tempio 1946, m\u00e8gius connota comente a Tempio, est una sotziedade de f\u00f9balu italiana cun sede in sa tzitade gadduresa de T\u00e8mpiu, in Prov\u00ecntzia de T\u00e0tari. Militat in sa Prima Categoria, sa de sete divisiones de su campionadu italianu, chi currispondet a sa de tres divisiones in sa pir\u00e0mide de su f\u00f9balu sardu.\nFundada in su 1946 cun su n\u00f9mene de Gaddura, torrada a si fundare in su 2008 e in su 2017, s'iscuadra at segudadu comente a livellu prus artu sa S\u00e8rie C2, a cale at pigadu ala pro 13 bias. Su m\u00e8gius resurtadu in custa categoria resurtat \u00e8ssere unu de ses locos in s'istajone 1991-1992.\nAnnotamala tenet in su palmar\u00e8s suo un'Iscudetu Diletantes, bintu in su 2007.\nSu colore suo est s'asulu, su s\u00ecmbulu est su puddu de Gaddura e chertat sas partidas in s'ist\u00e0diu Nino Manconi."}
{"id": "20387", "revid": "15504", "url": "https://sc.wikipedia.org/wiki?curid=20387", "title": "Fler\u00f2viu", "text": "Su fler\u00f2viu (pretzedentemente nodidu cun su n\u00f9mene sistem\u00e0ticu temporale \"ununqu\u00e0diu\", o \"eka-prumu\") est s'elementu cun n\u00f9meru at\u00f2micu 114 inditadu cun su s\u00ecmbulu Fl, i est un'elementu transur\u00e0nicu sint\u00e8ticu. Su n\u00f9mene temporale fiat ununqu\u00e0diu e fiat ufitzializadu dae sa IUPAC in onore de su f\u00ecsicu russu Georgij Fl\u00ebrov.\nSunt istados osservados unos 80 decadessimentos radioativos de su fler\u00f2viu, 50 deretos e 30 derivantes dae su decadessimentu de su liverm\u00f2riu e de s'oganesson. Totu is decadessimentos sunt istados assignados a is ses is\u00f2topos dae su 284 a su 289. A oe s'is\u00f2topu cun vida prus longa connotu est su 289Fl cun un'emivida de unos 2,6 segundos, cun totu ca ddoe diant \u00e0ere osservatziones de un'is\u00f2meru nucleare, su 289bFl, cun un'emivida de agiomai 66 segundos, chi aici diat \u00e8ssere unu de sos elementos cun prus vida longa de sa regione de sos elementos super-graes.\nIst\u00f9dios ch\u00ecmicu-f\u00ecsicos esecutados in su 2007, inditant chi su fler\u00f2viu giai de siguru non possedit propiedades anteditas de sa t\u00e0ula peri\u00f2dica e diat p\u00e0rrere \u00e8ssere su primu elementu super-grae chi t\u00e8ngiat propiedade pr\u00e8tzisas a is gasos n\u00f2biles d\u00e8pidas a sos efetos relativ\u00ecsticos de sa massa sua. Nointames diat p\u00f2dere t\u00e8nnere propiedades simbigiantes a is de su prumu e de s'ist\u00e0ngiu."}
{"id": "20388", "revid": "18267", "url": "https://sc.wikipedia.org/wiki?curid=20388", "title": "Derbi de Gaddura", "text": "Su Derbi de Gaddura est su n\u00f9mene cun su chi si connoschet sa partida intre sas iscuadras istoricamente de importu prus mannu de Gaddura e duas de sas iscuadras sardas printzipales, s'Olbia e su Tempio.\nLig\u00e0menes esternos.\n "}
{"id": "20389", "revid": "2404", "url": "https://sc.wikipedia.org/wiki?curid=20389", "title": "Mosc\u00f2viu", "text": "Su mosc\u00f2viu (pretzedentemente nodidu cun su n\u00f9mene sistem\u00e0ticu temporale \"ununp\u00e8ntiu\", o \"eka-bismutu\") est un'elementu super-grae sint\u00e8ticu de sa t\u00e0ula peri\u00f2dica, chi tenet comente a s\u00ecmbulu Mc e n\u00f9meru at\u00f2micu 115. S'elementu est istadu intradu in sa t\u00e0ula peri\u00f2dica ufitziale de sa IUPAC su 30 de nadale 2015 paris cun is elementos cun n\u00f9meru at\u00f2micu 113, 117 e 118, andende gai a cumpletare su de sete per\u00ecodos de sa t\u00e0ula.\nSu 1\u00ba de fre\u00e0rgiu de su 2004, sa s\u00ecntesi de su mosc\u00f2viu e de su nih\u00f2niu sunt istadas aporridas in sa rivista sient\u00ecfica Physical Review C de unu grupu cumpostu dae iscientziados russos de su Joint Institute for Nuclear Research de s'Universidade de Dubna, e iscientziados istadunidensos de su Lawrence Livermore National Laboratory.\nSu grupu at inditadu de \u00e0ere bombardadu de s'amer\u00ectziu (elementu 95) cun c\u00e0lciu (elementu 20), produende bator \u00e0tomos de mosc\u00f2viu (elementu 115). Custos \u00e0tomos, segundu cantu inditadu, sunt decaidos in nih\u00f2niu (elementu 113) in una fratzione de segundu. Su nih\u00f2niu prod\u00f9sidu est es\u00ecstidu pro 1,2 segundos, in antis de decaire in elementos n\u00f2didos."}
{"id": "20390", "revid": "149", "url": "https://sc.wikipedia.org/wiki?curid=20390", "title": "Eccellenza Sardigna 1994-1995", "text": "Su campionadu italianu de f\u00f9balu de Eccellenza Sardigna 1993-1994 est istadu su de bator organizadu in It\u00e0lia. Rapresentat su de ses livellos de su f\u00f9balu italianu.\nCustu est su campionadu regionale de Sardigna organizadu dae su Comitadu Regionale Sardu."}
{"id": "20391", "revid": "7227", "url": "https://sc.wikipedia.org/wiki?curid=20391", "title": "Istajone de s'Olbia 2020-21", "text": "S'istajone 2020\u201321 est sa 79a istajone de f\u00f9balu cumpetitivu de s'Olbia, cun s'iscuadra chi part\u00ectzipat a su campionadu italianu de S\u00e8rie C. Est sa de chimbe istajones de su club in su de tres livellos de su f\u00f9balu italianu, e sa de s\u00e8ighi in totale.\nA c\u00e0usa de su covid, ocannu sa Copa It\u00e0lia de S\u00e8rie C est istada annullada e, duncas, su campionadu est s'\u00f9nica cumpetitzione chertada dae s'iscuadra."}
{"id": "20392", "revid": "2404", "url": "https://sc.wikipedia.org/wiki?curid=20392", "title": "Liverm\u00f2riu", "text": "Su liverm\u00f2riu (pretzedentemente nodidu cun su n\u00f9mene sistem\u00e0ticu temporale \"ununh\u00e8xiu\", o \"eka-pol\u00f2niu\") est un'elementu super-grae sint\u00e8ticu de sa t\u00e0ula peri\u00f2dica, chi tenet a s\u00ecmbulu Lv e n\u00f9meru at\u00f2micu 116.\nSu 6 nadale de su 2000, sa s\u00ecntesi de su liverm\u00f2riu fiat annuntziada dae unu grupu cumpostu dae iscientziados russos de su Joint Institute for Nuclear Research de s'Universidade de Dubna e iscientziados istadunidenses de su Lawrence Livermore National Laboratory, cun s'agiudu de su personale de su Research Institute of Atomic Reactors de Dimitrovgrad e de su State Enterprise Electrohimpribor de Lesnoj.\nSu grupu at aporridu de \u00e0ere bombardadu de su plut\u00f2niu-244 (elementu 94) cun c\u00e0lciu (elementu 20), produende apuntu \u00e0tomos de Liverm\u00f2riu (elementu 116). Custos \u00e0tomos, segundu cantu aporridu, sunt decaidos in fler\u00f2viu (elementu 114) in 47 ms.\nSu n\u00f9mene, assignadu in su nadale 2011 de sa IUPAC, est in onore de su Lawrence Livermore National Laboratory de Livermore, in Calif\u00f2rnia.\nS'iscoberta de su liverm\u00f2riu e de s'oganesson annuntziada in su 1999 de su Lawrence Berkeley National Laboratory, fiat torrada a tratare a fatu de s'isc\u00e0ndalu de sa frassificatzione de is proas a banda de unu chircadore (Victor Ninov)."}
{"id": "20393", "revid": "7227", "url": "https://sc.wikipedia.org/wiki?curid=20393", "title": "Tom Lister, Jr.", "text": "Thomas Duane \"Tom\" Lister, Jr. (Compton, California, 24 l\u00e0mpadas, 1958 \u2013 Marina del Rey, California, 10 Nadale, 2020), fiat unu atore americanu."}
{"id": "20394", "revid": "7227", "url": "https://sc.wikipedia.org/wiki?curid=20394", "title": "Limba persiana", "text": "Su persianu (in persianu: \"\u0698\u0628\u0627\u0646 \u067e\u0627\u0631\u0633\u06cc\") est una limba indo-europea chi faghet parte de sas limbas indo-iranianas. Su persianu est faeddadu dae 110 milliones de persones."}
{"id": "20395", "revid": "10458", "url": "https://sc.wikipedia.org/wiki?curid=20395", "title": "Gabriel Garc\u00eda M\u00e1rquez", "text": "Gabriel Jos\u00e9 de la Concordia Garc\u00eda M\u00e1rquez, connotu comente Gabriel Garc\u00eda M\u00e1rquez o su nom\u00ecngiu Gabo (Aracataca, 6 martzu 1927 \u2013 Tzitade de M\u00e8ssicu, 17 abrile 2014), est istadu un'iscritore, giornalista e sagista colombianu naturalizadu messicanu, binchidore de su Pr\u00e8miu Nobel pro sa literadura de su 1982.\nEst unu de is prus iscritores famados in limba ispagnola e cunsideradu unu de is prus esponentes emblem\u00e0ticos de su \"realismu m\u00e0gicu\", ca s'\u00f2pera sua at donadu unu contribuidu mannu a nde ischidare su riellu pro sa literadura latino-americana. S'istile suo est iscurriditu, ricu e semper carpidu dae un'ironia marigosa. Is romanzos suos sunt caraterizados dae istruturas narrativas articuladas, cun trobeddos fitianos intre realidades e fantasia, intre ist\u00f2ria e legenda, cun sa pres\u00e8ntzia de pranos pl\u00f9rimos de letura, fintzas alleg\u00f2ricos, tentos in pari dae un'impreu s\u00e0biu de sa prolessi e de s'analessi. Su suo romanzu prus famadu, \"Cien a\u00f1os de soledad\", est istadu botadu comente a segunda \u00f2pera in limba ispagnola prus de importu iscrita in s'\u00ecnteri de su de IV Cungressos internatzionales de sa Limba Ispagnola tentu a Cartagena de Indias in Col\u00f2mbia in su martzu de su 2007, a pustis isceti de \"Don Quijote de la Mancha\" de Miguel de Cervantes.\nBiografia.\nSu prus mannu de is s\u00e8ighi f\u00ecgios de su telegrafista Gabriel Eligio Basilio Garc\u00eda (1901-1984) e de s'indovina Luisa Santiaga M\u00e1rquez Iguar\u00e1n (1905-2002), Gabriel Garc\u00eda M\u00e1rquez est naschidu in Aracataca, una biddighedda fluviale de sa Col\u00f2mbia setentrionale, su 6 martzu de su 1927 (mancari b\u00e8ngiat s'ispissu aporridu comente a annu de n\u00e0schida, faddende, su 1928). A pustis de su ai tramudadu a Riohacha, su gi\u00f2vanu Garc\u00eda M\u00e1rquez est pesadu cun is ajajos maternos: su coronellu liberale Nicol\u00e1s Ricardo M\u00e1rquez Mej\u00eda (1864-1936) e sa pobidda sua Tranquilina Iguar\u00e1n Cotes (1863-1947), una connoschidora manna de contos e legendas locales. Comente s'acostumat in is biddas isp\u00e0nicas, tenet is duos sambenados de su babbu e de sa mama.\nIn su 1937, a pustis de sa morte de s'ajaju acont\u00e8ssida s'annu pretzedente, Garc\u00eda M\u00e1rquez s'est tramudadu a Barranquilla pro istudiare. Dae su 1940 at frecuentadu su \"Colegio San Jos\u00e9\" e s'est diplomadu in su \"Colegio Litzeu de Zipaquir\u00e1\" in su 1946. S'annu a pustis, Garc\u00eda M\u00e1rquez s'est tramudadu a Bogot\u00e0 pro istudiare giurisprud\u00e8ntzia e si\u00e8ntzias pol\u00ecticas in s'Universidad Nacional de Col\u00f2mbia, ma chitzo at abbandonadu s'ist\u00f9diu pro neghe de su pagu interessu pro cussas mat\u00e8rias.\nSu cumintzu de su traballu de giornalista (1948-1961).\nA pustis de s'abbolotu de su 1948 (in su per\u00ecodu naradu \"La Violencia\", acabbadu cun sa ditadura de Gustavo Rojas Pinilla in su 1953), in ue in su fogu de sa pensione in ue biviat aiat brusiadu unos cantos iscritos suos, s'est tramudadu a Cartagena in ue at cumintzadu a traballare a primu comente a redatore e a pustis comente reporter de \"El Universal\". A sa fine de su 1949 s'est tramudadu a Barranquilla pro traballare comente a opinionista e imbiadu de \"El Heraldo\". Imbitadu dae \u00c1lvaro Mutis, in su 1954 Garc\u00eda M\u00e1rquez est furriadu a Bogot\u00e1, a traballare a \"El Espectador\" comente imbiadu e cr\u00ecticu tzinematogr\u00e0ficu. S'annu imbeniente at coladu una pariga de meses in Roma, a primu comente imbiadu in sa tzitade, ue at sighidu cursos de regia in su Tzentru Isperimentale de Tzinematografia, a pustis si nch'est andadu a Parigi.\nRaportu cun Cuba.\nIn su 1958, a pustis \u00e8ssere abarradu in Londra, Garc\u00eda M\u00e1rquez est torradu in Sudamerica, istabilinde\u00b7si in Venezuela. In su pr\u00f2piu annu at c\u00f2juadu a Barranquilla Mercedes Barcha e, a pustis de sa pigada a su podere de Fidel Castro, at bisitadu Cuba, in ue at connotu personalmente a Che Guevara, e at traballadu (in antis in Bogot\u00e0, posca in New York) pro s'ag\u00e8ntzia \"Prensa Latina\", fundada dae Jorge Ricardo Masetti e dae Castro etotu, chi est essidu unu bonu amigu suu. Custa amigh\u00e8ntzia cun su \"l\u00edder maximo,\" chi issu at definidu prus intelletuale e liter\u00e0ria chi no pol\u00ectica, dd'at batidu cr\u00ecticas, sena dd'impedumare comente si siat de \u00e8ssere istimadu fintzas in is Istados Unidos (a es\u00e8mpiu dae s'ex Presidente Bill Clinton, chi at decraradu chi est s'iscritore preferidu suo, e dd'at fintzas addobiadu in sa Domo Bianca, boghende sa proibitzione a su vistu de intrada postu a s'iscritore in su 1961, a c\u00e0usa de sa frecuentatzione sua de Cuba). Dae sa pobidda Mercedes Barcha Prado (1932-2020) at tentu duos f\u00ecgios, Rodrigo (n\u00e0schidu in Bogot\u00e1 in su 1959) e Gonzalo (n\u00e0schidu in M\u00e8ssicu in su 1962).\nIn su 1961 s'est tramudadu a New York, semper comente a imbiadu de \"Prensa Latina\". Intendende\u00b7si postu a suta de bardiamentu dae sa CIA e minetzadu dae is disterrados cubanos anti-castristas, at detzididu de si trasferire in M\u00e8ssicu, a pustis de \u00e0ere p\u00e8rdidu s'autorizatzione a sa resid\u00e8ntzia permanente comente a cronista in is Istados Unidos, a pustis a detzisos pol\u00ecticos.\nIn su 1971, pro neghe de su \u00abaffaire Padilla\u00bb - su guvernu cubanu aiat fatu arrestare e a pustis obligadu a una auto-cr\u00ectica p\u00f9blica, in ue acusaiat a sese matessi e sa mugere (pro p\u00f2dere t\u00e8nnere su vistu de bessida), su poeta Heberto Padilla, pro \u00e0ere iscritu contra sa Rivolutzione e su castrismu: medas intelletuales sotzialistas e comunistas, comente Jean-Paul Sartre, Simone de Beauvoir, Alberto Mor\u00e0via, Mario Vargas Llosa, Federico Fellini e \u00e0teros, ant firmadu una l\u00ectera de cr\u00ectica a su guvernu cubanu, seghende de aici is raportos issoro e s'amparu a Castro. Garc\u00eda M\u00e1rquez est istadu, a su contr\u00e0riu, s'\u00f9nicu de is intelletuales interpellados chi s'est refudadu de firmare custa l\u00ectera aberta e su fatu chi Vargas Llosa l'aeret imbetzes fatu, at interr\u00f9mpidu su longu raportu issoro de amigh\u00e8ntzia (Vargas Llosa aiat iscritu sa tesi sua de dotoradu a pitzus de s'\u00f2pera de Garc\u00eda M\u00e1rquez); is duos iscritores sudamericanos non si sunt faeddados pro prus de trinta annos a pustis de unu chertu in Tzitade de su Messico in su 1976, in ue, pro is difer\u00e8ntzias pol\u00ecticas e pro motivos personales, Vargas Llosa at corfidu a Garc\u00eda M\u00e1rquez cun unu pinnigosu a fache. Isceti in su 2007, mancari Vargas Llosa siat abarradu anticomunista e neo-liberista, is duos si sunt in parte apaghiados cando s'autore peruvianu at perm\u00ectidu sa publicatzione de unu s\u00e0giu suo de su 1971, in s'introdutzione de un'editzione noa de \"Cien a\u00f1os de soledad\".\nGabriel Garcia Marquez (paris a s'amigu suo italianu Cesare Zavattini) a Cuba est istadu co-fundadore de s'Iscola Internatzionale de Tz\u00ecnema e TV (in San Antonio de su Los Banos, in sa periferia de S'Avana) oe in die ancora ativa meda.\nAtividade liter\u00e0ria e pol\u00ectica imbeniente (1961-2000).\nS'es\u00f2rdiu liter\u00e0riu suo est acont\u00e8ssidu in su 1955 cun su romanzu \"La hojarasca\", ma su primu contu est de su 1947. A pustis de su trasferimentu in M\u00e8ssicu, s'est dedicadu in manera costante a s'iscritura. In su 1967 at publicadu s'\u00f2pera sua prus connota: Cien a\u00f1os de soledad, unu romanzu chi contat is fainas de prus generatziones de sa fam\u00eclia Buend\u00eda in Macondo. Un'\u00f2pera cumplicada e rica de riferimentos e suspios a s'ist\u00f2ria e a sa cultura pobulare sudamericana, cunsiderada sa m\u00e0ssima espressione de su realismu m\u00e0gicu, e chi at cunsagradu in totu su mundu a Garc\u00eda M\u00e1rquez comente autore de su livellu prus artu.\nIn su 1973 lassat in manera temporale, pro agiumai duos annos, sa literadura pro si dedicare a su giornalismu in su campu, comente a sinnu de protesta pro su corfu de istadu tzilenu de su generale Augusto Pinochet, chi at batidu a sa morte de su presidente Salvad\u00f2r Allende. In su 1974, a Roma at fatu parte de sa sessione II de su Tribunale Russell, organizatzione indipendente fundada dae su matem\u00e0ticu e pensadore Bertrand Russell e dae su fil\u00f2sofu Jean-Paul Sartre a su tempus de sa gherra de su Vietn\u00e0m, chi at esaminadu is violatziones de deretos umanos in Tzile.\nIn is annos benidores ant sighidu numerosos romanzos e s\u00e0gios, comente \"El oto\u00f1o del patriarca\" (1975), \"Cr\u00f3nica de una muerte anunciada\" e s'ir\u00f2nicu \"El amor en los tiempos del c\u00f3lera\", publicados in is annos setanta e otanta, chi otenent una resessida manna de p\u00f9blicu in totu su mundu, e chi sunt istados furriados a pell\u00eccula tzinematogr\u00e0fica. In su 1976 at decraradu chi no diat \u00e0ere publicadu prus nudda finas chi Pinochet diat \u00e0ere poderadu su podere in Tzile, ma at cambiadu idea in su 1980, atzetende una publicatzione noa; in su 1986 at publicadu imbetzes, semper in sa ditadura de Santiago, \"La aventura de Miguel Litt\u00edn clandestino en Chile\", reportage a pitzus de su regista dissidente tzilenu Miguel Litt\u00edn.\nDae su 1975, Gabriel Garc\u00eda M\u00e1rquez at b\u00ecvidu intre su M\u00e8ssicu, Cartagena de Indias, S'Avana e Parigi. In su 1982, est istadu onoradu cun su Pr\u00e8miu Nobel pro sa literadura. Dae is annos Otanta a is annos Noranta at coladu pagu tempus in p\u00e0tria (torrende in sa resid\u00e8ntzia betza in Aracataca in su 1983, s'annu in antis de sa morte de babbu suo), insambentada dae sa gherra intre guvernu, traficantes de droga e gherreris che is FARC. Comente giai fatu in passadu, Garc\u00eda M\u00e1rquez est istadu mediadore pro chircare de ot\u00e8nnere sa paghe in Col\u00f2mbia, finas a is annos 2000.\nIn su 1986 connoschet sa ghia sovi\u00e8tica Michail Gorbachev in Mosca e part\u00e8tzipat a tzerim\u00f2nias pol\u00ecticas cumbidadu dae Carlos Andr\u00e9s P\u00e9rez in Venezuela e Fran\u00e7ois Mitterrand in Frantza. In is annos Noranta, in antis de sa maladia chi dd'at a corfire, essit simpatizante de sa ghia venezuelana Hugo Ch\u00e1vez e de su sotzialismu de su de XXI s\u00e8culos, mancari sena nd'apretziare totu is initziativas, sustentende s'atzione de Castro cun sa ghia bolivariana, chi segundu s'iscritore est serbida a nde moderare positziones estremas medas.\nIn prus, cr\u00ecticat su presidente colombianu \u00c1lvaro Uribe V\u00e9lez, ex liberale de manca passadu a su tzentru-dereta, prus che totu pro sa pol\u00ectica proibizionista sua in contu de drogas chi, segundu s'iscritore, diat afortiare cartellos de sos traficantes de cocaina imbetzes de ddos romanire, mentras su sessamentu de sa \"gherra a is drogas\" podiat ab\u00e8rrere iscen\u00e0rios de apasigamentu cun is alas de populatzione chi apojant is cartellos, cumbidende custos \u00f9rtimos a dep\u00f2nnere is armas. A pitzus de is cartellos de sa droga iscriet fintzas sa relata \"Noticia de un secuestro\", unu libru-intervista a is presoneris de unu secuestru de persone a \u00f2pera de su traficante Pablo Escobar. S'oponet a s'istradadura de Escobar in is USA, narende chi depiat \u00e8ssere giudicadu pro is cr\u00ecmines suos in Col\u00f2mbia e a sa militarizzazione de su paisu. S'iscritore at propostu una pol\u00ectica de mediatzione e de paghe intre guvernu, cartellos e grupos cumbatentes comente a is FARC.\nSa maladia e sa torrada (2000-2010).\nIn su 1999 ddi dianni\u00f2sticant linfoma no Hodgkin chi ddu intzullet a incumentzare a iscr\u00ecere is mem\u00f2rias suas, dedichende\u00b7ddi oras medas d\u00f2nnia die, e in su 2000 su peri\u00f2dicu peruvianu \"La Rep\u00fablica\" difundet sa noa errada chi diat \u00e8ssere mortu in curtzu. In realidade fiat a Los Angeles, pro f\u00e0ghere carchi tziclu de chemioterapia; at naradu chi su tumore est istada s'ocasione pro torrare a iscr\u00ecere a pustis de unu per\u00ecodu de mud\u00ecmene.\nPagu a pustis est tzirculadu in retze s'iscritu \"La Marioneta\", una ratza de dispedida a is amigos prus caros. In un'intervista de su 2 l\u00e0mpadas 2000 a su peri\u00f2dicu salvadorianu \"El Diario de Hoy\", Garc\u00eda M\u00e1rquez nde at negadu sa paternidade, afirmende: \u00abSu chi mi diat p\u00f2dere ochire est chi calicunu creat chi deo apa iscritu una cosa aici \"kitsch\". Est s'unica faina chi mi apensamentat\u00bb. A pustis, Garc\u00eda M\u00e1rquez e s'autore de su petzu, Johnny Welch, si sunt addobiados, ponende fine a sa cuntierra.\nIn su 2002 at publicadu sa prima parte de s'autobiografia sua \"Vivir para contarla\". In su 2005 Garc\u00eda M\u00e1rquez, binta a manera cumprida sa batalla sua contra a su cancru, est torradu a sa narrativa cun su chi diat \u00e8ssere istadu s'\u00f9rtimu romanzu suo, \"Memoria de mis putas tristes\", mentras in su 2010, torrende a cumintzare sa l\u00ecnia autobiogr\u00e0fica, at publicadu su s\u00e0biu \"Yo no vengo a decir un discurso\", collida de arresonos iscritos dae issu e pronuntziados in v\u00e0rias ocasiones. In is annos 2000 est istadu intre is firmat\u00e0rios de una petitzione a amparu de s'ex terrorista e iscritore italianu Cesare Battisti.\nIs \u00f9rtimos annos.\nIn su 2012 s'amigu Plinio Mendoza at decraradu chi s'iscritore fiat istadu corfidu dae sa maladia de Alzheimer (patologia chi aiat giai mortu a sa mama de s'iscritore in su 2002, a s'edade de 97 annos) e chi duncas non diat \u00e0ere p\u00f2didu prus iscr\u00ecere. Sa noa est istada cunfirmada dae su frade Jaime, chi at naradu chi \"Gabo\" fiat mal\u00e0idu de dem\u00e8ntzia senile, ma non dae sa pobidda, chi at naradu chi is problemas de mem\u00f2ria fiant is fisiol\u00f2gicos de is persones antzianas.. Su matessi iscritore at decraradu a s'imprenta, pro is 86 annos suos, su 6 martzu 2013, de \u00e8ssere \"cuntentu meda de \u00e8ssere arribbadu a custa edade\" sena n\u00e0rrere nudda a pitzus de sa maladia.\nGarc\u00eda M\u00e1rquez est torradu a cumparire in p\u00f9blicu su 30 cabudanni 2013, in cunditziones bonas de salude. In su 2014 sa salude de s'iscritore at torradu a si guastare, e su 17 abrile 2014 Garcia Marquez est mortu a s'edade de 87 annos in una cl\u00ecnica de Tzitade de su Messico, in ue fiat istadu ricoveradu pagas dies in antis pro unu problema respirat\u00f2riu d\u00e8pidu a purmonite e pro un'infetzione de is bias urin\u00e0rias.\nPro remonare s'iscumparta de su pr\u00e8miu Nobel colombianu, su presidente Juan Manuel Santos at decraradu su lutu natzionale pro tres dies.\nS'istile liter\u00e0riu e is tem\u00e0ticas.\nGabriel Garc\u00eda M\u00e1rquez est istadu unu de is primos bator iscritores latinoamericanos chi ant contribuidu a su \"boom\" liter\u00e0riu latinoamericanu de is annos Sessanta e Setanta; is \u00e0teros tres autores fiant su peruvianu Mario Vargas Llosa, s'argentinu Julio Cort\u00e1zar e su messicanu Carlos Fuentes (a issos si podet agi\u00f9nghere Jorge Luis Borges). \"Cien a\u00f1os de soledad \"est istadu su romanzu chi dd'at donadu fama internatzionale de iscritore de su movimentu m\u00e0gicu-realista de sa literadura latinoamericana, chi at a influentzare is iscritores de per\u00ecodos imbenientes, comente a Paulo Coelho e Isabel Allende. Issu apartenet a sa generatzione chi at recuperadu sa narrativa fant\u00e0stica de su romantitzismu europeu e su romance, s'istile de is poemas l\u00ecricos, \u00e8picos e mitol\u00f2gicos chi andaiant de moda fintzas a s'arribu de su romanzu modernu in su de XVIII s\u00e8culos, cando s'ammisturu de beridade e imbentu est istadu lassadu a sa literadura de su romanzu g\u00f2ticu (o suta-g\u00e8neres) de autores che Hoffmann, Walpole, Radcliffe, Shelley, Lewis e Charles Robert Madurent, autore de \"Melmoth the Wandere\". Garc\u00eda M\u00e1rquez at tzitadu sa legenda de s'ebreu errante, Francisco el Hombre e \"The Rime of the Ancient Mariner\" de Coleridge in \"Cien a\u00f1os de soledad\".\nComente a interpretatzione metaf\u00f2rica e cr\u00ectica de s'ist\u00f2ria colombiana, dae sa fundatzione a s'istadu cuntempor\u00e0neu, \"Cien a\u00f1os de soledad\" aporrit v\u00e0rios mitos e legendas locales pro m\u00e8diu de s'ist\u00f2ria de sa fam\u00eclia Buend\u00eda, cun s'isp\u00ecritu aventurosu de is membros suos chi intrant in is c\u00e0usas detzisivas de is eventos ist\u00f2ricos de sa Col\u00f2mbia comente a is chistiones de su de XIX s\u00e8culos a amparu o contra a sa reforma pol\u00ectica liberale de un'istile de vida coloniale; s'arribu de sa ferrovia; sa Gherra de is milli dies (Guerra de los Mil D\u00edas, 1899\u20131902); s'egemonia econ\u00f2mica de s'United Fruit Company (\"Cumpangia bananera\" in su libru); su tz\u00ecnema; s'autom\u00f2bile; e su deg\u00f2lliu militare de is traballadores in isci\u00f2peru comente a pol\u00ectica de relatziones intre guvernu e manod\u00f2pera. Sa ripetidura de su tempus e de is fatos est duncas su prus tema de importu de su romanzu, unu tema in ue s'autore connoschet is piess\u00ecnnios de sa vida colombiana e a traessu de cussu biemus intzimiende\u00b7si\u00b7nde unos cantos \u00e0teros elementos: s'impreu de unu \"realismu m\u00e0gicu\" chi ammustrat unu microcosmu arcanu in ue sa l\u00e0cana intre bios e mortos no est prus aici nida e in ue a is bios est dadu su donu tr\u00e0gicu de s'indovinadura, su totu cun unu mess\u00e0giu tz\u00ecnicu e dramm\u00e0ticu de fundu, de decad\u00e8ntzia, nostalgia de su connotu e titanismu cumbativu de person\u00e0gios a bortas er\u00f2icos ma sagrados a sa derrota.\nIn custa l\u00ecnia, a pustis de unu cumintzu in sa literadura real\u00ecstica de istile hemingwayanu, at a sighire totu s'\u00f2pera de Garc\u00eda M\u00e1rquez (a foras de is iscritos autobiogr\u00e0ficos), in echil\u00ecbriu intre allegoria, su beru e su mitu, influentzadu dae is tem\u00e0ticas surreales de su \"allegorismu b\u00f2idu\" de Franz Kafka e de su simbolismu. S'istile presentat trobeddos mannos, digressiones, prolessi e analessi, cun s'impreu de frases agiumai po\u00e8ticas in sa prosa, unu limb\u00e0giu chircadu e pros\u00e0icu alternadu a segunda de su person\u00e0giu, e s'acumprimentu de ist\u00f2rias \"corales\" e parallelas. Su narradore est s'ispissu esternu e connoschet giai is acontessimentos benidores.\nComente \u00e0teras fonte de ispiratzione si podent ammentare: pro su c\u00e0bidu in su t\u00ecpicu istile de su realismu m\u00e0gicu latinoamericanu, s'influ\u00e8ntzia de numerosos iscritores e autores, comente William Faulkner, Sofocle, Hermann Melville, Juan Rulfo, Virginia Woolf, Miguel de Cervantes cun su Don Chisciotte de sa Mancia, su surrealismu e s'espressionismu; pro su limb\u00e0giu e sa t\u00e8cnica formale de s'iscola m\u00e0gicu-realista isp\u00e0nica de s'autore, Hemingway e Graham Greene e, pro is alas prus chircadas in ue ddoe at unu mon\u00f2logu de su narradore sena di\u00e0logos, a s'istile neobarocu-decadente de Joris-Karl Huysmans; custu pro influssu de su romanziere peruvianu, modernista-ispanoamericano, Ventura Garc\u00eda Calder\u00f3n, sende\u00b7si ispiradu issu matessi a su mentovadu iscritore frantzesu de \"A rebours\" (1884) e a Wilde, nebode de Madurent, ispetzialmente a is partes g\u00f2ticas de su \"Dorian Gray\" (1891)."}
{"id": "20396", "revid": "2404", "url": "https://sc.wikipedia.org/wiki?curid=20396", "title": "Literadura frantzesa", "text": "Sa literadura frantzesa cumprendet s'imparis de sas \u00f2peras iscritas dae autores de natzionalidade frantzesa e/o de limba frantzesa. In su primu significadu suo, custa definitzione tirat a incl\u00f9ere fintzas is \u00f2peras liter\u00e0rias iscritas in limbas gallu-romanzas v\u00e0rias de su frantzesu, chi benint a \u00e8ssere s'anglo-normannu, su gal\u00f2 o su picardu, in s'\u00e0mbitu de sa produtzione po\u00e8tica e vernaculare de s'Edade M\u00e8dia. In su casu de sa poesia trobad\u00f2rica in proventzale, imbetzes, is istudiosos sunt portados a sutaliniare s'autonomia sustantziale de custa traditzione culturale frorida in is regiones de su Midi.\nSu segundu significadu cumprendet fintzas totu cussos iscritores de limba frantzesa e in limba frantzesa, ma non frantzesos, ativos in Europa de s'Edade M\u00e8dia a is dies de oe. Personalidades illustres comente a Jean-Jacques Rousseau (de Ginevra), Georges Simenon (de su B\u00e8lgiu) o Samuel Beckett (irlandesu) sunt traditzionalmente postos in s'\u00e0mbitu de sa literadura frantzesa mancari niunu de issos siat frantzesu. Is resones de tale inclusione s'ispricant cun sa punna, t\u00ecpica de sos autores b\u00ecvidos in is territ\u00f2rios franc\u00f2fonos a l\u00e0cana cun sa Frantza, a surbire is modellos culturales e is formas liter\u00e0rias isvilupadas in s'Es\u00e0gonu. Pro cantu pertocat sa produtzione liter\u00e0ria de is continentes extra-europeos, imbetzes, si preferit chistionare de literadura franc\u00f2fona pro definire cussu panorama ampru de iscritores, generalmente de natzionalidades diferentes, chi impreant sa limba frantzesa pro descr\u00ecere realidades sotziales, pol\u00ecticas e culturales peculiares de is terras issoro de or\u00ecgine.\nSa traditzione liter\u00e0ria frantzesa est una de is prus antigas e importantes de mundu otzidentale. Si considerat chi apat tentu or\u00ecgine cun is primas testimonias iscritas de sa limba, chi torrant a andare pro fintzas a su de 9 s\u00e8culos (Secu\u00e8ntzia de Santa Eul\u00e0lia, 888), e chi si siat a pustis isvilupada chentza de solutziones de continuidade fintzas a oe in die.\nLaborat\u00f2riu de importu detzisivu pro sa n\u00e0schida de sa l\u00ecrica cortesa in s'Edade M\u00e8dia, logu de codificatzione de is r\u00e8gulas de su teatru cl\u00e0ssicu durante su Seschentos, m\u00e8diu de propagatzione de sas ideas illuministas durante su de 18 s\u00e8culos, logu de or\u00ecgine de su romanzu realista e de sa poesia simbolista in s'Otighentos, ve\u00ecculu de formas liter\u00e0rias noas pro s'isvilupu de sa prosa de su Noighentos, sa literadura frantzesa est a bortas acostada a sa literadura grega e a sa literadura latina in resone de sa traditzione forte sua normativa, prom\u00f2vida mescamente de s'Acad\u00e9mie fran\u00e7aise.\nIs g\u00e8neres prus importantes in is cales s'art\u00ecculat sa literadura frantzesa sunt su teatru, sa poesia, sa prosa narrativa e s'autobiografia. Unos cantos de is rapresentadores suos prus nodidos sunt Jean Bodel, Chr\u00e9tien de Troyes, Fran\u00e7ois Villon, Fran\u00e7ois Rabelais, Pierre Corneille, Moli\u00e8re, Jean Racine, Voltaire, Honor\u00e9 de Balzac, Alexandre Dumas, Stendhal, Victor Hugo, Gustave Flaubert, Charles Baudelaire, \u00c9mile Zola, Marcel Proust, Guillaume Apollinaire, Louis-Ferdinand C\u00e9line, Jacques Pr\u00e9vert, Jean-Paul Sartre, Albert Camus, Marguerite Yourcenar, Jules Verne, Arthur Rimbaud, Michel Foucault, Paul Verlaine, Maurice Leblanc e su Marchesu De Sade."}
{"id": "20397", "revid": "12712", "url": "https://sc.wikipedia.org/wiki?curid=20397", "title": "SIDA", "text": "Sa s\u00ecndrome dae immunodefitzi\u00e8ntzia achirida (dae chi s'acr\u00f2nimu SIDA; in inglesu \"Acquired Immune Deficiency Syndrome\", dae chi s'acr\u00f2nimu AIDS, normalmente impreadu fintzas in It\u00e0lia) est una maladia de su sistema immunit\u00e0riu umanu causada dae su virus de s'immunodefitzi\u00e8ntzia umana (HIV).\nSa maladia interf\u00e8rit cun su sistema immunit\u00e0riu limitende\u00b7nde s'eficatzidade, torrende is persones f\u00e8rridas prus suscet\u00ecbiles a sas infetziones, in piessignu a is oportun\u00ecsticas, e a s'isvilupu de tumores. Custa vulnerabilidade creschet cun su progredire de sa maladia. S'HIV si trasmitet in medas maneras, pro esempru peri raportos sessuales, trasfusiones de s\u00e0mbene contaminados, e agos ipod\u00e8rmicos e tr\u00e0mite trasmissione verticale intre mama e pipiu durante s'ingraid\u00e8ntzia, s'illier\u00f2ngiu e s'allatamentu a su sinu.\nSu virus e sa maladia sunt fatu\u00b7fatu inditados paris comente HIV/AIDS. Sa maladia est unu problema sanit\u00e0riu de importu in medas cantones de su mundu e s'ispaniadura sua est cunsiderada una pand\u00e8mia. In su 2009, s'Organizatzione Mundiale de sa Sanidade (OMS) istimat chi s'agatent 33,4 milliones de persones in su mundu chi bivent cun s'HIV/AIDS, cun 2,7 milliones de infetziones noas de HIV a s'annu e 2,0 milliones de mortes annuales a c\u00e0usa de AIDS. Segundu su raportu UNAIDS 2009, in totu su mundu ddoe sunt istadas agiomai 60 milliones de persones cuntagiadas dae su cumintzu de sa pand\u00e8mia, cun agiomai 25 milliones de mortes e, in su Sud\u00e0frica solu, 14 milliones de pipios \u00f2rfanos.\nSa chirca gen\u00e8tica inditat ca s'HIV at tentu or\u00ecgine in s'\u00c0frica tzentru-otzidentale in su cursu de su de 20 s\u00e8culos. S'AIDS est istada individuada dae su Centers for Disease Control and Prevention (CDC) in su 1981 e sa c\u00e0usa sua, s'HIV, est istada identificada in su 1983. A pustis de una cuntierra longa sa comunidade iscient\u00ecfica at valutadu chi Robert Gallo e Luc Montagnier, cun is rispetivos grupos de chirca, apant ambos contribuidu a sa res\u00e8ssida de tale resurtadu.\nFintzas chi is tratamentos pro s'HIV/AIDS podent rallentare o arrestare su decursu de sa maladia, non b'at cura connota o vatzinu contra de s'HIV. Su tratamentu antiretrovirale reduit siat is mortos siat is infetziones noas, ma custas meighinas sunt gastosas e non sunt dispon\u00ecbiles in totu is paisos. A c\u00e0usa de sa dificultade in su tratamentu de sas infetziones de HIV, sa preventzione est una crae giusta pro su controllu de s'AIDS. "}
{"id": "20398", "revid": "2404", "url": "https://sc.wikipedia.org/wiki?curid=20398", "title": "AIDS", "text": ""}
{"id": "20404", "revid": "7227", "url": "https://sc.wikipedia.org/wiki?curid=20404", "title": "Arbutu", "text": ""}
{"id": "20406", "revid": "7227", "url": "https://sc.wikipedia.org/wiki?curid=20406", "title": "Cardilloni", "text": ""}
{"id": "20407", "revid": "7227", "url": "https://sc.wikipedia.org/wiki?curid=20407", "title": "ISSN", "text": "S'ISSN (\"International Standard Seriale Number\") est unu c\u00f2dighe internatzionale de identificatzione de rivistas, giornales, etz. L'at prom\u00f2vidu, in su 1971 su ISO (\"International Organization for Standardization\") in intro de su Programma UNISIST (\"United Nations Information System in Science and Technologyde\") de s' UNESCO pro identificare in manera curreta sas publicatziones fatas in s\u00e8rie. Est normalizadu dae su testu ISO 3297, creadu in su 1975. S'ISBN est un'identificadore s\u00ecmile chi serbit pro identificare sos libros o publicatziones de vol\u00f9mene \u00f9nicu.\nS'ISSN est formadu dae unu c\u00f2dighe alfab\u00e8ticu \"ISSN\" sighidu dae duos grupos de 4 digitales separados dae unu tratigheddu. Sas primas tzifras indicant su tipu de publicatzione, sas tzentrales sunt su c\u00f2dighe cuncretu de cudda rivista o cuotidianu e s'acabbat cun unu digitale de controllu generadu segundu un'algoritmu chi tenet in contu sas tzifras de su c\u00f2dighe tzentrale."}
{"id": "20408", "revid": "7227", "url": "https://sc.wikipedia.org/wiki?curid=20408", "title": "Digital object identifier", "text": "Su DOI (dae s'inglesu \"digital object identifier\", chi cheret n\u00e0rrere \"identificadore de un'ogetu digitale\") est unu c\u00f2dighe chi permitit de rapresentare un'ogetu in intro de una rete digitale. Frunit unu sistema de identificatzione ist\u00e0bile e un\u00ecvocu chi permitit de gestire in Internet sas informatziones ligadas a s'ogetu. Si podet impreare pro cale si siat tipu de documentu: arch\u00ecvios, testos, \u00e0udio, imm\u00e0gines, programmas etz."}
{"id": "20409", "revid": "7227", "url": "https://sc.wikipedia.org/wiki?curid=20409", "title": "Club d'Amics de la Unesco de Barcelona", "text": "Amigos de s'UNESCO de Bartzellona est un'ass\u00f2tziu creadu su 1959 in Bartzellona dae Anton Sala-Cornad\u00f3, Carles Mu\u00f1oz Espinalt e \u00e0teros cun s'obietivu de dif\u00f9ndere sos ideales de s'UNESCO, mescamente sa difusione de sa paghe pro m\u00e8diu de s'educatzione e sa si\u00e8ntzia e, mescamente, pro preservare sa diversidade culturale e in defensa de sa limba e cultura catalanas.\nSu 1984 est istadu amfitrione de v\u00e0rios rapresentantes de is club UNESCO de totu su mundu, pro sas sessiones de preparatzione a sa creatzione de sa Federatzione Mundiale de Ass\u00f2tzios e Clubs Unesco. Su 1992 at retzidu su pr\u00e8miu catalanu Rughe de Santu Jordi e su 2004, sa Med\u00e0llia de Onore de Bartzellona. Sa presidenta atuale est Rosa Maria Pujol."}
{"id": "20410", "revid": "12712", "url": "https://sc.wikipedia.org/wiki?curid=20410", "title": "Realismu m\u00e0gicu", "text": " &lt;ns&gt;0&lt;/ns&gt;\n &lt;revision&gt;\n &lt;parentid&gt;169330&lt;/parentid&gt;\n &lt;timestamp&gt;2020-12-20T10:23:10Z&lt;/timestamp&gt;\n &lt;contributor&gt;\n &lt;username&gt;PNNu&lt;/username&gt;\n &lt;/contributor&gt;\n &lt;comment&gt;Categoria, variedadi, riferimentus&lt;/comment&gt;\n &lt;model&gt;wikitext&lt;/model&gt;\n &lt;format&gt;text/x-wiki&lt;/format&gt;\nSu realismu m\u00e0gicu est unu movimentu de su de XX s\u00e8culus innui elementus subra-naturalis e fant\u00e0sticus funt agiuntus a pinturas o narratzionis de tipu realista chena fai unu c\u00e0mbiu craru de mundu o registru, a manera chi abarrint acanciaus a sa cuotidianidadi de is person\u00e0gius. Si caraterizat po sa precisioni agiumai fotogr\u00e0fica de su realismu in unu cuntestu pit\u00f2ricu o narrativu chi spantat.\nS'espressioni \"Realismu m\u00e0gicu\" est st\u00e8tia impreada sa primu borta in su 1925 de su cr\u00ecticu tedescu Franz Roh po descriri su realismu caraterizau de minudas torradas a manera l\u00ecmpida e de efetu stranianti, de is pintoris chi apartenint a sa currenti cl\u00e0ssica de s\"'ogetividadi noa\", chi s'ispir\u00e0nt a is currentis italianas de sa torrada a s'\u00f2rdini de is annus binti, comenti Noixentus, Valori Plastici (publicatzioni de cr\u00ectica art\u00ecstica) e sa Pintura metaf\u00ecsica de Giorgio de Chirico.\nIn sa literadura, su fueddu est st\u00e8tiu introd\u00f9siu de su scridori Massimo Bontempelli. In is \u00f2peras liter\u00e0rias de custu movimentu ddoi at una pres\u00e8ntzia manna de m\u00e0ginis l\u00ecricas, de s'impreu de sa sinestesia e descritzionis sogetivas de sa realidadi, chi agiudant a sfumai is l\u00e0canas intra su chi esistit e sa fantasia. In custu \u00e0mbitu sa morte portat unu sentidu speciali, ca non est un'acabu ma una fasi noa, sendi chi criaduras mortas medas s'arrelatant cun normalidadi cun su restu de is person\u00e0gius.\nSu g\u00e8niri est de importu mannu pruschetotu inta autoris latino-americanus comenti Gabriel Garc\u00eda M\u00e1rquez, R\u00f3mulo Gallegos, Juan Rulfo, Laura Esquivel e Isabel Allende; Alejo Carpentier nar\u00e0t \u00ab\"lo reale maravilloso\"\u00bb sa versioni sua (dessintotu latino-americana) de su realismu m\u00e0gicu. Intra is autoris stesiaus de su g\u00e8niri s'agatant puru Ernst Theodor Amadeus Hoffmann, Gustav Meyrink, Alain Fournier, Henry Rider Haggard o Pere Calders."}
{"id": "20412", "revid": "10458", "url": "https://sc.wikipedia.org/wiki?curid=20412", "title": "Ratzismu", "text": "Su tr\u00e8mene ratzismu in sa definitzione sua prus simpre si referit a un'idea, prus che totu pregiuitziale e comente si siat sient\u00ecficamente errada, comente dimustradu dae sa gen\u00e8tica de is populatziones e de medas \u00e0teros acostamentos metodol\u00f2gicos, chi s'isp\u00e8tzie umana (sa cale variabilidade fenotipica, s'imparis de totu is carater\u00ecsticas osserv\u00e0biles de unu \u00e8ssere bividore, est pro s'in prus sugeta a sa continuidade de una variatzione clinale) potzat \u00e8ssere suta-divisibile in ratzas biol\u00f2gicamente distintas, caraterizadas dae capatzidades intelletivas diferentes, valoriales, \u00e8ticas e/o morales, cun su cunsighente cumbinchimentu chi siat poss\u00ecbile determinare una gerarchia segundu sa cale unu piessignu, ipot\u00e8ticu, agrupamentu ratzialmente definidu potzat \u00e8ssere definidu superiore o inferiore a unu \u00e0teru.\nIn \"sensu istrintu\" su ratzismu, che teoria de partzidura biol\u00f2gica de s'umanidade in ratzas superioras e inferioras, est unu fen\u00f2menu relativamente reghente. In sensu prus ampru imbetzes si tratat de una punna generale antiga a discriminare is 'diferentes' (natziones, culturas, classes sotziales inferiores), e sa printzipale funtzione de su ratzismu, in totu is variantes, est istada semper de giustificare carchi forma de discriminatzione o opressione.\nIn su 1950, su documentu Decraratzione subra sa ratza de s'UNESCO est istadu su primu documentu a \u00e0ere refudadu ufitzialmente sa correlatzione intre sa difer\u00e8ntzia fenot\u00ecpica in is ratzas umanas e sa difer\u00e8ntzia in is carater\u00ecsticas psicol\u00f2gicas, intelletivas e cumportamentales."}
{"id": "20413", "revid": "2404", "url": "https://sc.wikipedia.org/wiki?curid=20413", "title": "Mundu Nou", "text": "Mundu Nou est unu de is n\u00f9menes chi si sunt usados pro designare su continente americanu. Custu tr\u00e8mene est cumpar\u00e8ssidu a cumintzu de su de 16 s\u00e8culos, pagu a pustis de s'iscoberta de s'Am\u00e8rica a banda de sos europeos navigadores, fatu chi at ammanniadu s'orizonte geogr\u00e0ficu de sos europeos de s'Edade M\u00e8dia, acostumados a pensare ca su mundu cunsistiat petzi in Europa, \u00c0sia e \u00c0frica. Tando custu grupu de continentes sunt passados a \u00e8ssere denumenados, duncas, Mundu Betzu."}
{"id": "20414", "revid": "2404", "url": "https://sc.wikipedia.org/wiki?curid=20414", "title": "Mundu Betzu", "text": "Su Mundu Betzu cumprendet totu is partes de su mundu connotas dae sos europeos in antis de s'iscoberta de s'Am\u00e8rica; est a n\u00e0rrere, Europa, \u00c0sia e \u00c0frica (su supercontinente fintzas denumenadu Eurafr\u00e0sia), e sas \u00ecsulas a curtzu. Su tr\u00e8mene s'usat in contraposidura a Mundu Nou chi si referit a s'Am\u00e8rica. Mancari medas regiones de \u00c0sia e \u00c0frica non fiant connotas dae sos europeos de tando, fiant a costadu de sos territ\u00f2rios connotos o s'ischiat de s'esist\u00e8ntzia issoro. S'Otze\u00e0nia e s'Ant\u00e0rticu non sunt parte ne de su Mundu Betzu ne de su Mundu Nou, bidu chi custos tr\u00e8menes pretzedent s'iscoberta issoro a banda dae sos europeos, chi diat \u00e8ssere su de 18 s\u00e8culos e su de 19 s\u00e8culos respetivamente."}
{"id": "20415", "revid": "175701", "url": "https://sc.wikipedia.org/wiki?curid=20415", "title": "Limba sarda/nugoresu", "text": "Su sardu est una limba romanza chi su populu de Sardinna faveddat in s'isula sua, e sa comunidade sarda chistionat in disterru.\nDatos generales.\nSu sardu est atesu meda dae su latinu e dae sas \u00e0teras limbas neolatinas, mescamente pro su chi pertocat sa gram\u00e0tica. Sa limba sarda si acatat in s\"'ala otzidentale\" de sa latinidade, paris chin su catalanu, su frantzesu, s'otzitanu, s'ispannolu, su portughesu e \u00e0teras minores. Custu cheret n\u00e0rrere chi tenet comente carater\u00ecstica su prurale in -s. \nIn intro de sas limbas latinas, si sinnalat chi nde at picau s'art\u00ecculu (\"su\"/\"sa\") dae su latinu \"ipse\", cando imbetzes totu sas \u00e0teras limbas l'ant picau dae \"ille\" (francu su cadelanu in sas Isulas Baleares chi at bocau s'art\u00ecculu \"es\"/\"sa\" dae su latinu \"ipse\"), in prus est s'unica chi frabichet su tempus benidore ponende su verbu de azudu \"\u00e0ere\" in antis de su disfiniu (p.e.: \"apo a cantare\" dae \"habeo ad cantare\") e no a pustis (p.e.: it. \"canter\u00f2\", dae \"cantare habeo\").\nIst\u00f2ria.\nNaschida de sa limba sarda.\nSu sardu comente limba chi benit dae su latinu comintzat a naschere in su 238 a in antis de Cristu, cando sa Sard\u00ecnna fit prov\u00ecntzia de Roma. Su latinu de sos sordaos romanos, chi no fit su chi istudiabant in sos l\u00ecberos ma fit diferente meda a intro de totu sas regiones chi nde beniant, at comintzau a si amesturare luego chin sa l\u00ecmba chi sos sardos faveddabant; a dolu mannu no ischimus meda de sa l\u00ecmba chi tando chistionabamus in Sard\u00ecnna, ca no nos est abarrau documentu iscritu e duncas totu su chi ischimus est pro more de faveddos (prus chi totu relatamus a su sartu, besti\u00e0mene, matas) chi no nde benint dae su latinu ma chi nde benint dae su \u201cpaleusardu\u201d, comente a \"l\u00e0cana\" o \"mara\". Sos Romanos peroe no ant acatau petzi su \u201cpaleusardu\u201d, difatis t\u00f2cat a no s'irmenticare totu sas tzitades p\u00f9nicas in sas costeras, chi a fortza che ant intrau faveddos p\u00f9nicos a intro de sos sardos puru; in ube sos faveddos p\u00f9nicos chi ancoras imperamus fatu fatu sunt unos cantos, est a n\u00e0rrere \"mitza\", \"tz\u00ecpiri\", \"chemu\", \"tzichiria\", \"tzingorra\" (in italianu, \"sorgente\", \"rosmarino\", \"una manciata\", \"aneto\", \"piccola anguilla\"). A contu fatu duncas su sardu est una l\u00ecmba romanza comente a su frantzesu, s'ispannolu, su cadelanu, su portughesu, s\u2019italianu, su ladinu; totu l\u00ecmbas chi sunt naschias dae su latinu de sos sordaos romanos chin sa l\u00ecmba chi sa zente de su locu faveddabant zai.\nDerrota de Roma e Imperju Bizantinu.\nIncomintzande sos s\u00e8culos bator e chimbe a pustis de Cristu, in s\u2019imperju romanu b'intrant sos \"b\u00e0rbaros\". Nemmancu sa Sardinna abbarrat a foras de custas intradas, e difatis intre su 450 e su 530 b'arribant sos V\u00e0ndalos, chi a su tempus a tempus aiant conchistau zai s\u2019\u00c0frica romana. Essende abarraos in Sardinna petzi pro 80 annos, no ant lassau rastas in sa limba nostra. In su 534 sa Sardinna torrat a intrare in s'Imperu Romanu, ma como sa capitale non fit prus Roma ma Costantin\u00f2poli. Medas sunt sas par\u00e0gulas chi sunt naschias dae custu add\u00f2biu chin sos bizantinos. Nos depimus ammentare chi sa cultura issoro est intrada in totu sas partes de sa vida de sos sardos de su tempus; sas par\u00e0gulas bizantinas prus connotas sunt \"lepa\", \"condaxis\" / \"condaches\" (regorta de atos jur\u00ecdicos), e l\u00f9menes de pessone che a a \"Miali\", \"Aleni\", \"Giorgi\", \"St\u00e8vini\".\nSos pisanos in Sardinna.\nBis\u00e0ntziu si nde ist\u00e8siat dae sa Sardinna pro more de sos musulmanos, e duncas s'\u00ecsula abarrat a sa sola fintzas a s'annu milli, cando sas rep\u00f9bricas marinaras de Pisa e G\u00e8nova incomintzant a intrare mescamente in su Capu de Susu e in su Judicau de Casteddu, e ant lassau sa tzitade de T\u00e0tari a sos Genovesos. S'ist\u00f2ricu John Day at definiu s'interatzione de Pisa e G\u00e8nova chin sos locos ocupaos comente \"coloniale\". Pro medas annos unos cantos linguistas ant portau a in antis s'idea chi sos pisanos apant mudau meda sa bariedade campidanesa, in sa pron\u00f9ntzia e in s'evolutzione de sa limba, narande chi su campidanesu \"l\u00ecngua\", \"sil\u00eccua\", \"anguidda\", \"\u00e8gua\" o \"cena\", siant totu produtos de sa colonizatzione pisana e chi sas par\u00e0gulas sardas beras siant \"limba\", \"siliba\", \"ambidda\", \"eba\", \"chena\", chi si podent galu int\u00e8ndere in su Capu de Susu. Sos \u00f9rtimos ist\u00f9dios imbetzes ant ammustrau in manera crara chi, essende chi sos pisanos sunt abarraos petzi sessant'annos in su Capu de Jossu, e essende chi no s'ant mai ch\u00e8rfiu ammesturare chin sos sardos, est craru chi no ant p\u00f2tiu mudare una bariedade chi comintzat dae susu de Aristanis e chi picat prus de una perra de Sardinna. E prus pacu galu in cussos annos, in ube galu no esistiat s'iscola comente a oe, non bi fit sa r\u00e0diu, sos zornales, sa televisione. Sas par\u00e0gulas e sos fen\u00f2menos chi a sos linguistas istranzos che a Max Leopold Wagner sunt p\u00e0rtos istranos, simizantes a su pisanu anticu e diferentes dae su sardu de Capu de Susu, sunt naschios petzi ca est diferente s'ist\u00f2ria de comente su latinu est intrau e de comente est andau a in antis in Capu de Susu e in Capu de Jossu. Duncas, a contu fatu, siat \"l\u00ecngua\" siat \"limba\" (e totu sas \u00e0teras par\u00e0gulas chi amus mentovau) sunt sardas a su 100%, una peroe fachet parte de sas bariedades campidanesas e s\u2019\u00e0tera de sa bariedades logudoresas. In cada manera, craru est chi unas cantas par\u00e0gulas sunt intradas in su sardu dae su pisanu, sas prus connotas sunt \"b\u00e8ciu\"-\"(b)etzu\", \"brig\u00f9ngia\"-\"(b)irgonza\".\nSu cadelanu e su castillianu in Sardinna.\nSu cadelanu divenit limba ufitziale de Sardinna in su 1479, chent'annos a pustis chi sos cadelanos fint intraos chin sos sordaos in s\u2019\u00ecsula. Chene duda peruna, su cadelanu est sa limba istranza chi prus est intrada in su sardu, e oje in die fintzas medas par\u00e0gulas chi impreamus tenent radichinas cadelanas, est a n\u00e0rrere \"ferreri\", \"pichepedreri\", \"sabateri\", \"m\u00ecgia\", \"buciaca\", \"cadira\", \"bratzolu\" e gai sichinde. Custa limba fit gai forte fintzas in sa sotziedade chi esistiat unu ditzu in Casteddu \u201cno connoscit su cadelanu\u201d chi lu impreabant pro n\u00e0rrere de unu fulanu chi est innorante meda. Su castillianu est intrau meda su matessi, peroe prus a tardu, a s'acabu de su 1500 cando zai nche fint istaos 100 annos de influ\u00e8ntzia de su cadelanu. Medas not\u00e0rios l\u2019ant impreau fintzas a s\u2019acabu de su 1700, e in unos cantos locos fintzas in sos primos annos de su 1800, su sardu at retziu una sienda de par\u00e0gulas dae su castillianu; peroe bisonzat a n\u00e0rrere ca medas si sunt p\u00e8rdidas e pro cussu paret ca sas par\u00e0gulas cadelanas prevalessant, in dies de oe. Bi sunt medas par\u00e0gulas castillianas in su sardu campidanesu e prus puru in su logudoresu, in su primu podimus acatare: \"aposentu\", \"brincai\", \"callentai\", \"dengosu\", \"fardetta\", \"gana\", \"intregai\", \"lei\" (\"legge\" in italianu), \"menguai\", \"nascimentu\", \"obra\", \"prenda\", \"resfriai\", \"sintzillu\", \"tacca\", \"ventana\". Tocat a n\u00e0rrere ca sos verbos in castillianu prevalessent in su sardu a cuforma de cussos de su cadelanu, mentras su cadelanu prevalesset in medas \u00e0teras cosas.\nS\u2019italianu in Sardinna.\nIn su 1718 sa Sardinna divenit parte de su chi diat a \u00e8ssere istau su Rennu de It\u00e0lia. Fintzas a cussu annu perunu dominadore at tentu s\u2019idea de nche iscantzellare sa limba sarda de su totu pro imp\u00f2nnere sa limba sua, ma sa pol\u00ectica savojarda teniat sa tenta de f\u00e0chere b\u00ecnchere prus de totu sas \u00e0teras sa limba italiana. Essende su sardu forte meda comente a limba, e chin sos m\u00e8dios de cussos tempos non fachiat a f\u00e0chere unu mudamentu lingu\u00ecsticu in presse, s'\u00e0ndala prus simpre pro italianitzare sa Sardinna fit a italianitzare su sardu in antis. Est prus simpre meda a colare dae unu sardu italizanitzau a s\u2019italianu chi non dae unu sardu beru a s\u2019italianu. Pro f\u00e0chere custu, su primu passu fit a nche bocare dae sa conca de sos sardos sas par\u00e0gulas chi fint atesu meda dae s\u2019italianu e a las remprasare chin par\u00e0gulas italianas \u201cchin sa \u2013u a s\u2019acabu\u201d (sardu porcheddinu), fintzas sos vocabul\u00e0rjos e sas gram\u00e0ticas de su tempus (s\u2019Otichentos) teniant custa tenta, sa de imparare s\u2019italianu a sos sardos colande dae unu sardu totu ammesturau. S\u2019italianu at peroe incomintzau a s'isparghere a beru chin s'iscola pro totu su Novichentos, chin su serb\u00ectziu de sordau e chin sos zornales. S\u2019allestrada manna de s\u2019italianu in Sardinna l'amus tenta chin sa televisione, chi at batiu sa limba de s'Istadu a totu sas domos sardas. In sos \u00f9rtimos chimbant'annos, su sardu at p\u00e8rdiu unu muntone de par\u00e0ulas, remprasadas dae italianismos e custu est sutzediu in totu s\u2019\u00ecsula, non bi sunt locos e biddas in ube custu fen\u00f2menu no siat capitau. Sa \"enna\" o \"janna\" est bessida \"sa porta\", su \"ajaju\" est bessiu su \"nonnu\", su \"fradili\" est bessiu su \"cuginu\", e gai sichinde.\nSa batalla pro sa limba sarda.\nIn s\u2019acabu de sos annos Sessanta e in s'incomintzu de sos annos Setanta de su Millinovichentos, in totu s\u2019Europa b'at apiu unu mudamentu curturale in totu sos locos in ube bi fit una limba de minoria. Pro n\u00e0rrere, in Ispanna, morindesiche Franco su ditadore, sas minorias lingu\u00ecsticas bascas e cadalanas ant incomintzau a traballare meda po torrare a f\u00e0chere n\u00e0schere sas limbas issoro, in su Galles in su Rennu Auniadu sos gallesos ant incomintzau sa batalla issoro pro f\u00e0chere reconn\u00f2schere sa limba gallesa e su matessi ant incomintzau a f\u00e0chere sos br\u00e8tones, sos ladinos, sos furlanos e totu sas \u00e0teras minorias europeas.\nFintzas in Sardinna su movimentu pro sa limba sarda si fit fatu forte meda: in s\u2019universidade, in s'iscola, in sa sotziedade a chistionare de limba sarda non fit prus un'ispantu. Sos istudiosos che a Antoni L\u00e8pori su professore fint incomintzande a iscr\u00ecvere ditzion\u00e0rios modernos, a istudiare sistemas ortogr\u00e0figos po iscr\u00ecvere su sardu de manera coerente. Totu custas batallas, at\u00f2bios e ist\u00f9dios ant fatu n\u00e0schere, in su 1997, sa leze sarda n\u00f9meru 26, chi est sa primu leze chi narat de manera crara chi su sardu est una limba chi fachet a l'impreare in cale si siat locu impare a s\u2019italianu. Narat puru ca essende una sienda, un'iscusorju mannu pro sa terra e su p\u00f2pulu sardu, t\u00f2cat a l'amparare comente si tocat, in s'iscola, in sa sotziedade e in sa bida de cada die.\nA pustis de duos annos est essida sa leze 482 de s'istadu, chi a pustis de sessanta annos de democratzia cumprit s\u2019art\u00ecculu ses de sa Carta de s'Istadu. Chin custa leze, s'istadu reconnoschet d\u00f2ichi minorias lingu\u00ecstigas a intro de sas l\u00e0canas italianas, est a n\u00e0rrere sa sarda, chi est sa minoria prus manna, sa furlana, sa tedesca, s'islovena, s'arbanesa, sa grec\u00e0nia, sa frantzesa, sa ladina, sa croata, sa franco-proventzale, sa cadelana e s\u2019otzitana. Sas partes prus de importu de custa leze sunt chi totu custas limbas de minorias fachet a nche las f\u00e0chere intrare in s'iscola (dae sas elementares finas a sas m\u00e8dias). Nono comente a unu tantu de oras a sa chida, comente a una limba istranza, ma chi fachet a las impreare pro imparare sas mat\u00e8rias che sa matem\u00e0tica, s'ist\u00f2ria, sa geografia e gai sichinde. Custu est unu mudamentu a beru ca sa limba de minoria bessit a limba mesu de imparu. \u00c0tera parte de importu mannu de custa leze est su fatu chi reconnoschet s\u2019import\u00e0ntzia de sa limba de minoria in s\u2019amministratzione p\u00f9brica, e duncas permitit de l'imparare impare a s\u2019italianu, mancari petzi s\u2019italianu tenzat efetos de leze.\nDifusione, situatzione a die de oje e periculu de estintzione.\nSi carculat chi la diant a faveddare o cumprendere, nessi pro carchi fr\u00e0sia, unas 1.200.000 personas de Sardinna e in prus sos disterraos chi no bi istant. Sos chi la cumprendent e la impreant de m\u00e8nzus manera sunt meda prus pacos, ma no bi at cherta ispetzial\u00ecstica chi nde tratet; paret peroe, comente pro totu sas limbas de minoria, chi a la faeddare m\u00e8nzus siant sos betzos, mancari bi siant gi\u00f2vanos chi la ist\u00f9dient e impreent bene.\nSicundu a un'ist\u00f9diu de sa regione, su sardu lu diant a conn\u00f2schere unas 1.495.000 personas e faveddare unas 1.000.000, a fronte de unu tres % ebbia chi narabat de no lu conn\u00f2schere, de no lu cumprendere e de no lu cherrere imparare. Ant peroe sinnalau chi bi at s'arriscu chi su sardu diat a poder andare in intro de pacu tempus in estintzione, si no si ponet rem\u00e8diu, ca su bilinguismu est galu a b\u00ecere; in prus, sichit a zirare unu \"stigma\" assotziau a custa limba, e in sos uf\u00ectzios p\u00f9blicos no si impreat a favore, oje, de s'italianu ebbia.\nCusta situatzione si depet a s'istadu de diglossia, a livellu sotziol\u00f2gicu, chi at tentu e galu tenet su sardu dae s'\u00e8poca moderna in susu, ca sos invasores semper ant impostu che ufitziale sa limba issoro; si depet t\u00e8nnere in contu chi sos ibericos teniant sas limbas issoro affaca a su sardu, mentras chi in s'\u00f9rtimu per\u00ecodu de dominatzione, sa piemontesa, sos de Savoia cheriant aunire su dominiu issoro fintzas linguisticamente e nche ant bocau ispannolu e sardu puru. Sa cosa si nche est galu prus imbrutada in sos annos '50 e '60 de su s\u00e8culu colau, cando sos m\u00e8dios de comunicatzione e s'imparu ufitziale ant fatu a manera chi sos sardos aiant intesu s'italianu che \"limba de cultura e de zente ischida\", isseperande de non imparare prus su sardu a sos fizos. In custu tempus, benit puru a pitzu su dualismu tra tzitade e bidda, in ube sa limba mama no est ancora totu isperdida. Pustis de una pelea longa incomintzada dae sos annos Setanta, si podet n\u00e0rrere chi carchi cosa siat cambiada ma solu in su 1997, pro more de una leze regionale chi at postu su sardu che limba ufitziale de sa Sardinna impare a s'italianu.\nComo bi at duas iscolas de pessamentu: a una banda, chie pessat chi s'irradichinamentu de su sardu dae sa sotziedade sarda siat arribau a unu puntu chi su sardu si credet oramai belle iscumpartu e duncas estintu, a un'\u00e0tera chie imbetze cheret torrare sa limba a sos sardos chircande de sichire s'es\u00e8mpiu de \u00e0teras limbas de minoria, comente su catalanu. Bi at una tzerta atividade pro unificare su sardu, partziu ind una cantidade manna de dialetos (unos 350) chi intra issos si podent cumpr\u00e8ndere, ma pro como est in suta a cr\u00ectica o pol\u00e8mica (comente at sutzessu pro sa Limba Sarda Unificada e sa Limba Sarda Comuna).\nSas bariedades.\nSos limbistas partzint su sardu in medas bariedades, chin duas ortografias fundamentales a las intregare: su campidanesu e su logudoresu-nugoresu. Su gadduresu (cossu), s'aligheresu (catalanu) e su tabarchinu (ligurinu) no sunt dialetos sardos. Pro su t\u00e0taresu (o turritanu) sa chistione est prus difitzile ca mancari siat de gram\u00e0tica corsicana, tenet meda de su lessicu logudoresu (80% a parrer de medas).\nSos limbazos sardos campidanesos sunt sa bariedade prus isparghinada, chin unas 700.000 personas chi los faveddant. Si podet n\u00e0rrere chi, bocaos sos Tabarchinos (Calasedda e Carloforte), totu sa Sardinna suta de unu raju ideale chi comintzat dae Cabras e lompet a Lotzorai chistionat campidanesu, mancari in formas diferentes de bidda a bidda.\nSos limbazos sardos logudoresos los chistionant dae su M\u00e0rghine e dae su Montiferru in susu, fintzas a su monte Limbara. No est presente in Gaddura (francu pro sas biddas de Terranoa e Luras), ma medas lu faveddant fintzas in T\u00e0tari e S'Aligh\u00e8ra, mancari custas cuss\u00f2rgias t\u00e8nzant dialetos issoro, e est istada sa limba de refer\u00e8ntzia pro s\u00e8culos pro sos poetas sardos e de sa literadura sarda. Su nugoresu, chi est postu a pare chin su logudoresu, si no pro sa manc\u00e0ntzia de sa lenitzione, si chistionat in sa prov\u00ecntzia de N\u00f9goro, bocandeche a parte su tretu a suta de S\u00f2rgono (limba de Mesan\u00eca) e de su M\u00e0rghine (logudoresu). Si credet chi siat custu su faveddu prus vivu, e chi peri sos pitzinnos lu chistionent dae minores.\nSas grafias.\nFintzas a oe, mancari bi siant istaos medas traballos e bideas, pro sa limba sarda no si acatat galu unu \"standard\" ebbia de iscritura. S'\u00f9nicu puntu chi acomunat sos istudiosos est sa modalidade de atzentadura: s'atzentu cheret postu in sa s\u00ecllaba de tres (cumintzande dae sa fine de sa par\u00e0gula) o in s'\u00f9rtima. Lassande a banda sas grafias no issient\u00ecficas, chi sos iscritores e sos poetas ant sichiu peri tantos s\u00e8culos, oje bi sunt b\u00e0tor propostas printzipales pro iscr\u00ecvere su sardu:\nDocumentos in sardu anticu.\nSu sardu est istau sa limba ufitziale de sos judicados in s'Edade de Mesu. Sa limba iscrita presentabat meda latinismos chi como no s'intendent prus e una grafia chi sufferiat s'influentzia de sos assentadores (toscanos, genovesos o cadelanos a s'ispissu). Dante Alighieri allegat de su sardu in \"De vulgari eloquentia\" e nche bocat sos sardos dae s'orbita italica, ca a parrer suo no teniant unu volgare chi si depiat tenner a contu e sichiant a istr\u00f2chere su latinu (\"domus nova\" e \"dominus meus\" narant infatis):\nSi podet biere carchi elementu de su sardu zai in su 1063, ma si depet isetare una bintina de annos a pustis pro biere sos primos documentos in sardu anticu, comente sa \"Carta Volgare\" (in campidanesu) e su chi si narat \"Privilegio logudorese\", oje cunservau in Pisa:\n\"Donatzione de Torchitoriu\" (1089 o 1103, campidanesu):\n\"Attu\" tra Bernardu, su piscamu de Civita (oje narada Terranoa), e Beneittu, aministradore de s'Opera 'e sa Sea in Pisa (1173, logudoresu):\nSa segunda \"Carta\" in campidanesu, cunservada in Frantza, chi risalit a su 1190-1206:\n\"Istatudos tataresos\", iscritos in logudoresu (1316)\nSa fentomada \"Carta de Logu\" de su Zudicadu de Arborea (1355-1376):\nIn su Chimbichentos e Seschentos, su sardu diat a aer apiu faveddos medas chi beniant dae su catalanu e ispannolu, pro more de sa dominatzione. Gai puru est capitau in cussa piemontesa pro sos faveddos italianos, e galu in su periodu addurande a oje.\nVocabolarieddu.\nInoche si podet ghetare un'ocrada a carchi vocabolu a manera de lu ponner a cunfrontu in sas limbas romanzas."}
{"id": "20416", "revid": "10458", "url": "https://sc.wikipedia.org/wiki?curid=20416", "title": "Aracataca", "text": "Aracataca (fintzas Cataca) est una comuna de sa Col\u00f2mbia, partede su dipartimentu de Magdalena.\nEst istada fundada in su 1885 a oru de su riu Aracataca, chi calat dae sa cadena de sa Sierra Nevada de Santa Marta pro m\u00e8diu de sa paule de Ci\u00e9naga Manna.\nSa tzitadina s'agatat agiumai 80\u00a0km a sud de sa biddamanna de su dipartimentu, Santa Marta.\nGeografia e clima.\nSu comunu cunfinat a nord cun is de Zona Bananera, Santa Marta e Ci\u00e9naga; a est cun su dipartimentu de Cesar; a sud cun su comunu de Fundaci\u00f3n; a ovest, infines, cun is de Ret\u00e9n e de Pueblo Viejo.\nSu clima de Aracataca est tropicale, caente e \u00f9midu totu s'annu.\nIst\u00f2ria.\nAracataca est una tzitade fluminale fundada in su 1885. At achiridu su status de munitz\u00ecpiu in su 1912, chi per\u00f2 at p\u00e8rdidu cando dd'at pigadu su munitz\u00ecpiu de Pueblo Viejo.\nSu 25 l\u00e0mpadas 2006, est istadu pedidu a sa populatzione de votare pro unu referendum pro cambiare su n\u00f9mene de sa tzitade in \"Aracataca-Macondo\". Su \"quorum\" de is votantes no est istadu retzidu. S'initziativa boliat tzelebrare sa tzitade comente a paisu nadale de s'iscritore colombianu famadu Gabriel Garc\u00eda M\u00e1rquez, donende a sa tzitade su n\u00f9mene de sa bidda immagin\u00e0ria de \"Macondo\", ambiente de su romanzu suo prus famadu \"Cien a\u00f1os de soledad\".\nPartzidura amministrativa.\nBighinados.\nSa tzitade de Aracataca est formada dae 33 bighinados: La Esperanza, La esmeralda, Zacapita, 2 de febrero, 20 de Julio, Ayacucho, Nari\u00f1o, Loma Frisca, 7 de Agosto, El Carmen, Cataquita, Macondo, El Suiche, El Pradito, 11 de Noviembre, 7 de Abril, Ciudadela macondo, San Jos\u00e9, Base, Marujita, Las delicias, Centro, Boston, El Porvenir, 1 de Mayo, Gal\u00e1n, San Mart\u00edn, Bello Horizonte, Ra\u00edces, Macondo, Villa del R\u00edo I y II.\nEconomia.\nIs risursas econ\u00f2micas de Aracataca si fundant mescamente a pitzus de sa laurera e prus che totu a pitzus de su coltivu de palma de \u00f2giu, arrosu, cotone, canna de tz\u00f9caru, banana, yucca, tam\u00e0tiga e a pitzus de s'allevamentu de besti\u00e0mene de v\u00e0riu g\u00e8nere. Su cumm\u00e8rtziu rapresentat una forma alternativa e segund\u00e0ria de economia e est praticada in manera informale e no organizada in sa log\u00ecstica, mescamente a costadu de s'autostrada printzipale cara a Santa Marta in ue s'agatant butegas chi bendent telos de mare e \u00e0teros art\u00ecculos de mare.\nInfrastruturas e trasportos.\nIs m\u00e8dios de trasportu in sa tzitade e a oru de Aracataca sunt prus che totu de terra, sende chi is rios no si podent navigare; ddoe at aeroportos piticos, impreados prus che totu dae aeroplanos pro sa fumiadura agr\u00eccula. Sa tzitade est rugrada dae s'Highway 45 chi partende dae Santa Marta, passat pro Aracataca, Fundaci\u00f3n, El Copey, Bosconia, Curuman\u00ed finas su Cesar Department e sighit cara a sud finas sa Colombian Andean Region. Sa ferrovia no est prus impreada pro su trasportu p\u00f9blicu ma est impreada isceti pro su trasportu de carbone dae sa regione de Sa Loma de su Central Cesar Department a su Port of Santa Marta. Ddoe at medas \u00e0teras cumpangias chi oferint serv\u00ectziu de trasportu intre regiones e comunos cun postales de mann\u00e0ria m\u00e8dia, monovolume e taxi.\nCultura.\nFestividades.\nis bividores de Aracataca tz\u00e8lebrant sa traditzione Rumana Cat\u00f2lica de is Reis m\u00e0gos su 6 ghenn\u00e0rgiu de cada annu, su Carnivals e sa chida santa intre fre\u00e0rgiu e martzu, una chida culturale, Su F\u00e8stival de sas Cantzones In\u00e8ditas (\"F\u00e8stivals de la Canci\u00f3n In\u00e9dita\"), S'annivers\u00e0riu de sa tzitade in abrile e su F\u00e8stival de su Riu (\"F\u00e8stival del R\u00edo\").\nCultura de massa.\nEat sa bidda de n\u00e0schida de Gabriel Garc\u00eda M\u00e1rquez e est connotu comente a mollu pro su legend\u00e0riu \"Macondo\", su bidditzolu printzipale de su capolavoru de Garc\u00eda M\u00e1rquez, \"Cien a\u00f1os de soledad\".\nCustu logu est tzitadu in su testu de sa cantzone \"Oh, Vita!\" cantada dae Jovanotti e incluida in s'om\u00f2nimu album essidu in su 2017."}
{"id": "20417", "revid": "17931", "url": "https://sc.wikipedia.org/wiki?curid=20417", "title": "Georgianos", "text": "Sos georgianos, o cartv\u00e8licos (in georgianu: \u10e5\u10d0\u10e0\u10d7\u10d5\u10d4\u10da\u10d4\u10d1\u10d8, \"kartvelebi\") sunt una populatzione e grupu \u00e8tnicu europeu nativu de sa Ge\u00f2rgia e de su C\u00e0ucasu de su Sud. 90% de sos georgianos sunt cristianos. "}
{"id": "20418", "revid": "12712", "url": "https://sc.wikipedia.org/wiki?curid=20418", "title": "Spoon River Anthology", "text": "Spoon River Anthology est una regorta de poesias in versu l\u00ecberu iscrita dae su poeta istadunidensu Edgar Lee Masters e publicada intre su 1914 e su 1915 in su \"Mirror\" de Saint Louis. \u00d2nnia poesia contat, in forma de r\u00e8tulu de l\u00e0pide, sa vida de is bividores de sa bidda immagin\u00e0ria de Spoon River (n\u00f9mene chi benit dae unu riu chi esistit a beru e curret acanta de Lewistown, tzitade de resid\u00e8ntzia de Masters), interrados in su campusantu locale. Sa punna de Masters est de contare sa realidade de una biddighedda rurale americana, a foras de is f\u00e0ulas chi is bivos contant a pitzus de sa vida issoro.\nTema.\nSa prima editzione de sa regorta publicada in s'abrile de su 1915 contaiat 213 r\u00e8tulos, essidos posca 243 prus \"The Hill (Su Montigru)\" in sa versione definitiva de su 1916. Sa regorta cumprendet deghennoe ist\u00f2rias chi interessaiant unu totale de 248 person\u00e0gios chi cug\u00f9giant agiumai totu is categorias e is mestieris umanos. Masters si proponiat de descr\u00ecere sa via umana contende is fatos de unu micro-cosmu, sa biddighedda de Spoon River. In apenditze a sa versione in limba originale b'est unu poemeddu \u00e8picu-sat\u00ecricu intituladu \"The Spooniad\" in ue unu de is person\u00e0gios de su libru (Mr. Jonathan Swift Somers) cheret contare totu is fatos acont\u00e8ssidos in Spoon River ma non resesset lassende\u00b7ddu sena agabbu.\nMasters s'est ispiradu a persones es\u00ecstidas de a beru in is biddas de Lewistown e Petersburg, acanta de Springfield in Illinois, in ue issu fiat pesadu. Su piess\u00ecnniu prus de importu de is person\u00e0gios de Edgar Lee Masters est chi, essende mortos, non teniant prus nudda de p\u00e8rdere e tando podiant n\u00e0rrere cale si siat cosa a pitzus de sa vida issoro in sintzeridade totale. Segundu istudiosos medas, s'autore s'est ispiradu, nessi pro s'istrutura de s'\u00f2pera, a s'Antologia Palatina.\nRes\u00e8ssida e cr\u00ectica.\nSpoon River Anthology at retzidu cr\u00ecticas positivas e est istadu ac\u00f2llidu bene dae su p\u00f9blicu. Autores che Ezra Pound e Carl Sandburg dd'ant bantada in is retzensiduras issoro.\nPersones medas ancora bias e a discansu connosch\u00ecbiles in is \"r\u00e8tulos\" de s'\u00f2pera si nde sunt annugiados bidende is fainas issoro prus segretas e privadas publicadas in cussas poesias. Su libru fiat proibidu in is iscolas e librerias de Lewistown fintzas a su 1974.\nMaster at iscritu una sighidura de s'\u00f2pera, \"The New Spoon River\", in ue is Spoon River est essida unu burgu de Chicago e is bividores suos si sunt urbanizados. S'\u00f2pera no at segudadu sa res\u00e8ssida e is bantos de Spoon River Anthology.\nIn It\u00e0lia, sa prima editzione est istada publicada in su 9 martzu 1943 dae sa domo editora Einaudi in s'\u00ecnteri de su reg\u00ecmene fascista, furriada in italianu dae Fernanda Pivano chi aiat l\u00e8ghidu su libru originale sighende su cons\u00ecgiu de Cesare Pavese e chi est istada posta in presone pro \u00e0ere publicadu un'\u00f2pera chi contrariaiat is ideales fascistas.\nSa bidda de Lewistown at tzelebradu a s'autore ponende un'ist\u00e0tua in su campusantu Oak Hill Cemetery e oferende una caminera in mesu a is tumbas chi ant ispiradu s'\u00f2pera. In su 2015 at festadu is 100 annos de sa publicatzione."}
{"id": "20421", "revid": "7227", "url": "https://sc.wikipedia.org/wiki?curid=20421", "title": "2021", "text": "Su 2021 (MMXXI in n\u00f9meros romanos) est un'annu de su de XXI s\u00e8culos incumintzadu in sa die de chen\u00e0bura.\nS'Unione Europea dd'at proclamadu Annu Europeu de is Ferrovias.\nS'ONU dd'at decraradu:"}
{"id": "20422", "revid": "173794", "url": "https://sc.wikipedia.org/wiki?curid=20422", "title": "Eccellenza Sardigna 1995-1996", "text": "Su campionadu italianu de f\u00f9balu de Eccellenza Sardigna 1995-1996 est istadu su de chimbe organizadu in It\u00e0lia. Rapresentat su de ses livellos de su f\u00f9balu italianu.\nCustu est su campionadu regionale de Sardigna organizadu dae su Comitadu Regionale Sardu, bintu dae s'Atletico Sirio."}
{"id": "20423", "revid": "7227", "url": "https://sc.wikipedia.org/wiki?curid=20423", "title": "Eccellenza Sardigna 1996-1997", "text": "Su campionadu italianu de f\u00f9balu de Eccellenza Sardigna 1996-1997 est istadu su de ses organizadu in It\u00e0lia. Rapresentat su de ses livellos de su f\u00f9balu italianu.\nCustu est su campionadu regionale de Sardigna organizadu dae su Comitadu Regionale Sardu."}
{"id": "20424", "revid": "7227", "url": "https://sc.wikipedia.org/wiki?curid=20424", "title": "Eccellenza Sardigna 1997-1998", "text": "Su campionadu italianu de f\u00f9balu de Eccellenza Sardigna 1997-1998 est istadu su de sete organizadu in It\u00e0lia. Rapresentat su de ses livellos de su f\u00f9balu italianu.\nCustu est su campionadu regionale de Sardigna organizadu dae su Comitadu Regionale Sardu."}
{"id": "20425", "revid": "7227", "url": "https://sc.wikipedia.org/wiki?curid=20425", "title": "Eccellenza Sardigna 1998-1999", "text": "Su campionadu italianu de f\u00f9balu de Eccellenza Sardigna 1998-1999 est istadu su de oto organizadu in It\u00e0lia. Rapresentat su de ses livellos de su f\u00f9balu italianu.\nCustu est su campionadu regionale de Sardigna organizadu dae su Comitadu Regionale Sardu, bintu dae sa Villacidrese."}
{"id": "20437", "revid": "7227", "url": "https://sc.wikipedia.org/wiki?curid=20437", "title": "Polisportiva Alghero", "text": "Sa Polisportiva Alghero, m\u00e8gius connota comente \"Alghero\", est un'iscuadra de sa tzitade de S'Alighera fundada in su 1945. Sos colores suos sunt su ruju e su grogu.\nIn s'istajone 2020-21 m\u00eclitat in sa Tertza Categoria de T\u00e0tari, girone F."}
{"id": "20439", "revid": "10458", "url": "https://sc.wikipedia.org/wiki?curid=20439", "title": "Gialeto", "text": "Sa Polisportiva Gialeto est una sotziedade polisportiva fundada in su 1909 in sa bidda de Serramanna, in sa Prov\u00ecntzia de Sud Sardigna.\nSos colores suos sunt su ruju e su birde."}
{"id": "20441", "revid": "7227", "url": "https://sc.wikipedia.org/wiki?curid=20441", "title": "S.S.D. Calcio Decimoputzu", "text": "Sa Societ\u00e0 Sportiva Dilettantistica Calcio Decimoputzu est una sotziedade de f\u00f9balu de sa bidda de Deximeputzu in sa Prov\u00ecntzia de Sud Sardigna.\nEst istada fundada in su 1961 e in s'istajone 2020-2021 militat in sa Segunda Categoria girone B.\nSos colores suos sunt su biaitu e s'arbu."}
{"id": "20443", "revid": "7227", "url": "https://sc.wikipedia.org/wiki?curid=20443", "title": "Ploaghe Calcio", "text": "Sa A.S.D. PGS Ploaghe 1994, m\u00e8gius connota comente a \"Ploaghe\", est una sotziedade de f\u00fabalu de Piaghe, in sa Prov\u00ecntzia de T\u00e0tari.\nSos colores suos sunt su biaitu e s'arbu."}
{"id": "20455", "revid": "18267", "url": "https://sc.wikipedia.org/wiki?curid=20455", "title": "Eccellenza Sardigna 2000-2001", "text": "Su campionadu italianu de f\u00f9balu de Eccellenza regionale 2000-2001 est istadu su de deghe organizadu in It\u00e0lia. Rapresentaiat su de ses livellos de su f\u00f9balu italianu.\nCustu est su girone organizadu dae su comitadu regionale de Sardigna, difatis sa prima divisione de su f\u00f9balu sardu, bintu dae s'Atletico Elmas pro sa segunda bia in s'ist\u00f2ria sua."}
{"id": "20481", "revid": "18267", "url": "https://sc.wikipedia.org/wiki?curid=20481", "title": "Copa Sardigna 2012-2013", "text": "Sa Coppa de Sardigna 2012-2013 est istada sa de 22 editziones de su trofeu printzipale sardu; l'at binta su Muravera, pro sa prima borta in s'ist\u00f2ria sua. \nSu torneu cualificaiat a sa Copa It\u00e0lia Diletantes 2012-2013."}
{"id": "20487", "revid": "175160", "url": "https://sc.wikipedia.org/wiki?curid=20487", "title": "Eccellenza Sardigna 2001-2002", "text": "Su campionadu italianu de f\u00f9balu de Eccellenza regionale 2001-2002 est istadu su de \u00f9ndighi organizadu in It\u00e0lia. Rapresentaiat su de ses livellos de su f\u00f9balu italianu.\nCustu est su girone organizadu dae su comitadu regionale de Sardigna, difatis sa prima divisione de su f\u00f9balu sardu, bintu dae su Calangianus, sende su de ses campionados de primu livellu bintos dae custa sotziedade in s'ist\u00f2ria sua..\nClass\u00ecfica finale.\nLegenda:\nNote:"}
{"id": "20492", "revid": "18267", "url": "https://sc.wikipedia.org/wiki?curid=20492", "title": "Eccellenza Sardigna 2002-2003", "text": "Su campionadu italianu de f\u00f9balu de Eccellenza regionale 2002-2003 est istadu su de d\u00f2ighi organizadu in It\u00e0lia. Rapresentaiat su de ses livellos de su f\u00f9balu italianu.\nCustu est su girone organizadu dae su comitadu regionale de Sardigna, difatis sa prima divisione de su f\u00f9balu sardu, bintu dae s'Arzachena, sende su segundu campionadu de Eccellenza Sardigna bintu dae custa sotziedade.."}
{"id": "20496", "revid": "18267", "url": "https://sc.wikipedia.org/wiki?curid=20496", "title": "Eccellenza Sardigna 2003-2004", "text": "Su campionadu italianu de f\u00f9balu de Eccellenza regionale 2003-2004 est istadu su de tr\u00e8ighi organizadu in It\u00e0lia. Rapresentaiat su de ses livellos de su f\u00f9balu italianu.\nCustu est su girone organizadu dae su comitadu regionale de Sardigna, difatis sa prima divisione de su f\u00f9balu sardu, bintu dae s'Alghero, sende su de bator campionados de primu livellu bintu dae custa sotziedade..\nClass\u00ecfica finale.\nIspar\u00e8giu logu de 13..\nNuova Monreale 1-0 Ilvamaddalena."}
{"id": "20497", "revid": "2404", "url": "https://sc.wikipedia.org/wiki?curid=20497", "title": "Beranu \u00e0rabu (2010-2012)", "text": "Is protestas \u00e0rabas de su 2010-2012, connotas che Beranu \u00c0rabu,\u200b currespondent a una s\u00e8rie de manifestatziones populares in clamore de, segunde de is manifestantes, sa democratzia e is deretos sotziales, organizada dae sa populatzione \u00e0raba.\nSi considerat su comintzu de custas manifestatziones su 17 de nadale de s 2010 in sa tzitade de Sidi Bouzid (Tunisia), candu unu bendidore ambulante (Mohamed Bouazizi) fiat istadu privadu dae sa politzia de is mercantzias e contos e aurru suos e in resposta, si fiat immoladu in forma de protesta. Durante s'agonia sua millis de tunisinos si fiat rebellados contra de is cunditziones malas a chi fiant sutam\u00ectidos, causende unu efetu d\u00f2minu in su restu de is istados \u00e0rabos. Dae su 1987, Zine el Abidine Ben Ali gobernaiat sa Tunisia cun unu guvernu cunsideradu autorit\u00e0riu. Is tunisinos, a in antis de sa situatzione Bouazizi, fiant bessidos a protestare contra de Ben Ali. Mohamed Bouazizi fiat mortu su 4 de ghenn\u00e0rgiu de su 2011. Deghe dies a pustis, su presidente Ben Ali si fiat dim\u00ectidu. S'esempru de sa Tunisia fiat iastadu imitadu in su restu de su mundu \u00e0rabu. In Egitu, fiant bessidos a manifestare milliones de persones contra de Hosni Mubarak chie fiat istadu 30 annos a su p\u00f2dere; is l\u00ecbicos contra de Mu\u02bfammar Gheddafi (42 annos a su p\u00f2dere); in S\u00ecria contra de Bashar Al Assad (15 annos tando); in Jemen contra de Ali Abdullah Saleh (21 annos tando); in Algeria contra de Abdelaziz Buteflika (12 annos tando). Su sultanu de Om\u00e0n Qabus bin Said Al Said e su re Hamad bin Isa Al Jalifa de Barhein aiat incrementadu su p\u00f2dere de is parlamentos e aiant prom\u00ectidu cunditziones de vida m\u00e8ngius in ambaduos paisos;\u200b\u200b\u200b\u200b in Giord\u00e0nia fiat destituidu su primu ministru Samir Rifai.\u200b Intertantu in Egitu Hosni Mubarak fiat istadu depostu s'11 de fre\u00e0rgiu. In L\u00ecbia, su guvernu de Gheddafi aiat acutu presuntamente a s'usu de is fortzas a\u00e8reaa pro reprimire a is manifestantes e, in resposta, sa NATO aiat ghiadu una coalitzione a\u00e8rea pro ddu frenare. Is rebellos l\u00ecbicos, agudados dae sa NATO, aiant bogadu a Gheddafi dae Tr\u00ecpoli, sa capitale, e aiant pigadu su controllu de su guvernu. Su 20 de santuaine de su 2011, Gheddafi fiat agatadu fuende\u00b7si\u00b7nche e fiat giustitziadu, dende fine a sa prima fase de sa gherra. In Jemen, su paisu prus p\u00f2buru de su mundu \u00e0rabu, is protestas contra de Ali Abdullah Saleh fiant duradas prus de unu, fintzas a candu in su fre\u00e0rgiu de su 2012 fiat bogafu de su p\u00f2dere. In S\u00ecria si fiat prod\u00f9sida una \u00e0tera gherra tzivile chi atualmente sighit chentza de solutzione. Duncas petzi Qat\u00e0r e is Emirados \u00c0rabos Unidos fiant is solos chi no aiant tentu manifestatzione peruna, e chi esseret fintzas a nd'\u00e0ere tentu, no aiant causadu repercussione peruna.\nCalificados che a revolutziones dae s'imprenta internatzionale, sa cadena de cunflitos aiat comintzadu cun sa rivolutzione tunisina, in su nadale de su 2010. Sende gasi, Noam Chomsky, fil\u00f2sofu famadu e ativista istadounidense, considerat chi is protestas de su mese de santuaine de 2010 in Sahara Otzidentale fiant istadas su puntu de partida de is avolotos.\u200b In unu primu momentu, s'imprenta otzidentale dd'aiat denominada fintzas che rivolutzione democr\u00e0tica \u00e1raba.\u200b\u200b\u200b\u200b\u200b\u200b\u200b\u200b\u200b\nPro \u00e0teru cantone, sunt istadas denuntziados ispriculitos e manipulatziones medas chi is pot\u00e8ntzias otzidentale diant \u00e0ere esertzitadu in is paisos \u00e0rabes aprofitende de s'instabilidade pol\u00ectica batida dae is avolotos populares. Su c\u00e0os creschende in is Istados \u00e0rabos fiat presupostu sufitziente pro su cumparimentu de s'Istadu Isl\u00e0micu.\u200b\u200b\u200b Est de annodizare comente custos avolotos non agatant pretzedentes in su mundu \u00e0rabu, giai ca mancari in s'ist\u00f2ria de custu si contaiant rivolutziones l\u00e0icas e republicanas medas, fintzas a tando si fiant caraterizadas pro n\u00e0schere a partire de corpos de Istadu militares e dare su passu a guvernos in tzerta mesura autorit\u00e0rios cun o chentza de ap\u00f2mpiu populare, mentras ca in custu casu si trataiat de acontessimentos caraterizados dae reclamos democr\u00e0ticos e de megioros sustantziales de is cunditziones de vida. Pro sa naturalidade de is protestas issoro\u200b (libertades democr\u00e0ticas, c\u00e0mbios pol\u00ecticos, econ\u00f2micos e sotziales), unos cantos osservadores europeos ddas ass\u00f2tziant cun is revolutziones europeas de su 1830, de su 1848\u200b e de su 1989 en s'estu europeu, a partire dae sa ruta de su muru de Berlinu in su 1989.\nCun s'etzetzione de sa Tunisia, in paisu niunu is avolotos ant dadu passu a unu reg\u00ecmene democr\u00e0ticu, mancari ant costituidu una tzeurra pro su chi annos a pustis diat \u00e8ssere denumenadu \"Segundu beranu \u00e0rabu\"."}
{"id": "20498", "revid": "2404", "url": "https://sc.wikipedia.org/wiki?curid=20498", "title": "Beranu \u00e0rabu", "text": ""}
{"id": "20499", "revid": "7227", "url": "https://sc.wikipedia.org/wiki?curid=20499", "title": "Simone de Beauvoir", "text": "Simone Lucie Ernestine Marie Bertrand de Beauvoir, connota comente Simone de Beauvoir /si'm\u0254n d\u0259 bo'vwa\u0281/ (Parigi, 9 ghenn\u00e0rgiu 1908 \u2013 Parigi, 14 abrile 1986), est istada un'iscritora, sagista, fil\u00f2sofa, insegnante e feminista frantzesa. Est istada un'esponente de su feminismu e de s'esistentzialismu e at cumpartzidu cun Jean-Paul Sartre sa vida sua privada e professionale.\nBiografia.\nSimone de Beauvoir est n\u00e0schida in Parigi a is bator de mangianu de su 9 de ghenn\u00e0rgiu 1908, f\u00ecgia de Fran\u00e7oise e Georges, in una fam\u00eclia artu-burghesa, sinnada a chitzo dae sa bancarota de su giaju maternu Gustave Brasseur. Su tristu eventu at costrintu su babbu e sa mama de Simone e de Henriette-H\u00e9l\u00e8ne, sa sorre prus pitica de duos annos, a abbandonare sa domo de Boulevard Montparnasse pro un'\u00e0tera prus pitica in Rue de Rennes.\nSimone e H\u00e9l\u00e8ne ant b\u00ecvidu longos annos de discumb\u00e8nios e poberesa: \u00abimprea\u00ecamus sa roba finas a sa corda, e fintzas ultres\u00bb. Sa fam\u00eclia renessiat a istentu a rinuntziare a is abit\u00f9dines burghesas chi teniat: ant sighidu cun is perman\u00e8ntzias a Meyrignac de su giaju e sa giaja paternas e a Sa Grill\u00e8re de sa tzia. At dimustradu dae sa pitzinnia una passione manna pro sa natura. A Meyrignac s'aventuraiat in is campos cun Henriette e iscoberiat ispantosa is merav\u00ecllias de su paes\u00e0giu. Ateretantu primidiu est istada sa passione sua pro s'ist\u00f9diu. Iscrita a s'Istitutu cat\u00f2licu D\u00e9sir, est divenida un'allieva esemplare, e at detz\u00ecdidu \u2014 fatu in su tempus ins\u00f2litu \u2014 de sighire a istudiare e de si dedicare a s'insegnamentu, istesiende\u00b7si in su pr\u00f2piu tempus dae sa religione. Inoghe at connotu a Elisabeth Lacoin, ddi naraiant \"Zaza\", chi est divenida deretu amiga sua manna.\nS'est iscrita in su 1926 a sa Sorbona, laureende\u00b7si cun una tesi subra de Leibniz e otenende in su 1929 \"s'agr\u00e9gation\" (idoneidade a s'insegnamentu riservada a is m\u00e8gius dischentes frantzesas) in filosofia. Is annos de s'universidade cointzident fintzas cun su primu amore: su fradile Jacques Champigneulle. Simone s'amorat de issu e in su mentras est introduida in unu mundu nou: s'apassionat difatis a is autores Gide, Radiguet e Proust, interessende\u00b7si a una literadura rebella e anticonformista. Su fradile istudat per\u00f2 is bisos matrimoniales e si ligat a un'\u00e0tera f\u00e8mina. Simone passat in s'istiu de su 1927 unu tempus de depressione.\nIn su mentras s'amiga Elisabeth Lacoin, detat \"Zaza\", si fiat amorada de unu collega de universidade de Simone: Maurice Merleau-Ponty. Issu aparteniat per\u00f2 a una fam\u00eclia cat\u00f2lica de sa bona burghesia, e de s'unione cun Elisabeth non nde ischiant nudda in Sa Rochelle, logu suo de or\u00ecgine. Madame Lecoin at minetzadu de f\u00e0ghere tzocare un'isc\u00e0ndalu e Merleau-Ponty, timende, s'est fuidu, lassende sa pitzoca sola e disisperada. Fiat in s'ierru; sa gi\u00f2vana, foras de sese pro su dolore, s'est passada una note a su gelu, nuda, morende pro sa polmonite cunsighente.\nSimone no at perdonadu mai a Madame Lacoin pro su chi est sutz\u00e8didu.\nS'iscritura e s'impinnu in is movimentos de trasformatzione sotziale.\nA s'universidade add\u00f2biat, in su mese de tr\u00eculas 1929, cussu chi, sena matrim\u00f2niu nen cunviv\u00e8ntzia, at a divenire su cump\u00e0ngiu de sa vida sua, su fil\u00f2sofu esistentzialista Jean-Paul Sartre. Sunt, custos, is annos in chi connoschet a Merleau-Ponty, a L\u00e9vi-Strauss, a Raymond Aron e Paul Nizan.\nIncumentzat a insegnare in su 1930, prima a Mars\u00ecglia, poi a Rouen, in fines a Parigi, in ue at a acabbare sa carriera sua de dotzente in su 1943, lissentziada e interdeta a vida dae s'insegnamentu pro corrutzione de minores, pro una relatzione l\u00e8sbica cun una de is istudiantes suas. Sa relatzione fiat cumintzada in su 1939, cando de Beauvoir teniat prus o mancu 30 annos e s'amante, Nathalie Sorokin, 17 annos. Sa mama e su babbu de Sorokin ant denuntziadu a s'iscritora, chi no at tentu protzessos penales in cantu s'edade de su cunsensu in Frantza fiat (e est) de b\u00ecndighi annos, ma, in cantu insegnante, at patidu unu protzedimentu disciplinare chi s'est serradu cun s'espulsione dae s'iscola e s'inibitzione de su traballu. In su 1977 at a sutascr\u00ecere paris cun Sartre, Michel Foucault, Jacques Derrida e Roland Barthes, una petitzione indiritzada a su Parlamentu, pedende s'abrogu de art\u00ecculos de lege e sa depenalizatzione de cale si siat raportu cunsentziente intre persones adultas e minores de b\u00ecndighi annos (sa narada \"P\u00e9titions fran\u00e7aises contre sa majorit\u00e9 sexuelle\").\nDae su 1930, is esperi\u00e8ntzias suas de bi\u00e0giu in v\u00e0rios continentes ant a \u00e8ssere importantes meda pro sa formatzione intelletuale sua. Cun Sartre acumprit is primos bi\u00e0gios suos, in Ispagna, in It\u00e0lia, in Gr\u00e8tzia, in Marrocu; nudda isfugit a custos intelletuales de is eventos culturales de importu de custu tempus, s'apassionant a su tz\u00ecnema e a su jazz e bivent cun partetzipatzione is eventos pol\u00ecticos mannos de cussos annos: su nazismu in Germ\u00e0nia, sa gherra tzivile ispagnola de su 1936, sa segunda gherra mundiale. Durante sa gherra, Simone de Beauvoir abarrat in Parigi, ocupada dae is nazistas, e cumpartzit cun Sartre s'esperi\u00e8ntzia breve de su grupu de Resist\u00e8ntzia \"Sotzialismu e Libertade\". A custa breve esperi\u00e8ntzia de Beauvoir at acostagiadu unu tempus meda prus longu comente diretora de sa r\u00e0diu collaboratzionista de Vichy, dimustrende, in su tempus, un'indifer\u00e8ntzia totale (pro non n\u00e0rrere tzinismu) in is cunfrontos de sa sorte de is persones ebreas.\nA pustis de sa Liberatzione lassat s'insegnamentu e intrat a f\u00e0ghere parte de su comitadu de redatzione de sa rivista \"Les Temps Modernes\", paris cun Sartre, Leiris, Merleau-Ponty e \u00e0tere.\nIn su 1947 andat a is Istados Unidos pro unas cunfer\u00e8ntzias e add\u00f2biat a s'iscritore Nelson Algren, cun chi istabilit unu raportu de amore intensu. Acumprit \u00e0teros bi\u00e0gios de importu (Brasile, Cuba, Tzina, Unione Sovi\u00e8tica) e torrat a s'ispissu meda in It\u00e0lia cun Sartre. A pustis de \"Su segundu sessu\" (1949), oramai famada in totu su mundu, Simone de Beauvoir, pro is positziones pretzisas ass\u00f9midas comente iscritora e comente f\u00e8mina, est ogetu de ammiratzione manna ma fintzas de pol\u00e8micas. A s'isc\u00f2piu de sa gherra de liberatzione algerina, pigat positzione a praghere de custa batalla, fatu chi dd'at a isulare in manera prus grae.\nSu feminismu.\nSimone de Beauvoir est cunsiderada sa mama de su movimentu feminista, n\u00e0schidu in ocasione de sa cuntestatzione studentesca de su mese de maju 1968, chi issa at a sighire cun partetzipatzione e simpatia.\nIs annos setanta dda bident impinnada in prima l\u00ecnia pro v\u00e0rias c\u00e0usas: su disacordu sovi\u00e8ticu, sa cuntierra \u00e0rabu-israeliana, s'abortu, su Tzile, is f\u00e8minas (est presidenta de s'ass\u00f2tziu \"Choisir\" e de sa Lega de is deretos de sa f\u00e8mina).\nIn su 1971 isterret su \"Manifestu de is 343 putanas\" (\"Manifeste des 343 salopes\") firmadu dae 343 intre intelletuales, atoras, e f\u00e8minas comunas chi s'auto-denuntziaiant pro \u00e0ere abortidu (\"Je me suis faite avorter\"). A su tempus fiat in vigore sa lege de su 1920 chi puniat dae 3 meses a 6 annos a chie aeret abortidu o procuradu abortos. In su 1943, in suta de su reg\u00ecmene de Vichy, si fiant registradas is \u00f9rtimas duas esecutziones capitales de Marie-Louise Giraud e de D\u00e9sir\u00e9 Pioge, cundennadas pro \u00e0ere procuradu abortos.\nIn s'\u00f9rtimu per\u00ecodu de sa vida sua, Simone de Beauvoir afrontat cun cor\u00e0giu un'\u00e0teru problema sotziale, cuddu de sa betzesa, cale d\u00e8dicat unu s\u00e0giu de importu, \"Sa tertza edade\" (1970).\nUna vida paris.\nIn su 1981, a pustis de sa morte de Sartre, at iscritu \"Sa tzerim\u00f2nia de is adiosos\" (L\"a C\u00e9r\u00e9monie des adieux\"), cr\u00f2naca de is \u00f9rtimos annos de su pensadore famadu.\nSimone de Beauvoir est morta su 14 abrile 1986 e est istada interrada in su campusantu de Montparnasse de Parigi acanta a su cump\u00e0ngiu suo de vida Jean-Paul Sartre, mortu is annos in antis, su 15 de abrile 1980. \u00e0tea comente Sartre, in \"sa C\u00e9r\u00e9monie des Adieux\" aiat iscritu subra de sa morte de sa persone cun chie aiat cumpartzidu una parte manna de s'esist\u00e8ntzia sua e de is ideas suas: \u00abSa morte sua nos separat. Sa morte mia non s'at a torrare a unire. Est aici; est giai bellu chi is vidas nostras apant p\u00f2didu \u00e8ssere in sintonia totu custu tempus\u00bb.\nPersones istudiosas si sunt interrogadas subra de sa genia de amore intre Jean-Paul e Simone e is rispostas sunt istadas medas. Cussu chi nde essit a pilu est un'istima intelletuale manna intre s'una e s'\u00e0teru. Durante sa via in paris ant tentu raportos costantes foras dae su matrim\u00f2niu, in sa base de un'ac\u00f2rdiu comunu, a bortas fintzas cumpartzende sa pr\u00f2pia amante.\nIs \u00f2peras.\nS'invitada (1943) est su primu romanzu publicadu dae Simone de Beauvoir, su chi dd'at iscoberta comente iscritora. Afrontat cun cor\u00e0giu unu tema dif\u00ectzile: s'insertada in unu raportu intre duas persones de un'\u00e0tera, chi nde mudat s'echil\u00ecbriu, costringhende a ognuna a s'isvelare in antis a s'\u00e0teru. Sa chistione de sa responsabilidade torrat in su segundu romanzu suo, \"Su s\u00e0mbene de is\" \u00e0teros (1945): durante sa segunda gherra mundiale, in sa Frantza ocupada, sa gente chi si fiat acostada a sa Resist\u00e8ntzia si fiat agatada fache a una assuntzione de responsabilidade d\u00f2pia: cussa de lutare contra s'opressione nazista e cussa de isp\u00ecnghere \u00e0teras persone (a s'ispissu is prus istimadas) a arriscare sa vida. In antis a su dolore de custas mortes, Simone de Beauvoir torrat a afirmare chi non b'aiat \u00e0tera bia poss\u00ecbile, e chi is persones sunt semper respons\u00e0biles de is s\u00e8beros issoro, de sa libertade issoro.\nA pustis de su bi\u00e0giu suo in is Istados Unidos, p\u00f9blicat \"Su segundu sessu\" (1949), unu s\u00e0giu fundamentale chi dae una banda faghet su puntu de connoschimentos biol\u00f2gicos, psico-anal\u00ecticos, ist\u00f2ricos, antropol\u00f2gicos chi esistint de is f\u00e8minas, e dae s'\u00e0tera aberit su caminu a cussa discussione raighinada subra de sa cunditzione feminile chi diat \u00e0ere caraterizadu is tempos imbenientes. Su vol\u00f9mene at tentu unu sutzessu mannu in is Istados Unidos, mentras s'est acollidu cun isc\u00e0ndalu in Frantza e in su restu de Europa, tantu de si p\u00f2nnere a s'Inditze de is libros proibidos.\nSunt, custos, annos ricos pro de Beauvoir, chi renesset a afrontare \u00f2peras de importu cun fortza e originalidade. In su 1954 essit Is Mandarinos, cun su chi binchet su pr\u00e8miu Goncourt, cunsideradu su romanzu suo prus bellu. Fintzas custu vol\u00f9mene est insertadu in s'Inditze de is libros proibidos.\nS'autobiografia.\nDae su 1958, si d\u00e8dicat a s'autobiografia sua, essida in bator vol\u00f9menes: \"Mem\u00f2rias de una pitzoca garbosa\" (1958), \"S'edade forte\" (1960), \"Sa fortza de is cosas\" (1963), \"A contos fatos\" (1972). Est un'\u00f2pera pretziosa ca oferit no isceti s'ist\u00f2ria personale de s'iscritora, ma puru sa testimonia direta de s'atmosfera de sa dibata culturale acumpridu in Frantza de is annos trinta finas sa fine de is annos sessanta. \"Una morte durche\" \"a beru\" (1964) est su contu cumm\u00f2vidu dedicadu a sa morte de sa mama. Is temas angustiosos de sa maladia, de sa betzesa e de sa morte sunt is chi Simone de Beauvoir at b\u00f2lidu afrontare, una borta de prus cun cor\u00e0giu mannu a beru, in is \u00f9rtimos annos de sa vida sua (\"Sa tertza edade\", 1970). Custas autobiografias sunt su resurtadu de su dis\u00ecgiu suo de introspetzione. In totu is iscritos suos bi sunt riferimentos autobiogr\u00e0ficos, in cantu Simone de Beauvoir at b\u00f2lidu traduire su mundu cun su limb\u00e0giu de sa sensibilidade cosa sua. Issa at introduidu s'iscritura autobiogr\u00e0fica in sa cultura frantzesa de cussu per\u00ecodu, ca cussu istile est istadu semper prus presente in sa bibliografia italiana. S'autobiografia est una manera pro b\u00ecvere su passadu suo in su presente.\nSa tzerim\u00f2nia de is adiosos.\n\"Sa tzerim\u00f2nia de is adiosos\" (1981) est s'\u00f9rtimu traballu suo liter\u00e0riu mannu; In sa prima parte de su libru at torradu a pigare is caminos de is \u00f9rtimos deghe annos de sa vida de Sartre, annos dif\u00ectziles pro is problemas de salude de su cump\u00e0ngiu, ma in ogni manera prenos e de importu pro is fatos pol\u00ecticos. Dae su 1973 Sartre at b\u00ecvidu in cunditziones de salude malas, in cuddu annu at tentu un'ictus, cun su passare de su tempus at p\u00e8rdidu fintzas s'impreu de sa bista. Descriende sa morte de Jean-Paul Sarte, acont\u00e8ssida su 15 de abrile 1980, Simone de Beauvoir at concruidu su contu autobiogr\u00e0ficu suo. In sa segunda parte de su libru b'est unu contu de is arresonos cun Sartre in s'istiu de su 1974, chi ponent in risaltu su Sartre divididu intre literadura e filosofia, su raportu suo cun sa pol\u00ectica, cun is f\u00e8minas, cun issu etotu e cun Deus. Nde essit, dae custu iscritu, fintzas su raportu chi s'autora e su cump\u00e0ngiu ant tentu cun \u00e0teras persones esponentes de su pensamentu filos\u00f2ficu de cussos annos, mescamente cun Maurice Merleau-Ponty e Albert Camus.\nPensamentu.\nSu pensamentu de Simone de Beauvoir pigat forma in comunione cun cussu de Sartre e cun s'esistentzialismu: chistionant a s'ispissu subra de ideas e de is iscritos issoro, e cuns\u00ecderant de importu m\u00e0ssimu cr\u00ectica. Is \u00f2peras de s'iscritora sunt tessidas a beru de cunsideros filos\u00f2ficos e esistentzialistas personales, chi bolent aprofundire sa chistione de su ruolu e de sa cunditzione de sa f\u00e8mina in sa sotziedade moderna. Sa bisione chi sa sotziedade tenet de sa f\u00e8mina est traessa, in cantu sa f\u00e8mina est cunsiderada semper in relatzione a s'\u00f2mine. At cundennadu su matrim\u00f2niu, afirmende chi est un'istitutzione perversa, corrosa dae is fundamentos, duncas su fallimentu de unu matrim\u00f2niu no est culpa de is \u00f2mines ma de s'istitutzione etotu. Simone de Beauvoir, duncas, at faeddadu de sa cunditzione de sa f\u00e8mina, a sa lughe de s'esistentzialismu; afirmende chi \"S'esist\u00e8ntzia pretzedet s'ess\u00e8ntzia\" faghet a amm\u00ectere chi \"f\u00e8mina non si naschet ma si divenit\". S'iscritora at donadu unu contributu mannu a sa filosofia de s'esistentzialismu, afirmende chi s'\u00f2mine bivet in un'ambiguidade ontol\u00f2gica e sa manera pro si realizare est cussa de atzetare s'ambiguidade e non chircare de dd'eliminare. Sa filosofia de Heidegger at tentu una influ\u00e8ntzia manna in su pensamentu suo e custu est ladinu in afirmaduras comente custa in fatu: \"Es\u00ecstere est s'atrivire a si ghetare in su mundu\". Est istadu fundamentale su raportu chi Simone de Beauvoir at tentu cun su tempus: b\u00ecvere est liberare su tempus e su presente est su momentu de is s\u00e8beros e de s'atzione; bis\u00f2ngiat b\u00ecvere a prenu sa vida, ma non si firmare in antis a is dificultades.\nSa libertade est difatis una cunditzione de ambiguidade, in sa chi semus in su pr\u00f2piu tempus ogetos e sugetos. At semper cunferidu un'importu mannu a su ruolu chi tenet sa riflessione, afirmende chi sa tontesa donat cuntentesa sena resones, duncas bis\u00f2ngiat a dda cumb\u00e0tere. S'est ocupada fintzas de su ruolu de su faeddu, sustentende chi \"is faeddos fissant sa veridade isceti a pustis de dd'\u00e0ere ochida\", ca lassant fuire s'importu de su balore de sa pres\u00e8ntzia in issa. At afirmadu, in prus, chi s'\u00f2mine si s\u00e8berat dae s'animale pro ite est bonu a arriscare sa vida e no isceti a dda donare e pro custu su sessu maschile est istadu postu semper in su primu pianu, a disc\u00e0pitu de su sessu feminile. In sa faina intelletuale sua ant tentu una rilev\u00e0ntzia not\u00e8vole is or\u00ecgines artu-burghesas suas e sa detzisione de una carchi dist\u00e0ntzia \"pol\u00ectica\" dae custas in annos imbenientes, aici comente s'adesione a una tzerta genia de sotzialismu e de ativismu pol\u00ecticu de cuntzertu cun Sartre (puru cumpartzende medas de is printz\u00ecpios de su comunismu ufitziale, no ant a aderire mai de su totu pro v\u00e0rias resones, chi si podent l\u00e8ghere pro es\u00e8mpiu in su romanzu Is Mandarinos).\nEst semper istada contra a su sistema de s'istadu capitalista, difatis at afirmadu chi su prest\u00ecgiu de is ogetos de balore no est arraighinadu in issos, ma ddis est assignadu dae chi ddos v\u00e0lutat. Simone de Beauvoir at afirmadu s'esist\u00e8ntzia de unu lig\u00e0mene istrintu intre sa pol\u00ectica e sa morale. S'ateismu suo est espressados bene dae allegas comente: \"Deus est divenidu un'idea astrata, chi unu mer\u00ec deo apo burradu\". \u00c0tea comente Sartre, pro issa s'ateismu no est disimpinnu de sa morale, ma sa fundatzione de un'\u00e8tica non religiosa noa, non prus pagu remenosa e rennovadora de sa cuss\u00e8ntzia e de su cost\u00f9mene. Difatis, non bolet n\u00e0rrere chi totu est l\u00e8tzitu pro ite non b'at Deus, antzis nudda est l\u00e8tzitu si no est giustificadu e est sa cuss\u00e8ntzia a s'isperimentare comente \u00f9nica e soberana, duncas s'\u00f9nicu a \u00e8ssere respons\u00e0bile de sa sarvesa sua est su sugetu etotu, ca non bis\u00f2ngiat mai dd'afidare a \u00e0tere, pro ite dd'amus a p\u00e8rdere a dolu mannu. Dae su 1970, Simone de Beauvoir at cuntzepidu cunsideros filos\u00f2ficos pro su chi pertocat su mundu de sa betzesa, sa chi paret \u00e8ssere unu problema ca si cuns\u00ecderat, in manera ingiusta, sa giovinesa comente su tempus fundamentale de sa vida; duncas sa betzesa no est isceti unu fatu biol\u00f2gicu, ma fintzas culturale."}
{"id": "20500", "revid": "2404", "url": "https://sc.wikipedia.org/wiki?curid=20500", "title": "Corpu de Istadu", "text": "Unu corpu de istadu (de su frantzesu: \"coup de \u00c9tat\") est s'usurpatzione de su p\u00f2dere vigente de manera violenta e la vulneratzione de sa legalidade istitutzionale de un'istadu ghiada dae membros de su matessi istadu, cabos pol\u00ecticos, funtzion\u00e0rios o, prus a fitianu, militares, e in carchi casu pro m\u00e8diu de s'ap\u00f2giu de \u00e0teros istados, cun s'obietivu de ot\u00e8nnere su podere. Candu custas bias tr\u00ecunfant a s'ispissu su guvernu chi risultat si faghet dae tipu ditatoriale, chi podet sighire pro iscutas de tempus v\u00e0rias. In carchi casu otenent su p\u00f2dere a sa lestra e in \u00e0teros, non b\u00ecnchere durante is primas dies, ingennerende una gherra tzivile.\nOr\u00ecgine e evolutzione de su cuntzetu.\nSu cuntzetu de corpu de istadu at comintzadu a s'impreare in sa Frantza de su de 18 s\u00e8culos pro f\u00e0ghere relatu a una s\u00e8rie de mesuras violentas e improvisadas chi pigaiat su Re chentza de respetare sa legislatzione ne is normas morales. A s'ispissu fiat pro s'isbaratzare de is inimigos candu su re etotu creiat ca fiat netzess\u00e0riu pro mant\u00e8nnere sa seguridade de s'Istadu o su bene comunu.\nSu tr\u00e8mene at isvilupadu durante su de 19 s\u00e8culos cun significadu de atzione violenta de unu cumponente de s'Istadu, pro esempru s'es\u00e8rtzitu, cun s'obietivu de iscontzare su p\u00f2dere vigente. Su cuntzetu andat paris cun su de \"rivolutzione\", chi abarrat reservadu pro movimentos organizados dae tziviles angenos a s'Istadu.\nGiai durante su de 20\u00e8culos su 1930 est cumpar\u00e8ssidu su libru \"Tecnica del colpo di Stato\" (\"T\u00e8cnica de su corpu de istadu\") de Curzio Malaparte, chi at impostu s'impreu generalizadu dae su cuntzetu giai cun sa connotatzione moderna partende dae s'an\u00e0lisi cr\u00ectica de sas atziones de su fascismu e de su nazismu. Malaparte at aplicadu su cuntzetu de su corpu de istadu non petzi a un'operatzione esecutada dae integrantes de s'Istadu, si nono puru pro poderes tziviles, chi mediante sa desestabilizatzione de su guvernu a traessu de atziones punnadas a ingennerare caos sotziale pr\u00f2vocant sa ruta de su p\u00f2dere e iscurfent issos a bi atz\u00e8dere . Pro Malaparte sa difer\u00e8ntzia essentziale de su cuntzetu de corpu de istadu cun \"gherra tzivile\" e \"rivolutzione\" est s'impreu de s'ispantu e sa durada curtza de sas operatziones.\nIn su de 20 s\u00e8culos su corpu de istadu at adotadu sa forma t\u00ecpica de un'atzione de is fortzas armadas boghende a fortza su guvernu istabilidu. Sende gasi, mescamente partende dae su collassu de is ditaduras latinoamericanas, durante sa d\u00e8cada de su 1980, is corfos de istadu sunt andados adotende formas prus complessas e prus pagu evidentes, mediante t\u00e8cnicas de desestabilizatzione econ\u00f2mica e de ing\u00e8nneru de unu clima de caos sotziale."}
{"id": "20505", "revid": "20308", "url": "https://sc.wikipedia.org/wiki?curid=20505", "title": "Eccellenza Sardigna 2004-2005", "text": "Su campionadu italianu de f\u00f9balu de Eccellenza regionale 2004-2005 est istadu su de bat\u00f2rdighi organizadu in It\u00e0lia. Rapresentaiat su de ses livellos de su f\u00f9balu italianu.\nCustu est su girone organizadu dae su comitadu regionale de Sardigna, difatis sa prima divisione de su f\u00f9balu sardu, bintu dae sa Nuorese, sende su de bator campionados de primu livellu bintu dae custa sotziedade.."}
{"id": "20506", "revid": "7227", "url": "https://sc.wikipedia.org/wiki?curid=20506", "title": "Eccellenza Sardigna 2005-2006", "text": "Su campionadu italianu de f\u00f9balu de Eccellenza regionale 2005-2006 est istadu su de b\u00ecndighi organizadu in It\u00e0lia. Rapresentaiat su de ses livellos de su f\u00f9balu italianu.\nCustu est su girone organizadu dae su comitadu regionale de Sardigna, difatis sa prima divisione de su f\u00f9balu sardu, bintu dae su Tempio, sende su segundu campionadu de primu livellu bintu dae custa sotziedade.."}
{"id": "20509", "revid": "7227", "url": "https://sc.wikipedia.org/wiki?curid=20509", "title": "Eccellenza Sardigna 2007-2008", "text": "Su campionadu italianu de f\u00f9balu de Eccellenza regionale 2007-2008 est istadu su de deghessete organizadu in It\u00e0lia. Rapresentaiat su de ses livellos de su f\u00f9balu italianu.\nCustu est su girone organizadu dae su comitadu regionale de Sardigna, e fintzas sa prima divisione de su f\u00f9balu sardu, binta pro sa prima bia in s'ist\u00f2ria sua in cust'annu dae su Budoni\nSas iscuadras amm\u00ectidas a sos play-off sunt istadas su San Teodoro, su Selargius, su Samassi e su Fertilia. Su Selargius at bintu sa fase regionale de sos play-off, ma est istadu eliminadu in sa semifinale natzionale dae sa Copparese, binchidora de sos play-off de su girone B de s'Eccellenza de s'Em\u00eclia-Romagna.\nSunt torradas a dae segus in su campionadu de Promotzione: su Ghilarza, su Quartu 2000 e su Sant'Elena (custa \u00f9rtima a pustis de \u00e0ere p\u00e8rdidu sos play-out contra sa Nuova Monreale).\nAt fatu s'es\u00f2rdiu suo in su m\u00e0ssimu campionadu regionale sa Decimese."}
{"id": "20510", "revid": "2404", "url": "https://sc.wikipedia.org/wiki?curid=20510", "title": "Enzo de Sardigna", "text": "Enzo de Sardigna (Cremona,\u20091224 \u2013 Bologna, 14 martzu 1272; fintzas Enzio, in tedescu Heinrich naradu Heinz, in latinu Encius) in It\u00e0lia prus che totu connotu che Enzo de Isvevia o de Hohenstaufen est istadu dae su 1238 re de Torres e de Gaddura, re titulare de Sardigna e vic\u00e0riu imperiale in It\u00e0lia tzentru-setentrionale pro contu de su babbu, s'imperadore Fidericu II. Est istadu soberanu efetivu de su giuigadu de Torres dae su 1238 a su 1246: fiat denumenadu re, prus chi non gi\u00f9ighe.\nBiografia.\nEnzo fiat su f\u00ecgiu naturale legitimadu de Fidericu II de Isv\u00e8via e de Adelaide de Urslingen. Is babbos suos si diant \u00e8ssere connotos in su casteddu de Haguenau, una de is resid\u00e8ntzias preferidas dae s'imperadore, ma si pensat chi potzat \u00e8ssere n\u00e0schidu in sa ghibellina Cremona in ue sa mama diat p\u00f2dere \u00e0ere pigadu resid\u00e8ntzia. Su n\u00f9mene a diaderus suo, \"Heinrich\", fiat incurtzadu in \"Heinz\" (lat. \"Encius\", italianizadu in \"Enzio\" o in \"Enzo\"), pro ddu dist\u00ecnghere dae su frade concoinu Enricu, f\u00ecgiu primu e leg\u00ectimu de Costantza de Aragona. Cadderi balente, meda bellu e addotu, est istadu \u2013 cun su frade concoinu Manfredi \u2013 preferidu dae su babbu, chi de issu at \u00e0ere naradu: \u00abin sa figura e in sa cara su retratu nostru\u00bb. Gistradu \"il Falconello\" pro sa gr\u00e0tzia e su balore (ma mescamente pro sa lestresa, s'atza e fortzis fintzas sa cruelidade de sas atzionas militares suas), ddi agradaiat, che a su babbu, sa falconeria e teniat inter\u00e8ssios culturales medas."}
{"id": "20511", "revid": "7227", "url": "https://sc.wikipedia.org/wiki?curid=20511", "title": "Insubordinatzione lingu\u00ecstica", "text": "S'insubordinatzione lingu\u00ecstica est una forma de ativismu fundada subra sa disubidi\u00e8ntzia in situatziones de dominatzione o de subordinatzione lingu\u00ecsticas, cun s'obietivu de f\u00e0ghere rispetare is pr\u00f2pios deretos lingu\u00ecsticos. S'insubordinatzione lingu\u00ecstica tenet logu in cuntestos de cuntatu intre l\u00ecnguas, e mescamente in casos de diglossia, in ue su fatu de faeddare una l\u00ecngua podet \u00e8ssere presentadu comente un'atu de mala educatzione, de manc\u00e0ntzia de rispetu o de mala fede.\nReferentes in su cuntestu sardu.\nIn su cuntestu sardu, s'insubordinatzione lingu\u00ecstica est istada proposta dae esponentes de su movimentu lingu\u00ecsticu comente Diegu Corraine e de s'indipendentismu, comente Doddore Meloni.\nReferentes in \u00e0teros cuntestos.\nIn su cuntestu catalanu, s'insubordinatzione lingu\u00ecstica est acapiada a is atividades de sa in is annos 80 e a is rivendicatziones de grupos pol\u00ecticos e sindacales. Unu de is antetzedentes ist\u00f2ricos prus connotos est s'arrestu e ingi\u00f9liu de Antoni Gaud\u00ed (architetu de sa Sagrada Fam\u00edlia) s'11 de cabudanni de 1924 (sa Diada de Catalugna) pro \u00e0ere chistionadu in catalanu cun sa politzia. Sa \u2014chi isterriat \u00f2nnia annu un'informe de in is \u2014 at propostu de semper istrategias individuales de insubordinatzione lingu\u00ecstica. Su cuntzetu est istadu fintzas dif\u00f9ndidu dae in unu libru de su 1990 tzerriadu \"La insubmissi\u00f3 ling\u00fc\u00edstica\", e puru in art\u00ecculos de giornale.\nIn su cuntestu de su postcolonialismu africanu, sa detzisione de s'iscritore e ativista kikuiu Ng\u0169g\u0129 wa Thiong'o de abbandonare s'inglesu comente a l\u00ecngua de creatzione rapresentat unu casu de insubordinatzione lingu\u00ecstica mant\u00e8nnida in is annos, mescamente pro su fatu chi est istada pigada in unu cuntestu de repressione e arrestu.\nSa deputada curda Leyla Zana est istada cundennada a b\u00ecndighi annos de presone a pustis de su discursu suo de giuramentu de c\u00e0rrigu in su parlamentu turcu, in ue at agiuntu una frase in l\u00ecngua curda, proibida in Turchia finas a su 1991."}
{"id": "20514", "revid": "13697", "url": "https://sc.wikipedia.org/wiki?curid=20514", "title": "Incaminadori de arretza", "text": "Un'incaminadori de arretza (connotu fintzas comenti router) est unu dispositivu chi imbiat pachetus de datus intra arretzas de elaboradoris. Is incaminadoris tenint sa tarea de adaretzai su tr\u00e0ficu in Internet. Totu is datus scambiaus a\u00ecnturu de Internet, comenti p\u00e0ginas web o mess\u00e0giu de posta eletr\u00f2nica funt formaus de pachetus. Is pachetus funt imbiaus de unu'incaminadori a un'\u00e0teru a traessu de s'arretza fintzas a candu arribat a su nodu de destinatzioni.\nUn'incaminadori est acapiau a duus o prus l\u00ecnias de datus de indiritzus IP diferentis. Candu unu pachetu de datus arribat a una de is l\u00ecnias, s'incaminadori ligit s'indiritzu de arretza in s'intestu suu po cumprendi cali est sa destinatzioni. Apustis, impreendi is informatzionis in sa t\u00e0ula de incaminamentu (\"routing table\") o sa pol\u00ectica de incaminamentu (\"routing policy\"), imbiat su pachetu a su passu benidori de su bi\u00e0giu suu.\nSu tipu prus comunu de incaminadoris funt is po domu o of\u00ectzius piticus chi imbiant sceti is pachetus intra is computadoris e Internet. Dispositivus prus cumplessus, comenti is po asiendas mannas, ligant arretzas mannas a is incaminadoris chi formant sa dorsali (\"backbone\") de Internet, ligaus pari-pari attraessu de l\u00ecneas a lestesa atra in f\u00ecbra \u00f2tica.\nFuntzionamentu.\nSa punna manna de un'incaminadori est sa de ligai prus arretzas e imbiai siat is pachetus cun destinu a arretzas ligadas a manera dereta, siat is chi andant a arretzas prus remotas. Un'incaminadori est cunsiderau dispositivu de livellu 3, ca sa decisioni prim\u00e0ria de imbiu est fundada apitzus de informatzionis de is pachetus IP, me in su de tres livellu, e prus che totu apitzus de is indiritzus IP. Candu un'incaminadori arricit unu pachetu, circat in sa t\u00e0ula de incaminamentu su mellus caminu intra s'IP de destinu de su pachetu e unu de is indiritzus de sa t\u00e0ula. Candu dd'agatat, su pachetu est postu in una trama de livellu 2 e imbiau a sa bessida indicada in sa t\u00e0ula. Un'icaminadori est progetau po minimai s'informatzioni de stadu assotziada a is pachetus individualis.\nIs informatzionis de sa t\u00e0ula de incaminamentu podint benni de prus or\u00ecginis, comenti caminus st\u00e0ticus configuraus a manu o caminus din\u00e0micus chi benint de protocollus de incaminamentu, chi permitint a d\u00f2nnia incaminadori de imparai is caminus scambiendi informatzionis cun is \u00e0terus. Ddoi at puru caminus pre-definius, de importu po sciri innui imbiai su tr\u00e0ficu candu su destinu no est in sa t\u00e0ula de incaminamentu. Un'esempru dd'agataus me is incaminadoris de domu, configuraus po imbiai totu su tr\u00e0ficu non-locali a su frunidori de serv\u00ectziu Intenet. Custus caminus podint essi st\u00e0ticus o din\u00e0micus, ot\u00e8nnius de su protocollu DHCP.\nUn'incaminadori podit impreai prus de unu protocollu in su pr\u00f2piu tempus, pruschetotu si serbit comenti incaminadori de l\u00e0cana de unu sistema aut\u00f2nomu intra partis de un'arretza chi impreant protocollus diferentis.\nCandu prus incaminadoris funt impreaus in arretzas ligadas pari-pari, cussus podint scambiai informatzionis apitzus de is indiritzus de arribu impreendi unu protocollu de incaminamentu. D\u00f2nnia incaminadori fait una t\u00e0ula de incaminamentu: una lista de caminus intra duus elaboradoris collegaus a s'arretza.\nUn'incaminadori tenit duus tipus de componentis organizaus in \"pranus\" de processu separaus:\nImpreus.\nUn'incaminadori podit tenni interfacis po tipus diferentis de connessionis de livellu f\u00ecsicu, comenti cavus de r\u00e0mini, f\u00ecbra \u00f2tica o trasmissionis chena filus. Podit puru impreai standard diferentis a livellu de arretza. D\u00f2nnia interfaci de arretza est impreada po permiti a pachetus de datus de essi imbiaus de unu sistema de trasmissioni a s'\u00e0teru. Podint fintzas essi impreaus po ligai duus o prus grupus l\u00f2gicus de elaboradoris, connotus comenti suta-arretza (\"subnet\"), donniunu cun unu prefissu de arretza diferenti.\nIs incaminadoris podint permiti sa connetividadi a\u00ecnturu de asiendas, intra de issas e Internet o intra arretzas de frunidoris de serv\u00ectziu de Internet. Is incaminadoris prus mannus (comenti su Cisco CRS-1 o su Juniper PTX) ligant pari-pari prus frunidoris o podint essi impreaus me is arretzas de asiendas mannas. Dispositivus prus piticus de s\u00f2litu funt impreaus in arretzas de domu e of\u00ectzius minoris.\nA\u00ecnturu de is asiendas si podint agatai incaminadoris de d\u00f2nnia mannesa. Is prus poderosus ddus impreant is frunidoris de Internet e me is struturas acad\u00e8micas e de circa. Asiendas mannas podint puru abisongiai de incaminadoris prus potentis po manigiai arrechertas de tr\u00e0ficu de datus s\u00e8mpiri prus mannas. A fitianu, est impreau unu mollu ger\u00e0rchicu de arretzas internet.\nSegur\u00e0ntzia.\nArretzas esternas depint essi cunsideradas cun atentzioni comenti parti de su pranu de segur\u00e0ntzia de s'arretza locali. Firewall, man\u00ecgiu de sa VPN e \u00e0teras funtzionis de seguridadi podint essi parti de s'incaminadori o podint essi frunidas de \u00e0terus dispositivus. Is incaminadoris faint sa tradutzioni de is indiritzus de arretza (t\u00e8nnica NAT) chi m\u00ecnimat is connessionis de s'esternu ma no est connota che t\u00e8nnica de seguridadi de totu is spertus. Calincunu espertu narat chi incaminadoris a c\u00f2dixi abertu funt prus segurus de is a c\u00f2dixi serrau, ca is primus permitint de scoberri e curregi a lestu is faddinas.\nIncaminamentu in arretzas diferentis.\nIs incaminadoris funt a fitianu classificaus po is arretzas innui funtzionant. A un'incaminadori in un'arretza locali (LAN) de un'organizatzioni ddi narant incaminadori internu (\"interior router\"). A unu chi funtzionat in sa dorsali de Internet ddi narant incaminadori esternu \"(exterior router\"). A unu chi ligat un'arretza locali cun Internet o a un'arretza de \u00e0rea ampra (WAN) ddi narant incaminadori de l\u00e0cana (\"border router\"), o incaminadori-portali \"(gateway router\").\nIncaminamentu in Internet.\nIs incaminadoris po sa connessioni de frunidoris de serv\u00ectzius Internet asiendas mannas de s\u00f2litu sc\u00e0mbiant informatzionis de incaminamentu impreendi Border Gateway Protocol (BGP). RFC\u00a04098 definit is tipus de incaminadoris BGP in ac\u00f2rdiu cun is funtzionis insoru:\nSt\u00f2ria.\nSu cuncetu de \"elaboradori de interfaci\" est st\u00e8tiu propostu de Donald Davies po s'arretza NPL in su 1966. Wesley Clark at tentu sa pr\u00f2piu idea s'annu apustis po ARPANET. Custu elaboradori, Interface Message Processors (IMPs), teniat agiumai is pr\u00f2piu funtzionis de un'incaminadori de oi. Sa bidea de un'incaminadori,chi ddi nar\u00e0nt portali (\"gateway\") a cussu tempus, est b\u00e8nnia in s'incumentzu a unu grupu internatzionali de circadoris asuba de s'arretza, su International Networking Working Group (INWG). Formau in su 1972 comenti grupu informali po studiai is problemas t\u00e8nnicus in sa connessioni de arretzas diferentis, est apustis bessiu unu suta-comitau de sa International Federation for Information Processing cussu annu etotu. Custus dispositivus fiant diferentis in duas maneras de sa parti manna de is schemas a comutatzioni de pachetu chi esistiant giai. A primu, lig\u00e0nt tipus diferentis de arretza, comenti l\u00ecnias serialis e arretzas de \u00e0rea locali. Segundu, fiant dispositivus chena connessioni chi no teniant nisciuna responsabilidadi de assegurai chi su tr\u00e0ficu fessit intregau a manera fidada, lassendi custa tarea a is nodus. Custa bidea, su princ\u00ecpiu \"end-to-end\", fiat giai st\u00e8tia proposta po is arretzas CYCLADES.\nS'idea est st\u00e8tia analizada mellus, cun sa voluntadi de produsi unu sistema prot\u00f2tipu comenti parti de duus programas cuntempor\u00e0neus. Unu fiat su chi iat incumentazu su DARPA, chi at creau s'architetura TCP/IP impreada oindii. S'\u00e0teru fiat unu programa a su Xerox PARC po esplorai tecnologias de arretza noas, chi at prod\u00f9siu su sistema PARC Universal Packet, chi perou est pagu connotu a foras de Xerox po problemas de propiedadi intelletuali. In su 1974 is primus incaminadoris Xeros ant incumentzau a funtzionai. Su primu beru incaminadori IP est st\u00e8tiu postu in \u00f2pera de Ginny Strazisar me in sa BBN, comenti parti de su traballu incumentzau de DARPA, me is annus 1975-1976. A sa fini de su 1976, tres incaminadoris basaus apitzus de su PDP-11 fiant in serv\u00ectziu in su prot\u00f2tipu sperimentali de Internet.\nIs primus incaminadoris multi-protocollu funt st\u00e8tius creaus a manera indipendenti de circadoris de su MIT e de Stanford in su 1981; is de Stanford ddus iat fatus William Yeager, e a su MIT unu d'iat fatu Noel Chiappa; is duus fiant basaus apitzus de PDP-11. Fintzas is incaminadoris impreaus oi funt multi-protocollu, ca impreant sian IPv4 siat IPv6, ma funt dispositivus prus simpris de is chi manigi\u00e0nt protocollus AppleTalk, DECnet, IP e Xerox."}
{"id": "20515", "revid": "12712", "url": "https://sc.wikipedia.org/wiki?curid=20515", "title": "La hojarasca", "text": "La hojarasca est su primu romanzu publicadu dae s'iscritore colombianu Gabriel Garc\u00eda M\u00e1rquez.\nSu t\u00ectulu de s'\u00f2pera est una met\u00e0fora pro indicare un'\u00e8poca de s'ist\u00f2ria de Macondo, sa biddighedda immagin\u00e0ria de sa Col\u00f2mbia cara\u00ecbica in ue sunt ambientadas is \u00f2peras suas prus famadas; est de su per\u00ecodu de sa Cumpangia Bananera, su m\u00e8gius momentu pro econ\u00f2mica de custu \u00e0ngulu de mundu, cando s'est ghetadu in su locu onni genia de refudu umanu: unu molione de f\u00f2gias sicas chi est su destinu de sa solesa de s'Am\u00e8rica Latina intrea.\nTrama.\nSu romanzu est contadu dae tres puntos de annotu alternados: Isabel, de trinta annos, f\u00ecgiu suo de noe annos e babbu suo, ex coronellu de s'es\u00e8rtzitu liberale in sa gherra de is milli dies. Su fatu acontesset in una die isceti, su 12 cabudanni 1928, cando iscoberrint su corpus sena vida de unu dutore chi nemos ischit ite ddi narant e chi s'est impicadu in sa domo in ue de annos biviat che eremita. A Macondo totus ddu t\u00ecrriant dae cando deghe annos in antis si fiat refudadu de agiudare a sos feridos de sa repressione contra a is motos populares; de cussu momentu biviat inghiriadu dae s'\u00f2diu generale, chi non menguaiat mancu in antis a sa morte.\nSu betzu coronellu detzidet per\u00f2 de organizare s'interru, e \u00f2bligat sa f\u00ecgia Isabel e su nebodeddu a dd'acumpangiare. Est sa prima borta chi su pipiu bidet unu mortu, e sighit cun curiosidade sa serrada de su corpus in sa c\u00e0scia de linna.\nSu dotore fiat arribbadu in bidda sa matessi die de su 1903, su 12 cabudanni, cun una l\u00ectera de presentada de su coronellu Aureliano Buend\u00eda, cump\u00e0ngiu de armas de su mannoi. Adelaida, sa b\u00ecdriga de Isabel, trampada dae s'aspetu suo, creiat chi si trataret de su generale Rafael Uribe Uribe, unu de is cumandantes liberales in derrotados dae pagu. Dae cussu momentu su dotore si fiat nutridu solu de erba, \u201cde sa chi papant is molentes\u201d.\nTempus a pustis de s'arribu suo, sa dom\u00e8stica de domo, s'\u00ecndia Meme, est essida s'amante sua e si nch'est andada a b\u00ecvere cun issu comente a fantzedda in sa domo in s'\u00e0ngulu de sa bia; ma in su momentu de su suitz\u00ecdiu de su dotore sunt prus de deghe annos chi Isabel non bidet prus a Meme. Est istada s'\u00ecndia a ddi contare is \u00f9rtimas dies de mama sua, morta donende\u00b7dda a sa lughe. Fiat su 1898, s'annu de fundatzione de Macondo: una cantidade de disterrados de sa gherra tzivile vagaiat pro su padente chirchende unu locu in ue s'istabilire; mama sua fiat pr\u00ecngia de ses meses, e est abarrada s\u00e8tzida in is tres meses imbenientes in sa veranda de sa domo, fata in pessu dae su pobiddu, aici istraca de abetare isceti de dare sa vida a sa f\u00ecgia, in antis de ghetare s'\u00f9rtimu respiru. \nSu dotore est arribbadu a Macondo, insandus isceti unu caminu cun pagas domos a oru, chi giughiat dae su riu a su campusantu, in su pr\u00f2piu momentu de su p\u00e0rracu nou, regordadu dae is bividores prus antzianos comente unu de is pitzocheddos prus biatzos e iscundidos, connotu cun su nom\u00ecngiu \"El Cachorro\" (\"Su Catzutzu\"), partidu pro istudiare in semin\u00e0riu e torradu cun su bestire talare. Fintzas issu aiat gherradu in s'es\u00e8rtzitu insurretzionale cun su gradu de coronellu.\nSu dotore at papadu a sa t\u00e0ula de su coronellu pro oto annos, ponende a banda is bal\u00e0ngios de sa professione sua fintzas a cando at lassadu s'aposentu pro andare a b\u00ecvere cun Meme. Cun su dinare risparmiadu dd'at abertu una butega de isp\u00e8tzias chi at b\u00ecvidu un'istajone sortada in is annos in ue sa Cumpangia Bananera at batidu unu ben\u00e8ssere ef\u00ecmeru. Pro carchi annu Macondo s'est furriadu de bidditzolu chietu in mesu a su padente a tzitadina, sunt arribbados su traballu e populatzione noa, ma cando sa Cumpangia si nch'est andada a pustis de \u00e0ere isfrutadu sa zona, est abarrada isceti sa gente mala, su \"frasc\u00e0mene\".\nCando Meme est ispar\u00e8ssida, ant malissadu a su dotore. Is autoridades ant fossadu in s'ortu chirchende su corpus interradu, sena dd'agatare; su m\u00e8dicu at cunfessadu posca a su mere de domo chi sa fantzedda sua si fiat isceti istracada de abarrare isolada e si nde fiat andada. Ma su cogonu de is bividores de Macondo s'est postu contra a s'istr\u00e0ngiu e est arribbadu a su m\u00e0ssimu cando, in s'\u00ecnteri de s'avolotu in ocasione de is eletziones (is dies de sa Cumpangia fiant acabbados), su dotore at refudadu de ab\u00e8rrere sa ghenna pro donare agiudu a is v\u00ectimas de sa repressione. \"El Cachorro\" fiat interv\u00e8nnidu a firmare sa truma assortida pro dd'ochiere, ma dae cussu momentu su dotore fiat istadu escl\u00f9didu dae sa vida comuna.\nEst essidu dae s'isulamentu suo una borta isceti, tres annos in antis de su suitz\u00ecdiu, cando su coronellu est r\u00f9idu mal\u00e0idu. S'est presentadu a su letu de morte suo e est res\u00e8ssidu a ddu sanare, faghende\u00b7si prom\u00ectere chi cando diat \u00e8ssere arribbada s'ora sua, ddi diat \u00e0ere isparidu una manada de terra a subra a su corpus suo.\nPro custu, immoe su mannoi bolet onorare cuddu remenu, fintzas contras a sa disamistade de sa tzitade intrea. Otenet in fines dae su s\u00ecndigu su permissu pro s'interru e is \u00f2mines suos atzoant su baule pro ddu carrare a su campusantu. Su romanzu acabbat cun su puntu de annotu de su pipiu, chi bidet sa lughe arribbare a pustis de annos e annos in s'aposentu cungiadu e prenu de pr\u00f9ere in ue si fiat serradu su dotore.\nCr\u00ectica.\nS'iscritura de su primu romanzu de Gabriel Garc\u00eda M\u00e1rquez incumentzat cara a l\u00e0mpadas 1950 e sighit finas a s'annu imbeniente, mentras s'autore bivet cun problemas econ\u00f2micos in Calle del Crimen in Barranquilla, in sa regione costera atl\u00e0ntica de sa Col\u00f2mbia; cando non tenet su dinare pro pagare sa pesone de s'albergo a oras in ue all\u00f2giat, lassat in imprenda a su portieri su manuscritu de su romanzu.\nSu traballu longu incluet sa publicatzione de prus \u201cnotas pro unu romanzu\u201d: a primu \"La casa de los Buend\u00eda\" \n(\"Cr\u00f3nica\" n. 6, Barranquilla, 3 l\u00e0mpadas 1950; difatis pro tempus meda su t\u00ectulu de traballu de s'\u00f2pera abarrat \"Sa domo\"); posca \"La hija del coronel\" (El Heraldo n. 23, Barranquilla, l\u00e0mpadas 1950) e \"El regreso de Meme\" (\"El Heraldo\" n. 22, Barranquilla santandria 1950). Intentzionadu a cambiare \"La casa\" pro ite ca oramai su romanzu s'est furriadu in \u00e0teras diretziones, s'autore iscriet in unu cuadernu is ideas pro su t\u00ectulu nou cando ddis benint in conca, finas a nde totalare unos chimbanta, detzidende posca a manera definitica pro sa par\u00e0ula cun cale mannai sua Tranquilina aiat batijadu sa truma arribbada a Aracataca cun sa United Fruit: \"hojarasca\" (frasc\u00e0mene/iscomu o \"frasc\u00e0rgiu\").\nSa tzita in sa prima p\u00e0gina rimandat a s'Ant\u00ecgone de Sofocle, pro ite ca unu de is connoschentes chi aiat l\u00e8ghidu su manuscritu at reconnotu analogias cun cussu mitu: su mortu de su frade lassadu sena interrare pro \u00f2rdine de su re faghet pensare a s'Edipo in Colonu chi Garc\u00eda M\u00e1rquez torrat a l\u00e8ghere in presse; a pustis de atenuare carchi aspetu de su manuscritu sena resessere a si nde istesiare bene, detzidet de insertare su riferimentu. Su giogu de puntos de annotu alternados imbetzes faghet pensare a su printzipale riferimentu liter\u00e0riu de s'autore in cussu per\u00ecodu, William Faulkner \"cun As I Lay Dying\".\nSu traballu a subra a su romanzu sighit fintzas a pustis de sa mud\u00e0ntzia de s'autore a Cartagena de Indias. Gr\u00e0tzias a s'interessamentu de s'iscritore \u00c1lvaro Mutis, S'importante domo editora Losada de Buenos Aires ammustrat interessu in sa publicatzione de su testu, ma a pustis ddu refudat; pro sorte un'amigu nd'at fatu una c\u00f2pia, pro ite ca s'originale no est istadu mai torradu.\nA pustis de custa delusione s'autore c\u00e0mbiat s'\u00f2pera; intentzionadu a lassare sa long\u00e0ria programmada de is cap\u00ectulos e abbigende\u00b7si de t\u00e8nnere nessi 40 p\u00e0ginas in prus, segat unu di\u00e0logu intre su mannoi e su coronellu Buend\u00eda e unu b\u00ecnculu longu chi essit a pustis comente contu aut\u00f2nomu intituladu \"Mon\u00f3logo de Isabel viendo llover en Macondo\" chi serrat sa segunda antologia de Garc\u00eda M\u00e1rquez, \"Ojos de perro azul\". Su binculeddu depiat c\u00e0bere a intro de s'atuale cap\u00ectulu 8, a pustis de is tzinnos a su matrim\u00f2niu de Isabel e s'ann\u00f9ntziu de s'arribu de s'ierru. Unas cantas \u00e0teras minudas de \"La\" \"hojarasca\" ant a torrare in iscritos imbenientes comente \"La mala hora\" e sa tzita de su duca de Marlborough in \"Cien a\u00f1os de soledad\".\nSa publicatzione de su romanzu acontesset in fines in su 1955 pro una domo editora noa; su libru andat in imprenta sena unu cuntratu. Chimbe meses prus tardu Garc\u00eda M\u00e1rquez retzit una mutida dae sa tipografia: su materiale est prontu e ligadu ma s'editore est ispar\u00e8ssidu; gr\u00e0tzias a \"El Espectador\", su giornale de Bogot\u00e1 in ue traballat in cussu tempus, Garc\u00eda M\u00e1rquez otenet chi sa tipografia distribuat a manera direta su vol\u00f9mene a is librerias, ma parte manna abarrat sena b\u00e8ndere in magasinu.\nSa Cumpangia Bananera, nominada comente respons\u00e0bile de s'hojarasca est sa United Fruit Company chi at isfrutadu un'\u00e0rea manna meda partinde dae su 1910 in su retroterra de Santa Marta, e chi at a abbandonare sa zona a su destinu suo in su 1918 sena pagare perunu cumpensu a s'Istadu colombianu."}
{"id": "20516", "revid": "13697", "url": "https://sc.wikipedia.org/wiki?curid=20516", "title": "Router", "text": ""}
{"id": "20517", "revid": "13697", "url": "https://sc.wikipedia.org/wiki?curid=20517", "title": "Monti", "text": ""}
{"id": "20518", "revid": "3602", "url": "https://sc.wikipedia.org/wiki?curid=20518", "title": "Casu marzu", "text": ""}
{"id": "20519", "revid": "10458", "url": "https://sc.wikipedia.org/wiki?curid=20519", "title": "Wireless Application Protocol", "text": "Wireless Application Protocol (WAP, \"protocollu de aplicatzioni chena filus\") est unu standard t\u00e8nnicu po s'acessu a informatzionis apitzus de arretzas chena filus m\u00f2bilis. Po navigai in su web impreendi custu standard serbit unu navigadori WAP, chi podit essi postu a disponimentu de is produtoris de dispositivus m\u00f2bilis. Su primu dispositivu cun unu programa de custu tipu est st\u00e8tiu su telefoneddu Nokia 7110, de su 1999.\nS'utilidadi de WAP s'est minimada cun s'introdutzionis de arretzas prus lestas, schermus prus mannus a coloris e s'impreu de navigadoris Web chi impreant su pr\u00f2piu standard de is elaboradoris.\nIn generali, is costus artus de impreu po is impitadoris, sa pagu comodidadi de navigai in Internet cun schermus piticus e monocrom\u00e0ticus e sa dificultadi de posta in \u00f2pera po frunidoris de serv\u00ectziu e cunt\u00e8nnius, nd'ant fatu unu standard pagu arrenn\u00e8sciu.\nPiess\u00ecnnius t\u00e8nnicus.\nPila WAP.\nSu standard WAP descriit una pila de protocollus chi permitit su funtzionamentu de dispositivus e programas WAP cun tecnologias de arretza diferentis, comenti GSM e IS-95.\nSu protocollu prus a b\u00e0sciu in sa pila, Wireless Datagram Protocol (WDP), funtzionat comenti livellu de adatamentu chi fait simbillai d\u00f2nnia arretza a UDP a is livellus apitzus de cussu, frunendi unu carr\u00ecngiu no afid\u00e0bili a is datus a traessu de duus gennas (or\u00ecgini e arribu). Is \u00e0terus livellus biint WDP comenti unu protocollu \u00f9nicu cun prus \"realisatzionis t\u00e8nnicas\", a pitzus de v\u00e0rius \"carradoris de datus\". Candu custus funtzionant giai a manera nativa cun IP, WDP est UDP.\nWTLS, est unu livellu no obligat\u00f2riu e frunit segur\u00e0ntzia cun unu mecanismu de critografia a crae p\u00f9blica, chi assimbillat a TLS.\nWTP frunit su suportu a is transazionis e duncas rechertas e arrespustas afid\u00e0bilis. Sendi progetau po is arretzas m\u00f2bilis, est prus eficenti de TCP in su man\u00ecgiu de su problema de sa p\u00e8rdida de pachetus chi acuntessit in arretzas 2G.\nSu livellu de aplicatzioni (WAE) definit unus cantu lingu\u00e0gius de markup po is programas.\nPo WAP versioni 1.X, su lingu\u00e0giu principali est Wireless Markup Language (WML), fundada apitzus de XML. In WAP 2.0 est XHTML Mobile Profile, versioni red\u00f9sia de XHTML.\nWAP Push.\nWAP Push est st\u00e8tiu agiuntu a is propiedadis po permiti de imbiai is cunt\u00e8nnius WAP a is dispositivus m\u00f2bilis cun unu traballu m\u00ecnimu de s'impitadori. Unu WAP Push est sceti unu mess\u00e0giu cun una cod\u00ecfica speciali chi incluit un'indiritzu WAP.\nUnu Push podit essi imbiau a traessu de v\u00e0rius serv\u00ectzius, comentu SMS e GPRS. \nUnu terminali chi suportat WAP 1.2 (o prus recenti) at a donai su sceberu a s'impitadori de intrai in su cunt\u00e8nniu WAP: est su WAP Push SI (Service Indication). Una varianti de custu, WAP Push SL (Service Loading), aberit su navigadori WAP po dd'amostai.\nWAP 2.0.\nWap 2.0 est st\u00e8tiu publicau in su 2002 po amellorai s'esperi\u00e8ntzia de impreu de is impitadoris. Impreat XHTML e WCSS in logu de WML, amellorat WAP Push e introdusit su profilu de agenti po permiti de identificai is piess\u00ecnnius de su navigadori e interfacis po cumponentis agiuntivus.\nSt\u00f2ria.\nSu WAP Forum est st\u00e8tiu fundau in su 1998 de Ericsson, Motorola, Nokia e Unwired Planet. Sa punna sua fiat de ponni totu is tecnologias de arretza chena filus impari in unu protocollu standardisau. In su 2002, su WAP Forum est intrau in sa Open Mobile Alliance (OMA).\nEuropa.\nSa prima cumpangia a publicai unu giassu WAP est st\u00e8tia s'operadori de telefonia m\u00f2bili tedescu Telfort BV in lad\u00e0mini 1999. Su situ est st\u00e8tiu svilupau comenti progetu secund\u00e0riu de Christopher Bee e Euan McLeod e publicau cun sa presentada de su telefoneddu Nokia 7110. Sa publicidadi iat esagerau in sa promovidura de WAP, faendi pensai chi is is prestatzionis fessint su pr\u00f2piu de is connessionis fissas e custu at lassau impitadoris medas del\u00f9dius. BT Cellnet, cumpangia brit\u00e0nnica, at d\u00e8piu bogai una camp\u00e0nnia po acrarai su malint\u00e8ndiu. \nPagu cunsiderau de is impitadoris po is pr\u00e8tzius e is limitatzionis t\u00e8nnicas, intra su 2003 e su 2004, s'amelloramentu de is prestatzionis e sa presentada de serv\u00ectzius de interessu po is impitadoris, at fatu dopiai s'impreu de WAP in su R\u00e8nnu uniu.\nIn It\u00e0lia sa prima cumpangia a oferri custu serv\u00ectziu est st\u00e8tia Omnitel, in su 2000. TIM at acabau de ddu fruniri in su 2016, giai chi is telefoneddus modernus impreant sa pr\u00f2piu tecnologia de is elaboradoris po s'acessu a Internet.\nUSA.\nMe is Stadus Unius sa spraxidura de WAP at atobiau unus cantu imp\u00e8igus. A primu, ddoi fiant costus in prus po ativai su suportu a is datus in mollus meda de telefoneddu. In prus, is cumpangias de telecomunicatzioni pediant de limitai s'acessu a is datus sceti a frunidoris aprovaus. In su 2007 sa FCC at perm\u00ectiu a totu is svilupadoris, produtoris de dispositivus e \u00e0terus operadoris de impreai calisisiat aplicatzioni o dispositivu cun una banda de datus speciali."}
{"id": "20520", "revid": "12712", "url": "https://sc.wikipedia.org/wiki?curid=20520", "title": "Patrick Zaki", "text": ""}
{"id": "20521", "revid": "169888", "url": "https://sc.wikipedia.org/wiki?curid=20521", "title": "Gallagher", "text": "Leo Anthony Gallagher, Jr. (Fort Bragg, North Carolina, 24 de tr\u00eculas, 1946) est unu c\u00f2micu e attore americanu."}
{"id": "20522", "revid": "7227", "url": "https://sc.wikipedia.org/wiki?curid=20522", "title": "Donnu Cesare Bisognin", "text": "Donnu Cesare Bisognin (Turinu, 6 l\u00e0mpadas 1956 - 28 abrile 1976) est istadu unu satzerdotu italianu, chi aiat retzidu s\u2019\u00f2rdine a sos 19 annos ebia, in bista de sa maladia insan\u00e0bile chi l\u2019aiat c\u00f2rfidu e de sa bogadura sua forte. \nBiografia.\nFiat n\u00e0schidu in Turinu in una fam\u00eclia meda devota, e zai a sos 14 annos, a s\u2019agabu de s\u2019iscola obrigat\u00f2ria, aiat detz\u00ecdidu de devenner satzerdotu. In su santuga\u00ecne de 1.970, fiat intradu a su Semin\u00e0riu Minore, sighende in intro suo sos ist\u00f9dios mastrales. A bias de s\u2019agabu de sas bag\u00e0ntzias istiales de 1.974, chi fiat barighende in Celana (B\u00e8rgamu), sa bidda nadia de mama sua, aiat cumintzadu a istare male, serende unu dolore forte in su ghenugru mancu, chi non tzelaiat nostamis de sos cuidados. Unu mese prus a tardu, aiat cumintzadu sos ist\u00f9dios teol\u00f2zigos inche su Semin\u00e0riu Mazore, e posteriormente si fiat sutapostu a unos cantos averiguamentos, chi sa corrimposta non li dassaiat isperos: fiat afetu dae un\u2019osteosargoma malinnu in su cossale mancu. In su 1.975 si fiat sutapostu a diferentes terapias, finas meda imbasivas e dolorosas. In su matessi tempus, fiat istadu pellegrinu in Roma e in Lourdes pro s\u2019Annu Santu, bardende su cuntatu cun su Semin\u00e0riu. S\u2019archip\u00ecscamu de Turinu, Michele Pellegrino su cardinale, aiat cumpresu chi Cesare deviat esser ordinadu satzerdotu e aiat logradu sa dispensadura ispetziale dae Paulu Vi su paba pro s\u2019edade sua z\u00f2vana. Fiat istadu Pellegrinu etotu su chi l\u2019aiat acordadu s\u2019\u00f2rdine in domo sua sa dom\u00ecniga 4 de abrile de 1.976: in sas duas dies anterioras, Cesare aiat logradu sos minist\u00e8rios e sa diaconia. In sas dies sighidoras, cun s\u2019azudu de donnu Pino s\u2019amigu suo, aiat ufissiadu deghessete missas, chi d\u00f2ighi in domo e chimbe in s\u2019ispidale, a ue l\u2019aiant internadu torra pro neghe de s\u2019agravamentu de sas cundissiones suas. Su 26 de abrile donnu Cesare, cumprendende chi s\u2019acurtziaiat s\u2019agabu, aiat pedidu de esser batidu de nou a domo sua, in ue fiat mortu duas dies a pustis, a sos 19 annos. A su funerale suo aiant leadu parte prus de chimbighentas pessones, mescamente z\u00f2vanos. Donnu Cesare discansat in su campusantu monumentale de Turinu."}
{"id": "20524", "revid": "2404", "url": "https://sc.wikipedia.org/wiki?curid=20524", "title": "T\u00f9nisi", "text": "T\u00f9nisi (in \u00e0rabu: \u062a\u0648\u0646\u0633\u200e, \"T\u016bnis\", in frantzesu \"Tunis\", giornalisticamente narada fintzas \"Cart\u00e0gine\") est una tzitade de s'\u00c0frica setentrionale cun 1.073.533 bividores (cunsiderende governatoradu in s'interi), capitale e portu m\u00e0ssimu de sa Tunisia (de chi est fintzas sa tzitade prus populada). S'agatat in is ribas de una laguna acanta s'antiga Cart\u00e0gine, acapiada a su mare Mediterr\u00e0neu de unu canale navig\u00e0bile de unos 10 km chi dda \u00f9unit a s'avamportu de La Goulette.\nN\u00e0schida che biddighedda modesta a s'umbra de Cart\u00e0gine, Kairouan e Mahdia, T\u00f9nisi est in fines istada designada a capitale su 20 cabudanni 1159 (5 ramadan 554, pro su calend\u00e0riu musulmanu) pro voluntade de sa dinastia de sos Almohades, a pustis cunfirmada intro s'istatutu pr\u00f2piu in suta de sa dinastia hafside in su 1228 e fintzas a s'indipend\u00e8ntzia de su paisu, su 20 martzu 1956.\nTunisi est sa capitale econ\u00f2mica e cumertziale de sa Tunisia. Sa densidade de sa retza istradale, autostradale e de s'istrutura aeroportuale de sa tzitade nde faghent unu puntu de cunverg\u00e8ntzia pro is trasportos natzionales. Custa situatzione est su resurtadu de una evolutzione longa, in piessignu de su cuntzetu tzentral\u00ecsticu chi at dadu unu rolu de cunsideru a sa capitale e chi at fatu de manera chi si bi cuntzentrarent is istitutziones printzipales."}
{"id": "20525", "revid": "2404", "url": "https://sc.wikipedia.org/wiki?curid=20525", "title": "Algeri", "text": "Algeri (in \u00e0rabu \u0627\u0644\u062c\u0632\u0627\u0626\u0631 \"al-Jaza'ir\", literalmente \"sas \u00ecsulas\"; in amazic \"Dzayer\"; in frantzesu \"Alger\"; antigamente, \"Icosium\") est sa capitale e sa prus tzitade manna de Algeria. De ac\u00f2rdiu cun su tzensu de s'annu 1998, sa populatzione de sa tzitade fiat de 1.519.570 bividores (narados algerinos), cun totu chi s'\u00e0rea metropolitana sua arribaiat a contare 2.135.630 bividores. Narada puru \"al-Bahja\" (\u0627\u0644\u0628\u0647\u062c\u0629) o \"Algeri sa Bianca\" pro more de su colore biancu de sos f\u00e0bricos suos, est situada in su nord-ovest de \u00c0frica, in manera cuncreta in sa costera de su mare Mediterr\u00e0neu, e disponet de su portu prus importante de sa zona.\nAlgeri est cr\u00e8schida meda in is annos \u00f9rtimos, e sighet a cunservare s'incantu de sa tzitade betza. Difatis, sa fortalesa antiga o \"casbah\" est istada cunsiderada Patrim\u00f2niu de s'Umanidade dae s'UNESCO in su 1992."}
{"id": "20527", "revid": "2404", "url": "https://sc.wikipedia.org/wiki?curid=20527", "title": "Tripoli", "text": ""}
{"id": "20528", "revid": "2404", "url": "https://sc.wikipedia.org/wiki?curid=20528", "title": "Alger\u00eca", "text": ""}
{"id": "20529", "revid": "2404", "url": "https://sc.wikipedia.org/wiki?curid=20529", "title": "Rabat", "text": "Rabat (in \u00e0rabu: \u0627\u0644\u0631\u0628\u0627\u0637\u200e, al-Rib\u0101\u1e6d; in b\u00e8rberu: \u2d30\u2d55\u2d31\u2d30\u2d5f, A\u1e5bba\u1e6d) est sa capitale de su Marrocu. Sa tzitade est posta in sa costa atl\u00e0ntica de su paisu, in sa riba de manca de su riu Bou Regreg, in cara a sa tzitade de Sal\u00e9. Sa tzitade contat 577.827 bividores (dadu de su tzensu 2014), mentras s'\u00e0rea urbana, chi cumprendet is tzitades de Sal\u00e9 e Temara, arribbat a contare 2.120.192 bividores, faghende\u00b7nde sa segunda \u00e0rea metropolitana prus populada de Marrocu (a pustis de Casablanca)."}
{"id": "20530", "revid": "2404", "url": "https://sc.wikipedia.org/wiki?curid=20530", "title": "Nouakchott", "text": "Nouakchott (in \u00e0rabu\u02d0 \u0646\u0648\u0627\u0643\u0634\u0648\u0637 o \u0627\u0646\u0648\u0627\u0643\u0634\u0648\u0637, sign\u00ecfichende \"su logu de is bentos\") est sa capitale e tzitade prus manna de Maurit\u00e0nia. S'agatat in sa costera atl\u00e0ntica de su desertu de su Sahara. Su n\u00f9mene s'est mantentu cun s'ortografia dada dae is frantzesos e diat ch\u00e8rrere n\u00e0rrere \"logu in ue cando si faghet unu putzu essit abba a su livellu de is c\u00f2rgios\" (dae s'\u00e0rabu \"anwakshut\", issu etotu derivadu dae su b\u00e8rberu \"a-n-wakshut\" (\"Logu de c\u00f2rgios\"); in Marrocu, su n\u00f9mene \"a-n-wakshut\" cheret n\u00e0rrere \"padente\".\nSa tzitade est istada fraigada a su logu de unu ksar (biddighedda b\u00e8rbera) minore, a 7 km de sa costera, durante sa colonizatzione frantzesa; su logu est istadu seberadu cun coidu pro evitare allagamentos disastrosos comente is de su 1950, pro t\u00e8nnere asseguradu sa suministratzione de abba, e pro ite bastante a tesu de su Seneg\u00e0l. Sa fraigadura aiat comintzadu in su 1958 e progetos urban\u00ecsticos v\u00e0rios si fiant isvilupados giai in antis de s'indipend\u00e8ntzia, in su 1960. S'aposentamentu de is n\u00f2mades (massimamente durante sa sic\u00e0ngia manna de su 1968-1973) e s'atratzione de sa capitale ant provocadu una cr\u00e8schida atzelerada. In su 1974, teniat unos chentu m\u00ecgia bividores e in su 1992 giai nde contaiat unos 600.000; in su 1999 s'agataiant giai 881.000 bividores. Segundu su tzensimentu de su 2010 is bividores suos sunt unos 822.207.\nSa tzitade tenet unu tzentru otzidentalizadu cun is ministeros, ambasciadas e \u00e0teros serv\u00ectzios distintos comente bancas e superf\u00ectzies cummertziales mannas; a pustis, tenet unos bighinados residentziales, e foras de bidda sos aposentamentos provis\u00f2rios de is p\u00f2beros. Fintzas a sos annos '70 de su noighentos, s'agataiant tendas n\u00f2mades in zona urbana (200, in su 1971). Su clima est relativamente masedu, cun m\u00e0ssimas de 32 grados e m\u00ecnimas de 11; sa m\u00e8dia de propiduras est de 135 mm. Is putzos de su Trarza diant d\u00e8pere assegurare is fruniduras de abba, ma oe in die comomai non sunt bastantes e si sunt d\u00e8pidos fraigare depuradores. A unos 7 km in su sud-estu, est istadu fraigadu unu \"wharf\" (unu mollu) pro s'esportatzione. Is comunicatziones, a s'ispissu, si depent f\u00e0ghere pro m\u00e8diu de apar\u00e8chios gr\u00e0tzias a un'aeroportu modernu foras de sa capitale e a pistas de aterr\u00e0giu isparghinadas in sa zona; is pistas in mesu de s'arena sunt imposs\u00ecbiles de mant\u00e8nnere. \nSa tzitade est gemellada cun Tucson, Lanzhou, Madrid, Amman, s'\u00ccsula de Frantza e Bamako."}
{"id": "20531", "revid": "12712", "url": "https://sc.wikipedia.org/wiki?curid=20531", "title": "La mala hora", "text": "La\" \"mala hora (\"S'ora mala\") est unu romanzu de s'iscritore e giornalista colombianu Gabriel Garc\u00eda M\u00e1rquez, publicadu sa prima borta in limba originale in su 1962 in Madrid (in un'editzione no autorizada dae s'autore).\nAmbientatzione.\nSu romanzu est ambientadu in un'immagin\u00e0ria localidade de sa Col\u00f2mbia chi no est Macondo, sa fant\u00e0stica tzitadina fluviale creada dae Gabriel Garc\u00eda M\u00e1rquez in is \u00f2peras suas prus famadas, tra su 4 e su 21 santugaine de su 1956, est a n\u00e0rrere in manera contempor\u00e0nea a su pretzedente romanzu curtzu \"Nemos iscriet a su coronellu\".\nTrama.\nEssidu dae domo pro andare a su traballu, C\u00e9sar Montero agatat apicadu a sa ghenna de domo unu follu cun una pasquinada. Andat a domo de su musitzista Pastor e dd'isparat, morende\u00b7ddu in antis a is ogros de sa mama. S'alcalde dd'arrestat e afidat s'inchiesta a pitzus de s'ochisura a su gi\u00f9ighe Arcadio, chi detzidet de iscob\u00e8rrere chie est s'an\u00f2nimu autore de sas pasquinadas apartas in tzitade, chi cun is infamaduras an\u00f2nimas issoro ant giai ruinadu fam\u00eclias e immoe fintzas causadu unu mortu ochidu.\nA pustis de \u00e0ere resistidu a un'ascessu a su dente, s'alcalde, chi est unu tenente de politzia, si presentat cun un'iscorta armada dae su dentista, un'oponidore pol\u00ecticu giai v\u00ectima de sa repressione de reg\u00ecmene. Su dentista ddi tirat su molare.\nSu gi\u00f9ighe Arcadio cumintzat s'iscumbata sua. Babbu \u00c1ngel chircat de aconcare sa f\u00e8mina de su gi\u00f9ighe a dd'obligare a dda cojuare; a pustis de \u00e8ssere istada \u201ccomporada\u201d dae su ricu don Sabas, issa at agatadu sa trancuillidade cun Arcadio, e pensat chi una mudada de custu \"status quo\" ddi diat p\u00f2dere isceti f\u00e0ghere dannu. Calicunu lassat sa bidda pro sa birg\u00f2ngia a pustis de \u00e8ssere abarradu v\u00ectima de una pasquinada, ma s'alcalde non paret apensamentadu meda. Bida s'insist\u00e8ntzia, detzidet in fines de ordinare su coberrefogu e aguardiare is caminos a de note, ma sende chi non si fidat in manera cumprida de is \u00f2mines a disponimentu suo, ponet fintzas tzitadinos armados.\nIn s'\u00ecnteri intentat de comporare a bonu pr\u00e8tziu is terras e is animales de su defuntu Montiel; in bidda ddoe at giai su pretzedente de don Sabas chi a pustis de \u00e0ere cunsignadu a is autoridades noas sa lista de is cump\u00e0ngios de partidu in cuntatu cun sa gherrilla, nd'at rilevadu is terras a istracu baratu. Su signore Carmichael, amministradore de is benes de su defuntu, est arrestadu pro ite ca non bolet tz\u00e8dere.\nSu gi\u00f2vanu Pepe Amador perintantu, cungiadu in presone pro violatzione de su coberrefogu, est assassinadu dae duos agentes de politzia. S'alcalde intentat de cuare su fatu e ddu faghet interrare a isc\u00f9sia a palas de sa caserma e difundet sa noa chi s'est fuidu dae sa bidda comente autore de is pasquinadas. Ma gr\u00e0tzias a sa mama de su mortu sa beridade benit a galla, sa truma acudit a su cumandu de politzia e s'alcalde depet f\u00e0ghere isparare in \u00e0era pro l'isp\u00e8rdere.\nDurante sa note tra su 20 e su 21 santugaine acontessent una s\u00e8rie de isparat\u00f2rias, a su mangianu babbu \u00c1ngel est informadu chi ddoe est istada una retada de sa politzia e una furriadura. Sa presone est prena ma ddoe at \u00f2mines chi sunt fuende in su padente pro alimentare sa gherrilla contra sa ditadura. Intre de issoro ddoe at fintzas su gi\u00f9ighe Arcadio.\nCr\u00ectica.\nSu romanzu podet \u00e8ssere cunsideradu una rugradura de person\u00e0gios e epis\u00f2dios apartos in is publicatziones pretzedentes de s'autore:\nS'ist\u00e8rrida incumentzat in Parigi, a ingh\u00ecriu de nadale 1955, ma s'autore pensat prus a unu contu chi no a un'\u00f2pera prus longa. Su traballu sighit in is primos meses de s'annu sighente, fintzas cando unu de is epis\u00f2dios s'istacat pro essire su romanzu curtzu \"Nemos iscriet a su coronellu\" chi at a arribbare pro primu a sa publicatzione.\nGarc\u00eda M\u00e1rquez sighit a traballare a s'\u00f2pera fintzas a su furriada sua a Bogot\u00e0 dae s'es\u00ecliu europeu, pro dd'acabbare a pustis in su 1961 cando bivet giai in M\u00e8ssicu e traballat pro s'agentzia de istampa cubana Prensa Latina. Imbiat in fines su testu a unu cuncursu, su \"Premio Nacional de Novela\" chi sa multinatzionale petrol\u00ecfera Esso bandit cun sa collaboratzione de s'Academia de la Lengua colombiana. Su romanzu binchet su primu pr\u00e8miu chi non incluit per\u00f2 publicatzione.\nUna prima editzione no autorizada essit in Madrid in su 1962 pro sa domo editora Talleres de Gr\u00e1fica Lu\u00eds P\u00e9rez. Is mudas a su testu fatas dae unu \u201ccurretore de istile\u201d sunt tales chi Garc\u00eda M\u00e1rquez disconnoschet sa publicatzione. Pro custa resone si cuns\u00ecderat comente a data ufitziale de aparitzione sa de is editziones Era in Tzitade de su M\u00e8ssicu, 1966."}
{"id": "20532", "revid": "12712", "url": "https://sc.wikipedia.org/wiki?curid=20532", "title": "La mala ora", "text": ""}
{"id": "20533", "revid": "12712", "url": "https://sc.wikipedia.org/wiki?curid=20533", "title": "La aventura de Miguel Litt\u00edn clandestino en Chile", "text": "La aventura de Miguel Litt\u00edn clandestino en Chile (1986) est unu l\u00ecburu de Gabriel Garc\u00eda M\u00e1rquez.\nEst un'arrelata de sa b\u00ecsita clandestina de su regista cilenu Miguel Litt\u00edn in su 1985 a su paisu suu de n\u00e0scida apustis de 12 annus in es\u00ecliu.\nTrama.\nApustis de dexi annus de ditadura, Augusto Pinochet at publicau una lista cun is n\u00f2minis de is disterraus chi ddis permitiat de furriai a su Cile. Miguel Litt\u00edn no fiat in sa lista, ma in un'\u00e0tera cun is personas chi no podiant fai b\u00ecsita a su paisu. Custu fatu at cumbintu a Miguel chi s'\u00f9nica manera de furriai a sa p\u00e0tria sua fiat cun passaportu, traballu, motivu e fintzas pobidda farsus.\nIn s'interis de sa b\u00ecsita, Litt\u00edn, faendi-si passai po \u00f2mini de afaris uruguajanu, dirigit tres scuadras cinematogr\u00e0ficas po realizai unu document\u00e0riu apitzus de sa vida in Cile asuta de sa ditadura. Filmat intervistas cun cilenus comunus e cun genti de movimentus de sa resist\u00e8ntzia chi \u00f2perant in forma clandestina. Otenit un'intervista cun una de is ghias de s'insurretzioni, candu nci-ddu portant cun is ogus bendaus a unu spidali clandestinu innui s'agatat sa ghia a pustis chi una scuadra soversiva dd'at pigau de unu spidali p\u00f9blicu, innui fiat sanendi de is fertas causadas de s'intentu de ddu bociri organizau de sa politzia segreta di Pinochet.\nMiguel arrennescit in sa missioni sua e lassat su Cile in unu momentu innui is autoridadis iant scobertu sa pres\u00e8ntzia sua e is imbistigadoris ddu serb\u00e0nt in s'arioportu. Sa realizatzioni de su document\u00e0riu teniat sa punna de amostai a su mundu su scontr\u00f2riu brutali e sbregungiri su reg\u00ecmini de Pinochet faendi biri is arretzas de gi\u00f2vunus traballendi po sciusciai sa ditadura.\nSperd\u00ecssiu de is c\u00f2pias.\nSu l\u00ecburu est st\u00e8tiu publicau in su 1986. In friaxu de su 1987, su minist\u00e8riu de s'internu at decrarau de ai abruxau 15.000 c\u00f2pias de sa prima editzioni de \"La aventura de Miguel Litt\u00edn clandestino en Chile\" su 28 de sonniasantu de su 1986 in Valpara\u00edso po cumandu de Augusto Pinochet."}
{"id": "20534", "revid": "2404", "url": "https://sc.wikipedia.org/wiki?curid=20534", "title": "Banjul", "text": "Banjul (in passadu \"Bathurst\") est sa capitale de su G\u00e0mbia, e tenet una populatzione de 31.301 bividores, fintzas chi cun is zonas perif\u00e8ricas aribbaat a 413.397 bividores (tzensu 2013). Est situada in s'\u00ccsula de St. Mary, in su puntu in ue su riu G\u00e0mbia si ghetat a s'Otz\u00e8anu Atl\u00e0nticu.\nIn su 1816, is brit\u00e0nnicos aiant fundadu Banjul che a avampostu cumertziale e base pro sa suprimidura de su cumm\u00e8rtziu de iscraos. Ddi fiat dadu n\u00f9mene de Bathurst in onore de Henry Bathurst, segret\u00e0riu de s'Uf\u00ectziu Coloniale, ma su n\u00f9mene est cambiadu in Banjul in su 1973."}
{"id": "20537", "revid": "2404", "url": "https://sc.wikipedia.org/wiki?curid=20537", "title": "Isulas Canarias", "text": ""}
{"id": "20538", "revid": "2404", "url": "https://sc.wikipedia.org/wiki?curid=20538", "title": "Luanda", "text": "Luanda, giai \"S\u00e3o Paulo de Assun\u00e7\u00e3o de Loanda\", est sa capitale e sa printzipale tzitade de Angola, in s'\u00c0frica tzentrale. Posta in s'Otz\u00e8anu Atl\u00e0nticu, est fintzas su printzipale portu mar\u00ectimu e tzentru amministrativu de sa natzione. Luanda est cabulogu de sa prov\u00ecntzia om\u00f2nima. Tenet una populatzione de 8.069.612 bividores (datu agiornadu a su 2019) chi nde faghent sa de tres tzitades lus\u00f2fonas prus populadas de su praneta a pustis de San Paulo e Rio de Jan\u00e8iro.\nLuanda est atraessende unu per\u00ecodu de cr\u00e8schida e torrada a fraigare intensa, chi at sighida a de sa ripresa econ\u00f2mica chi est interessende totu s'Angola. In su 2015 resurtat \u00e8ssere sa prus tzitade cara de su mundu pro non residentes."}
{"id": "20539", "revid": "2404", "url": "https://sc.wikipedia.org/wiki?curid=20539", "title": "Benin", "text": ""}
{"id": "20540", "revid": "2404", "url": "https://sc.wikipedia.org/wiki?curid=20540", "title": "Porto-Novo", "text": "Porto-Novo est sa capitale ufitziale de su Ben\u00ecn e su cabulogu de su dipartimentu de Ou\u00e9m\u00e9 cun 255.878 abitantes (istima 2006). Est unu portu chi si ghetat a sa laguna de Porto-Novo, unu bratzu de su golfu de Guinea. Porto-Novo est sa segunda tzitade pro bividores de su Ben\u00ecn, ma est prus pagu importante dae su puntu de bista cumertziale e industriale de Cotonou. Sa tzitade est su tzentru agr\u00ecculu de sa regione, su cale produtu printzipale est s'\u00f2giu de prama. Esportat annotamala cotone e kapok."}
{"id": "20541", "revid": "2404", "url": "https://sc.wikipedia.org/wiki?curid=20541", "title": "Botzuana", "text": ""}
{"id": "20542", "revid": "2404", "url": "https://sc.wikipedia.org/wiki?curid=20542", "title": "Gaborone", "text": "Gaborone est sa capitale de su Botswana. Tenet una populatzione de 231.626 bividores (tzensu 2011), agiomai su 10% de sa populatzione totale de su Botswana, mentras sa sua agglomeratzione acas\u00e0giat 421.907 bividores a su tzensu de su 2011. Casi sa metade de is tzitadinos de su Botswana bivet in intro de 100 chil\u00f2metros de Gaborone. Su tassu de cr\u00e8schida de sa populatzione de Gaborone est de su 3,4%, su prus artu de s'istadu.\nGaborone City, s'agatat intre is montigros de Kgale e Oodi, a curtzu a su puntu de acosidu de su riu Notwane e su riu Seshane in s'ingrone sud-orientale de su Botswana, e a 15 km dae sa l\u00e0cana sudafricana. Sa tzitade est serbida dae s'Aeroportu Internatzionale Sir Seretse Khama. Est unu distritu amministrativu a sese, ma est sa capitale de su distretu sud-orientale chi dd'istat a ingh\u00ecriu. Sa gente de su logu fatu\u00b7fatu si riferit a sa tzitade che a \"Gabs\".\nSa tzitade de Gaborone pigat su n\u00f9mene de su cabu Gaborone de sa trib\u00f9 Tlokwa, chi unu tempus cuntrollaiat sa terra in is int\u00f2rrios. Sigomente ca non teniat carchi afiliatzione tribale e s'agataiat acanta de s'abba durche, sa tzitade fiat istada progetada pro \u00e8ssere sa capitale a metade de sos annos '60, cando su protetoradu de su Bechuanaland fiat div\u00e8nnidu una natzione indipendente.\nSu tzentru de sa tzitade est una tiria longa de fainas cumertziales, narada \"Main Mall\" cun un' \u00e0rea a forma de semichircu de uf\u00ectzios guvernativos a estu. Gaborone est una de is tzitades cun cr\u00e8schida prus lestra de su mundu, e custu at criadu problemas cun s'edil\u00ectzia abitativa e sos acasagiamentos illegales. In su cursu de sos annos '80, sa tzitade s'est fintzas ocupada de gestire de is cuntierras chi si furriaiant torra in su paisu dae Sud\u00e0frica.\nEst sa capitale econ\u00f2mica, non prus sede de su guvernu, de sotziedades medas e de sa Bursa de Botswana. Est fintzas sede de sa Southern African Development Community (SADC), una comunidade econ\u00f2mica regionale fundada in su 1980.\nSi faeddant su Setswana (Tswana), s'inglesu, su Kalanga e su Kgalagadi."}
{"id": "20543", "revid": "10458", "url": "https://sc.wikipedia.org/wiki?curid=20543", "title": "S\u00ecndrome de Cotard", "text": "Sa s\u00ecndrome de Cotard est una s\u00ecndrome psichi\u00e0trica caraterizada dae su cumbinchimentu illus\u00f2riu de \u00e8ssere mortos o de \u00e0ere p\u00e8rdidu totu is \u00f2rganos vitales o totu su s\u00e0mbene.\nTzinnos ist\u00f2ricos.\nJules Cotard (1840\u20131889), neur\u00f2logu frantzesu, est istadu su primu chi dd'at descrita, narende\u00b7dda \"le d\u00e9lire de n\u00e9gation\" (\"del\u00ecriu\" \"de dennegu\") in una letzione in Parigi in su 1880. In sa letzione sua Cotard at descritu unu mal\u00e0idu chi negaiat s'esist\u00e8ntzia de is \u00f2rganos suos e de sa netzessidade de si nutrire. A pustis at isvilupadu su cumbinchimentu de \u00e8ssere dannadu pro s'eternidade e chi non podiat prus m\u00f2rrere de una morte naturale.\nC\u00e0usa.\nSi suponet chi derivet de un'interrutzione patol\u00f2gica de is fibras nerviosas chi ligant su tzentru de is sentidos a is \u00e0reas sensoriales. In custa manera, nudda resesset prus a t\u00e8nnere rilev\u00e0ntzia emotiva pro su mal\u00e0idu, a su puntu chi s'\u00f9nica manera pro ispiegare custa totale aus\u00e8ntzia de sentidos abarrat sa de cr\u00e8ere de \u00e8ssere mortu.\nDescritzione.\nIn sa s\u00ecndrome de Cotard ddoe at unu del\u00ecriu de dennegu cr\u00f2nicu. Sa persone creet de \u00e8ssere morta o de non t\u00e8nnere \u00f2rganos o s\u00e0mbene, opuru negat de t\u00e8nnere partes de su corpus (comente a su figadu, su coro, etc.), opuru chi su corpus issoro si siat trasformadu, pedrificadu. Is indiv\u00ecduos chi nde sunt mal\u00e0idos podent fintzas cr\u00e8ere chi persones caras siant mortas (pro esempru una mama chi si disisperat pro sa morte de su f\u00ecgiu, mancari custu siat in su pr\u00f2piu aposentu).\nSa s\u00ecndrome de Cotard est una de is maladias prus raras oe connotas e est narada fintzas \"S\u00ecndrome de s'\u00f2mine mortu\", opuru in su mundu anglos\u00e0ssone \"S\u00ecndrome de su mortu chi caminat\"."}
{"id": "20544", "revid": "12712", "url": "https://sc.wikipedia.org/wiki?curid=20544", "title": "Jules Cotard", "text": "Jules Cotard (Issoudun, 1 l\u00e0mpadas 1840 - Vanves, 19 austu 1889) est st\u00e8tiu unu neur\u00f2logu francesu. Est connotu po ai descritu e donau su n\u00f2mini a sa s\u00ecndromi de Cotard, chi consisit in su crei de essi mortus, de no esisti o de ai p\u00e8rdiu is \u00f2rganus internus.\nAt studiau meixina in Parigi e apustis at traballau comenti internu in su spidali de La Salp\u00eatri\u00e8re cun Jean-Martin Charcot. Inguni s'est interessau a s'ictus e is cunsigh\u00e8ntzias suas, faendi autopsias po cumprendi is efetus in su cerbeddu finas a su su 1869, candu est intrau comenti m\u00e8igu chir\u00f9rgicu in su regimentu de fanteria a s'incumentzu de sa gherra francu-prussiana.\nIn su 1874 est andau a bivi in Vanves, innui est abarrau po is \u00f9rtimus 15 annus de vida, donendi un'agiudu de importu a sa cumprensioni de maladias che diabeta e del\u00ecrius.\nIn s'austu de su 1889 filla sua s'est amaladiada de difteriti e issu dd'est abarrau acanta po is 15 diis innantis chi fessit arricoverada, amaladiendi-si issu etotu e morrendi in sa de 19 diis de cussu mesi."}
{"id": "20545", "revid": "170006", "url": "https://sc.wikipedia.org/wiki?curid=20545", "title": "Ouagadougou", "text": "Ouagadougou est sa capitale de su Burkina Faso e su tzentru amministrativu, culturale e econ\u00f2micu de sa natzione. Est fintzas sa tzitade prus manna de s'istadu, cun una populatzione de 2.200.000 persones in su 2015.\nIs ind\u00f9strias prim\u00e0rias de Ouagadougou sunt s'ind\u00f9stria aliment\u00e0ria e de tess\u00ecngiu. Sa tzitade est serbida dae un'aeroportu internatzionale e est acapiada dae una ferrovia cu Abidjan in Costa de Marfilu. Non b'at niunu serv\u00ectziu ferruvi\u00e0riu cara a Kaya. B'ant diversas autoistradas chi ac\u00e0piant sa tzitade cun Niamey, in Niger, su sud cun su Ghana e su sud-ovest cun sa Costa de Marfilu. In Ouagadougou ddoe est unu de is mercados prus mannos de s'\u00c0frica otzidentale, chi est brusiadu in su 2003 e dae tando est istadu torradu a ab\u00e8rrere cun istruturas m\u00e8gius pro prev\u00e8nnere unos \u00e0teros poss\u00ecbiles fogos. Unas \u00e0teras atraidas incluent su Museu Natzionale de su Burkina Faso, su Palatzu Moro-Naba, su Museu Natzionale de sa M\u00f9sica e diversos mercados artesanales."}
{"id": "20546", "revid": "2404", "url": "https://sc.wikipedia.org/wiki?curid=20546", "title": "Nix\u00e8r", "text": ""}
{"id": "20547", "revid": "2404", "url": "https://sc.wikipedia.org/wiki?curid=20547", "title": "Niamey", "text": "Niamey est una tzitade de 665.918 bividores, capitale de su Niger. Est sa tzitade prus importante, dae una banda a s'\u00e0tera de su riu Niger. Est unu tzentru amministrativu, culturale e econ\u00f2micu in una regione agr\u00eccula in ue si cultivant pist\u00e0tzos de terra e tenent ind\u00f9strias manufaturieras de matones, tzer\u00e0mica, tzimentu e tess\u00ecngios.\nNiamey fiat fundada fortzis in su de 18 s\u00e8culos, ma no at comintzadu a achirire import\u00e0ntzia fintzas a cando is frantzesos ddoe aiant criadu unu distacamentu coloniale in sa d\u00e8cada de 1890, creschende in presse fintzas a si cunvertire in una localidade n\u00f2dida. In su 1926 fiat fata capitale de su Niger, e sa populatzione fiat incrementada gradualmente, dae is 3.000 bividores de su 1930 fintzas a is 30.000 de su 1960, is 250.000 de su 1980 e, segundu carchi istima, is 800.000 de s'annu 2000. Sa c\u00e0usa printzipale de custa cr\u00e8schida de populatzione est istada s'immigratzione dae is campos in tempos de sic\u00e0ngia.\nIntre is puntos de inter\u00e8ssiu v\u00e0rios de sa tzitade s'agatat su Museu Natzionale de su Niger, chi incluet unu parcu zool\u00f2gicu, unu museu de architetura populare, unu tzentru de artesania e espositziones v\u00e0rias, intre is cales is dedicadas a carenas de dinos\u00e0uros e a s'\u00e0rbure de su T\u00e9n\u00e9r\u00e9. Puru s'agatant is tzentros culturales nigerinu, frantzesu e americanu, duos mercados printzipales e una pista de cumbata traditzionale.\nSa tzitade puru est sa sede de s'Aeroportu Internatzionale Diori Hamani, sa di\u00f2tzesi de Niamey, s'Iscola Natzionale de Amministratzione, s'Universidade Abdou Moumouni de Niamey (situada a s'oru sinistru de su riu) e numerosos istitutos, comente su Tzentru Num\u00e8ricu de Niamey, s'Istitutu de Chirca e Isvilupu, s'Istitutu Hidrol\u00f2gic, etz\nIn su nadale de su 2005 ddoe ant tentu logu is Giogos de sa Francofonia."}
{"id": "20548", "revid": "2404", "url": "https://sc.wikipedia.org/wiki?curid=20548", "title": "Gitega", "text": "Gitega (antigamente Kitega) est una tzitade de unos 41.900 bividores capitale de su Burundi dae su 2019. Est postaa in su tzentru de su paisu, in s'artipranu tzentrale de su Burundi, e est sa segunda tzitade prus populada de su Burundi a pustis de Bujumbura, s'ex capitale. Gitega fiat giaii istada sa capitale de su regnu de Burundi fintzas a s'isparzimentu suo in s'annu 1966. In su 2018 su presidente Pierre Nkurunziza at annuntziadu chi diat mant\u00e8nnere sa promissa fata in su 2007 de tramudare torra sa capitale pol\u00ectica a Gitega. Su c\u00e0mbiu fiat fatu ufitziale in su 2019."}
{"id": "20549", "revid": "2404", "url": "https://sc.wikipedia.org/wiki?curid=20549", "title": "Praia", "text": "Praia est sa capitale de Cabu Birde, puru cabulogu de sa contea om\u00f2nima. S'agatat in s'\u00ecsula de Santiago, in s'arcipelagu de Sotavento. Su n\u00f9mene Praia in limba portughesa cheret n\u00e0rrere \"praja\", comente a in diversas limbas cr\u00e8olas de Cabu Birde.\nCun una populatzione de 159.050 bividores (datu de su 2017)[1], Praia est sa prus tzitade manna de Cabu Birde. Rapresentat fintzas su printzipale polu cumertziale, portuale e tur\u00ecsticu e acas\u00e0giat s'aeroportu internatzionale Nelson Mandela.\nSu tzentru de sa tzitade est situadu in unu pranu minore e pro custu resone pigat su n\u00f9mene de \"Plat\u00f4\". Is localidades printzipales in sa zona a ingh\u00ecriu sunt Cidade Velha, Porto Gouveia, Porto Mosquito e Santa Ana.\nIn Praia si faeddat una limba cr\u00e8ola narada \"crioulo de Santiago\" (\"cr\u00e8olu de Santiago\"). Sa tzitade est sede de sa Di\u00f2tzesi de Santiago de Cabu Birde."}
{"id": "20550", "revid": "2404", "url": "https://sc.wikipedia.org/wiki?curid=20550", "title": "N'Djamena", "text": "N'Djamena (in \u00e0rabu Ni\u01e7\u0101m\u012bn\u0101 \u0646\u062c\u0627\u0645\u064a\u0646\u0627) est sa capitale e sa tzitade prus populada (1.605.696 bividores in su 2012) de su Ci\u00e0d. De unu puntu de bista amministrativu, su territ\u00f2riu suo costituit fintzas una regione a istatutu ispetziale, partzida in 10 arrondissement. S'agatat in s'oru de su riu Chari, pagu a tesu de s'acosidu de custu in su Logone, cara a sa tzitade de Kouss\u00e9ri (Camer\u00f9n) a sa cale est unida dae unu ponte.\nIn sa tzitade tenent sede iscolas de amministratzione e de meighina veterin\u00e0ria, e un'iscalu aeroportuale, s'Aeroportu de Nde Djamena-Hassan Djamous, s'\u00f9nicu de su paisu inditadu che a internatzionale.\nN'Djamena fiat fundada cun n\u00f9mene de \"Fort-Lamy\" dae is frantzesos in su 1900. Su n\u00f9mene fiat cambiadu in \"N'Djamena\" in su 1973."}
{"id": "20551", "revid": "2404", "url": "https://sc.wikipedia.org/wiki?curid=20551", "title": "Chad", "text": ""}
{"id": "20552", "revid": "2404", "url": "https://sc.wikipedia.org/wiki?curid=20552", "title": "Bangui", "text": "Bangui est una tzitade de 734.350 bividores (istima de s'annu 2012), capitale e tzitade printzipale de sa Rep\u00f9blica Tzentrafricana. Situada a s'oru de s'Ubangui, afluente de su Congo, a curtzu de una s\u00e8rie de istrumpos chi l\u00ecmitant su trasportu de is produtos cummertziales, si pesat a in antis de sa tzitade congolesa de Zongo, a s'oru opostu de su fr\u00f9mene, chi format sa frontera intre sa Rep\u00f9blica Tzentrafricana e sa Rep\u00f9blica Democr\u00e0tica de su Congo.\nBangui fiat fundada in su 1889, che a tzentru amministrativu de s'Artu Ubangui, a fatu mentovadu Ubangui-Chari, a s'antiga \u00c0frica Ecuatoriale Frantzesa e in su 1958 fiat fata capitale de sa Rep\u00f9blica Tzentrafricana. Est istada testim\u00f2ngia de sos abbolotos de su martzu 1981 pro dep\u00f2nnere su ditadore Jean-Bedel Bokassa, chi tando si fiat autoproclamadu imperadore. Est istadu iscen\u00e0riu de amotinamentos, rebellias e corpos de istadu v\u00e0rios, pro custu si cuns\u00ecderat una de is tzitades prus inseguras de \u00c0frica.\nSu tzentru de sa tzitade est a curtzu de su fr\u00f9mene e si nde distinghent unu arcu de triunfu mannu dedicadu a Bokassa, su Palatzu Presidentziale, su Museu Boganda e su mercadu tzentrale. S'\u00e0rea residentziale, cummertziale e prus animada currespondet a su bighinadu mentovadu km 5, situadu a chimbe chil\u00f2metros a norte de su tzentru urbanu.\nIs ind\u00f9strias printzipales de sa tzitade si d\u00e8dicant a fraigare tess\u00ecngios, produtos alimentares, birra, caltzaduras e sabone. Esportat massimamente cotone, linna, caf\u00e8 e f\u00f2gia de isprene. Tenet aeroportu internatzionale e est sea de s'Universidade de Bangui, fundada su 1970."}
{"id": "20553", "revid": "2404", "url": "https://sc.wikipedia.org/wiki?curid=20553", "title": "Tzentr\u00e0frica", "text": ""}
{"id": "20554", "revid": "2404", "url": "https://sc.wikipedia.org/wiki?curid=20554", "title": "Sud\u00e0n de su Sud", "text": ""}
{"id": "20555", "revid": "2404", "url": "https://sc.wikipedia.org/wiki?curid=20555", "title": "Sud Sudan", "text": ""}
{"id": "20556", "revid": "2404", "url": "https://sc.wikipedia.org/wiki?curid=20556", "title": "Caff\u00e8", "text": ""}
{"id": "20557", "revid": "2404", "url": "https://sc.wikipedia.org/wiki?curid=20557", "title": "Kampala", "text": "Kampala est sa capitale de Uganda. Cun una populatzione de unos 1.208.544 bividores, est su conglomeradu urbanu prus mannu de su istadu. Est situada a sa cuss\u00f2rgia de Kampala, a un'art\u00e0ria de 1.190 metros subra su livellu de su mare.\nIs manifaturas incluent m\u00f2biles e cumponentes industriales. Is esportatziones agr\u00ecculas incluent su caf\u00e8, su cotone, su te e su tz\u00f9caru.\nA 35 km s'agatat s'aeroportu internatzionale de Entebbe e a 10 km su portu de Port Bell, a s'oru de su Lagu Vict\u00f2ria.\nKampala est creschida a ingh\u00ecriu unu forte fraigadu dae Frederick Lugard in su 1890 de sa British East Africa Company. In su 1962, Kampala at sostituidu Entebbe a capitale natzionale. Parte manna de sa tzitade est istada iscagiada partende dae su 1979 cando fiat depostu de su ditadore Idi Amin, cun sa gherra tzivile cunsighente.\nIn Kampala s'agatat s'Universidade Makerere, unu de is tzentros de ist\u00f9dios superiores prus importantes de s'\u00c0frica tzentrale e Orientale. Kampala puru est sa sede de sa Banca de Isvilupu de \u00c0frica Orientale.\nIs raportos de su Minist\u00e8riu de sa Salude (2004 - 2005) inditant ca Kampala tenet su tassu de HIV prus artu de s'Uganda. Su 9,2% de sos adultos e su 47% de is prostitutas sunt infetadas."}
{"id": "20558", "revid": "149", "url": "https://sc.wikipedia.org/wiki?curid=20558", "title": "Yamoussoukro", "text": "Yamoussoukro est una tzitade de sa Costa de Marfilu situada a curtzu de su lagu Kossou, bassina artifitziale subra su riu Bandama. Est dae su 1983 sa capitale amministrativa de s'istadu in c\u00e0mbiu de Abidj\u00e0n, 240 km prus a sud, chi est sa tzitade printzipale e galu nde cuntzentrat s'atividade econ\u00f2mica.\nSa tzitade teniat 155.803 bividores segundu su tzensu de su 1998 e una populatzione istimada in su 2006 de 200.103 persones, originiariamente de etnia baoul\u00e9, mancari in die de oe si bi agatet gente de or\u00ecgines v\u00e0rias, sende chi sa tzitad s'agatat a sa rughera de caminos."}
{"id": "20559", "revid": "2404", "url": "https://sc.wikipedia.org/wiki?curid=20559", "title": "Costa de Marfilu", "text": ""}
{"id": "20560", "revid": "2404", "url": "https://sc.wikipedia.org/wiki?curid=20560", "title": "Plazas de Soberania", "text": "Plazas de soberan\u00eda (\"pratzas, logos de soberania\") est su tr\u00e8mene chi ist\u00f2ricamente (su de 19 s\u00e8culos e su de 20 s\u00e8culos) s'est dadu a is possedimentos ispagnolos in su Maghreb (in contraposidura a su chi costituiat su protetoradu ispagnolu in Marrocu). Atualmente non tenent perunu connotatzione coloniale, ma unicamente amministrativa.\nGeografia.\nIs duas majores sunt in realidades \"tzitades aut\u00f2nomas\" (simbigiantes a is comunidades aut\u00f2nomas de s'Ispagna), cun cumpet\u00e8ntzias majores a is de su munitz\u00ecpiu (podent decretare regolatziones esecutivas), ma minores respetu a is de una comunidade aut\u00f2noma (non tenent c\u00e0mbaras legislativas propriamente naradas). In su limb\u00e0giu currente su t\u00e8rmine de \"plaza de soberan\u00eda\" casi non s'impreat pro Ceuta e Melilla. Is tres minores sunt imbetzes is\u00f9leddas situadas acanta de sa costa setentrionale de su Marrocu, chentza populatzione tzivile e amministradas deretamente dae su Guvernu ispagnolu.\nIs chimbe \"plazas\" sunt parte de s'Unione Europea. Cando in su 1956 s'Ispagna aiat abbandonadu su Protetoradu e at reconnotu s'indipend\u00e8ntzia de su Marrocu, no aiat lassadu is logos de soberania dae chi non fiant istados mai parte de su protetoradu. Atualmente is territ\u00f2rios ispagnolos a curtzu de is costas de su Marrocu sunt pret\u00e8ndidos dae sos irredentistas che a parte de su Marrocu Mannu.\nTerrit\u00f2rios.\nSi nde agatant chimbe, partzidos in majores e minores.\nIs majores sunt:\nIs minores sunt:\nFrancas custas, ddoe at fintzas s'\u00ecsula minore e disabitada de Perejil, situada a curtzu de sa tzitade de Ceuta e a pagos metros de sa costa marrochina, pro sa cale in su 2002 b'est istada una proa de fortza intre Ispagna e Marrocu; est istada denumenada dae tando comente a una \"plaza de soberan\u00eda\", mancari istoricamente siat sempre istada terra de nemos. In manera simbigiante fintzas s'\u00ecsula de Albor\u00e1n est istada inbestida de su t\u00ectulu de \"plaza de soberan\u00eda\", mancari fintzas issa istoricamente no ddu siat istada mai."}
{"id": "20561", "revid": "7227", "url": "https://sc.wikipedia.org/wiki?curid=20561", "title": "Marrocu Mannu", "text": "Marrocu Mannu est sa definitzione impreada dae su partidu pol\u00ecticu Istiqlal pro definire una bidea de sa natzione marrochina durante sa dominatzione ispano-frantzesa de su Paisu.\nS'idea de su Marrocu Mannu, chi intre is indipendentistas de s'Istiqlal est istada sa bidea base de su partidu, no at tentu sighida meda a pustis de s'indipend\u00e8ntzia. Ma a pustis de sa morte de su Mohammed V in su 1961 (chi in su 1958 aiat otentu sa tzitade de Tarfaya), su re nou Hasan II aiat torradu a bogare sa bidea de su Marrocu Mannu.\nIn su 1969 su Marrocu at otentu dae s'Ispagna su territ\u00f2riu de Ifni e in su 1976 at ocupadu su setore setentrionale de su Sahara Otzidentale giai col\u00f2nia ispagnola e in su 1979 fintzas sa parte meridionale, ocupada pretzedentemente dae sa Maurit\u00e0nia. S'ocupatzione de su Sahara Otzidentale no est istadu reconnota dae s'Organizatzione de s'unidade africana (OUA). Su 12 de onniasantu de su 1984 su Marrocu at lassadu s'organizatzione a fatu de su reconnoschimentu e de s'ammissione de sa Rep\u00f9blica democr\u00e0tica \u00e0raba Sahrawi che a paisu membru de s'organizatzione. A pustis de 33 annos de aus\u00e8ntzia, su Marrocu at detz\u00ecdidu de ddoe torrare e est istadu torradu a amm\u00ectere che a membru de s'Unione africana su 30 de ghenn\u00e0rgiu 2017, chentza reconn\u00f2schere s'indipend\u00e8ntzia de sa Rep\u00f9blica democr\u00e0tica \u00e0raba Sahrawi e sighende a sustentare sa c\u00e0usa sua de integridade territoriale."}
{"id": "20562", "revid": "2404", "url": "https://sc.wikipedia.org/wiki?curid=20562", "title": "Lom\u00e9", "text": "Lom\u00e9 est una tzitade de unos 750.757 bividores, capitale de Togo. Est situada in su sud-ovest de su paisu, in su golfu de Guinea e a costadu de sa frontera cun su Ghana. Est su tzentru amministrativu e industriale de Togo e su portu printzipale suo. Sa tzitade est comunicada dae bia ferruvi\u00e0ria cun is tzitades de s'internu de su paisu (Kpalim\u00e9, Atakpam\u00e9 e Tabligbo) e cun An\u00e9ho, in sa costa. S'aeroportu printzipale de s'istadu s'agatat meda a curtzu de sa tzitade.\nDae su portu de Lom\u00e9 s'esportat caf\u00e8, cacau, r\u00e0mene e \u00f2giu de prama. Disponet de una rafineria de petr\u00f2liu. S'universidade de Lom\u00e9 est una de sas prus reputades de s'\u00c0frica otzidentale."}
{"id": "20563", "revid": "2404", "url": "https://sc.wikipedia.org/wiki?curid=20563", "title": "Brazzaville", "text": "Brazzaville est sa capitale e sa tzitade printzipale de sa Rep\u00f9blica de su Congo. Sa populatzione sua est de 1.326.975 bividores (2006), su tres unu de sa de totu s'istadu. Est posta in s'oru deretu de su riu Congo, in fache a Kinshasa, sa capitale de sa Rep\u00f9blica Democr\u00e0tica de su Congo. Dae su 1980 su munitz\u00ecpiu de Brazzaville tenet istatus aut\u00f2nomu paris a cale si siat \u00e0tera regione congolesa e non dipendet prus dae sa regione chi dd'istat a ingh\u00ecriu de Pool; si partzit in 7 distritos: Mak\u00e9l\u00e9k\u00e9l\u00e9, Bacongo, Poto-Poto, Moungali, Ouenz\u00e9, Talanga\u00ef e Mfilou.\nIn die de oe est unu tzentru importante de comunicatziones ferruvi\u00e0rias (ferruvia Congo-Otz\u00e8anu) e fluviales e de esportatzione de m\u00e0rfilu e gomma. Tenet puru f\u00e0bricas de materiale ferruvi\u00e0riu e ind\u00f9strias agroaliment\u00e0ries, ch\u00ecmicas e de fabricatzione de sabone. Est su tzentru industriale, culturale e econ\u00f2micu prus importante de s'istadu congolesu. Disponet de s'aeroportu de Maya-Maya."}
{"id": "20564", "revid": "2404", "url": "https://sc.wikipedia.org/wiki?curid=20564", "title": "Rep\u00f9brica de su Congo", "text": ""}
{"id": "20565", "revid": "18359", "url": "https://sc.wikipedia.org/wiki?curid=20565", "title": "C\u00e0bina telef\u00f2niga", "text": "Una c\u00e0bina telef\u00f2niga est custitu\u00ecda dae un'assentu p\u00f9brigu probidu de unu tel\u00e8fonu de impreu p\u00f9brigu formadu dae unu bossu antisfabrigadu cun in intro un'aparitzu funtzionende cun monedas o carteddas telef\u00f2nigas.\nIst\u00f2ria.\nSu primu aparitzu telef\u00f2nigu fiat istadu patentadu in su 1.889 dae William Gray. Si narat chi s\u2019idea de sa creassione de un\u2019aparitzu telef\u00f2nigu p\u00f9brigu li fiat intrada addaghi muzere sua fiat istada leada dae unu malistare, e nemos a f\u00f9rriu l\u2019aiat dassadu impreare su tel\u00e8fonu cosa sua. Su primu brevete de custu aparitzu fiat meda sintzillu: su tel\u00e8fonu funtzionaiat in manera normale, peroe insertende una moneda custa diat aer fatu sonare una campanedda informende de su pagamentu s\u2019operadore chi duncas poniat su criente in cuntatu cun sa pessone disizada. Gray, in pessu aproadu su brevete, aiat abertu un\u2019impresa pr\u00f2pria sua e aiat cumintzadu a installare custos aparitzos in medas tzitades. In su tretu de carchi annu, custa imbentura fiat arribada finas a s\u2019Europa. Sas cabinas rujas londresas famadas a beru, pro narrer, fiant istadas introdu\u00ecdas in su Rennu Aunidu in su 1.924. Posteriormente, fiant istadas introdu\u00ecdas in manera gradativa in sos \u00e0teros pa\u00ecsos. \nMoende cun sos annos sessanta, sas cabinas telef\u00f2nigas fiant istadas sustitu\u00ecdas graduarmente in su mundu intreu dae sos chioscos abertos probidos de tel\u00e8fonu, pro garantire un\u2019atzessu prus f\u00e0zile a sos afetos dae mancubalias.\nIn sos abioportos, est poss\u00ecbile a agatare unos cantos echipamentos ispetziales installados in intro de sas cabinas, che una leada de retza RJ-45 pro cunetare un\u2019elaboradore port\u00e0bile a Internet, unu tel\u00e8fonu probidu de telecopiadore o de una tecrera pro imbiare un\u2019SMS o unu dispositivu pro pessones afetas dae surdesa. Su bonu de sas cabinas telef\u00f2nigas in totu su mundu sunt dotadas de su logu de sa cumpanzia telef\u00f2niga chi l\u2019apartenet s\u2019istrutura.\nDadu s\u2019impreu creschidore de sa telefonia tzeddale, su tr\u00e0figu in sa retza de telefonia p\u00f9briga in su 2.007 si fiat pratigamente amesadu, acurtziende-si semper prus de su zeru. Sas arresonadas dae unu tel\u00e8fonu p\u00f9brigu nch\u2019ant sizidu in su 2.007 300 milliones de minutos ebia, a petus de sos unos milliones de 2.006, marchende una falada de su 43%. Belle gasi, galu oe sas cabinas tel\u00e8fonigas sunt impreadas e est de prebider chi l\u2019apant a esser semper, mancari in medida minora, sende chi podet acontesser semper chi una pessone devat realizare una mutida urzente e s\u2019agatet sena telefoneddu o cun telefoneddu iscontzu.\nCarater\u00ecstigas.\nSa cabina telef\u00f2niga est un\u2019istrutura probida de una zanna pro garantire unu m\u00ecnimu de privatzitade a sos chi la sunt impreende, e de una bentana, o de una filera de bidrales pro amustrare cando sa cabina est in impreu. In sa cabina, in unos cantos casos, est poss\u00ecbile, e in su tempus coladu lu fiat finas in It\u00e0lia (in ue si fiat detz\u00ecdidu de las retirare a bias de sa metade de sos annos otanta de su s\u00e8gulu barigadu in bista de sas furas e de su bandalismu frechente), a agatare una lista telef\u00f2niga logale, e in sos hoteles finas pabiru, una pinna e un\u2019arrimu pro si seer.\nUna cabina telef\u00f2niga p\u00f9briga, posta in s\u2019\u00e0era l\u00ecbera, est fraigada zenerarmente cun partes resistidoras, che atzarzu e pr\u00e0stiga, pro aguantare s\u2019intemp\u00e8riu e s\u2019impreu; a su contr\u00e0riu, una c\u00e0bina chi s\u2019agatat in intro de unu fraigu zenerarmente est fraigada cun materiales prus pagu imbargadores. In It\u00e0lia, sas cabinas telef\u00f2nigas sunt bossos antisfabrigados in materiale met\u00e0lligu, cun zannigheddas e paradas de bidru trasparente cun su logo de sa cumpanzia Telecom Italia ex Sip."}
{"id": "20566", "revid": "2404", "url": "https://sc.wikipedia.org/wiki?curid=20566", "title": "Malabo", "text": "Malabo est una tzitade e capitale de sa Guinea Ecuatoriale. Situada in sa costa setentrionale de s'\u00ecsula de Bioko (in passadu \"Fernando Poo\"), tenet una populatzione aprossimada de 300 000 bividores.\nSa tzitade fiat fundada dae sos inglesos, chi aiant locadu s'\u00ecsula dae s'Ispagna, in su 1827. Batiada \"Port Clarence\", fiat impreada comente a istatzione navale in su tentativu de suprimire su cumm\u00e8rtziu de sos iscraos. Medas iscraos comente fiant liberados bi fiant aposentados, in antis de sa fundatzione de sa Sierra Leone che a col\u00f2nia pro sos iscraos liberados. Mentras medas de issos a fatu si fiant trasladados a Sierra Leone, unos cantos de iscratza issoro, narados \"Fernandinos\", si podent galu agatare in Malabo e in s'\u00e0rea a r\u00f2diu, in ue costituint unu grupu \u00e8tnicu distintu e faeddant unu dialetu issoro afro-portughesu.\nCando s'\u00ecsula fiat torrada suta de su controllu ispagnolu cumpletu, Malabo fiat torrada a batiare \"Santa Isabel\". Fiat isseberada in su 1969 pro sostituire sa tzitade de Bata (posta in su continente) che a capitale de sa natzione e aiat cambiadu n\u00f9mene in Malabo in su 1973, in sinu a sa campagna de su presidente Francisco Mac\u00edas Nguema pro remplasare is top\u00f2nimos istr\u00e0ngios cun n\u00f9menes \"aut\u00e8nticos\" africanos.\nDurante su regnu \"de su terrore\" suo, Mac\u00edas Nguema aiat agiomai isp\u00e8rdidu sa minoria Bubi, chi formaiat sa majoria de sa populatzione de s'\u00ecsula de Bioko, e aiat batidu medas elementos de sa trib\u00f9 sua, is Fang, a Malabo. In is annos finales de su guvernu suo, cando sa Guinea Ecuatoriale fiat n\u00f2dida fintzas che a sa \"Auschwitz Africana\", manna parte de sa populatzione de sa tzitade si fiat fuida, gasi comente casi su de tres unu de sa populatzione de sa natzione. Malabo si depet galu torrare a pesareare dae is feridas de cussu per\u00ecodu."}
{"id": "20567", "revid": "2404", "url": "https://sc.wikipedia.org/wiki?curid=20567", "title": "Rep\u00f9brica Democr\u00e0tiga de su Congo", "text": ""}
{"id": "20568", "revid": "10458", "url": "https://sc.wikipedia.org/wiki?curid=20568", "title": "Sarah Hegazi", "text": "Sarah Hegazi (in \u00e0rabu: \u0633\u0627\u0631\u0629 \u062d\u062c\u0627\u0632\u064a\u200e; 1989 \u2013 Toronto, 14 l\u00e0mpadas 2020) est istada un'ativista egitziana pro is deretos umanos e LGBT. Arrestada, a pustis de sa pressione internatzionale pro sa libertade sua, aiat otentu s'asilu pol\u00ecticu e biviat in Canad\u00e0.\nBiografia.\nAnnestru.\nIn su 2010, Hegazi s'est laureada in Sistemas Inform\u00e0ticos in sa Thebas Academy, sighende is ist\u00f9dios suos in s'Universidade Americana de Cairo in su 2016. Pro m\u00e8diu de s'aprendimentu in l\u00ecnia, at posca cumpletadu is ist\u00f9dios in \"Feminismu e giust\u00ectzia sotziale\", \"M\u00e8todos de Chirca\", \"Diversidade e inclusione in su logu de traballu\" e \"Cumprensione de sa viol\u00e8ntzia\" in s'Universidade de sa Calif\u00f2rnia, Santa Cruz, sa School of Oriental and African Studies (SOAS), s'Universidade de Pittsburgh e s'Universidade Emory.\nArrestu.\nSu 22 cabudanni 2017, Sarah Hegazi partetzipaiat a unu cuntzertu de sa banda libanesa Mashrou' Leila, cando est istada arrestada pro \u00e0ere isbentuladu sa bandera arcu de chelu comente sinnu de amparu pro sa comunidade LGBT e su cantadore de su grupu etotu, Hamed Sinno, omosessuale decraradu. S'arrestu suo est arribadu in paris cun sa risposta repressiva a toller\u00e0ntzia zero de s'Egitu pro p\u00f2nnere fine a s'amparu p\u00f9blicu de is deretos LGBT in su paisu. Posta in presone, iscurta e violentada dae politziotos e \u00e0teros detentos, est istada liberada a pustis de tres meses subra cautzione e multada pro 2.000 liras egitzianas (agiumai 113 dollaros). Otentu s'asilu pol\u00ecticu, s'est tramudada in Canad\u00e0.\nBisione pol\u00ectica.\nSubra Instagram si descriiat \"Super comunista, super omosessuale, super feminista\"; sustenidora de su Bread and Freedom Party mentras biviat in Egitu. Est istada interessada in sa Spring Socialist Network una borta arribbada in Canad\u00e0. Hegazi at naradu de \u00e8ssere istada lissentziada dae su traballu pro s'\u00e8ssere oposta a su reg\u00ecmene de Abdel Fattah al-Sisi in Egitu. Noe annos a pustis de sa rivolutzione egitziana de su 2011, Hegazi at iscritu chi \"su reg\u00ecmene betzu at a proare cale si siat cosa, fintzas sacrifichende iconas de importu de su pr\u00f2piu reg\u00ecmene, pro abarrare a su podere o ddu torrare a pigare\" descriende su presidente Sisi comente a \"su prus oprimidore e violentu ditadore in s'ist\u00f2ria moderna nostra\" e chi \"is rivolutzion\u00e0rios creent chi sa batalla siat de classe\". Hegazi at fintzas decraradu chi a pustis de sa rivolutzione incumpleta \"s'ala majore de nois est immoe in sa tumba, in presone o in es\u00ecliu\".\nMorte.\nMal\u00e0ida de istorbu dae stress post-traum\u00e0ticu pro neghe de sa tortura subida in presone in Egitu, s'est suitzidata su 14 l\u00e0mpadas 2020. Fiat a su de tres tentativos suos. Est istada interrada in unu baule colore arcu de chelu, cun interru p\u00f9blicu, in su Dixie Cementery de St. John su 22 l\u00e0mpadas 2020.\nCultura de massa.\nUna l\u00ectera curtza iscrita in \u00e0rabu atribuida a Hegazi, est tzirculada in is m\u00e8dia sotziales a pustis de sa morte sua. In sa l\u00ectera si naraiat: \n\"A is frades meos: apo proadu a subrav\u00ecvere ma apo fallidu, perdonade\u00b7mi. A is amigos meos: s'esperi\u00e8ntzia est istada tosta e deo fia tropu d\u00e8bile pro gherrare, perdonade\u00b7mi. A su mundu: ses istadu crudele a beru, ma deo ti perdono\".\nSa noa de sa morte sua est istada isparghinada dae peri\u00f2dicos che CNN e Reuters e is comunidades LGBTQI ant espressadu dolu ammentende s'ativismu suo. Hamed Sinno at donadu tributu a Sara Hegazi in su profilu suo Facebook. Sa revista sotzialista canadesa Spring at publicadu un'avisu de morte iscritu dae Valerie Lennon: \"Ammentu chi naraiat \"Non mi so mai int\u00e8ndida aici bia che in s'\u00ecnteri de sa rivolutzione\". In onore suo e pro satisf\u00e0ghere su sensu nostru de sa vida, est devere nostru a sighire a gherrare pro sa rivolutzione inoghe, in Egitu e in totu su mundu\"."}
{"id": "20569", "revid": "2404", "url": "https://sc.wikipedia.org/wiki?curid=20569", "title": "Mare Ruju", "text": "Su Mare Ruju o Mare Arr\u00f9biu (in \u00e0rabu: \u0627\u0644\u0628\u062d\u0631 \u0627\u0644\u0623\u062d\u0645\u0631, \"al-Ba\u1e25r al-A\u1e25mar\"; ebr\u00e0icu: \u05d9\u05dd \u05e1\u05d5\u05e3, \"Yam Suf\"; tigrino: \u1240\u12ed\u1215 \u1263\u1215\u122a, \"Qey\u1e25 ba\u1e25ri\") est unu mare de su Oriente M\u00e8diu cumpr\u00e8ndidu intre s'\u00c0frica a sud-ovest e sa pen\u00ecsula \u00e0raba a nord-estu, chi comunicat a nord-ovest cun su mare Mediterr\u00e0neu pro m\u00e8diu de su canale de Suez, e cun s'Otz\u00e8anu Indianu a sud-estu peri s'istrintu de Bab el-Mandeb. \nSu mare est denumenadu \"golfu \u00c0rabu\" in sa majoria de is fontes europeas fintzas a su de 20 s\u00e8culos, n\u00f9mene derivadu dae sas antigas fontes gregas. Er\u00f2dotu, Istrabone e Cl\u00e0udiu Ptolemeu numenaiant custu bratzu de mare \"Arabicus Sinus\", mentras chi reservaiant su tr\u00e8mene mare de Eritrea (o \"mare Ruju\") pro sas abbas chi isciundiant su sud de sa pen\u00ecsola de Ar\u00e0bia, connotas in die de oe che golfu de Aden, in s'otz\u00e8anu Indianu.\nGeografia.\nDe forma allonghiada sighende sa diretora sud-est nord-ovest, su Mare Ruju si bifurcat a norte in logu de sa pen\u00ecsula de su S\u00ecnai, dende logu a su golfu de Aqaba a levante, e a su golfu de Suez a ponente. A sud peri s'istrintu de Bab el-Mandeb tenet essida a s'otz\u00e8anu Indianu. Is istados inf\u00f9ndidos dae su Mare Ruju sunt:"}
{"id": "20570", "revid": "2404", "url": "https://sc.wikipedia.org/wiki?curid=20570", "title": "Mare Arr\u00f9biu", "text": ""}
{"id": "20571", "revid": "2404", "url": "https://sc.wikipedia.org/wiki?curid=20571", "title": "Mari Arr\u00f9biu", "text": ""}
{"id": "20572", "revid": "2404", "url": "https://sc.wikipedia.org/wiki?curid=20572", "title": "Gibuti (tzitade)", "text": "Sa tzitade de Gibuti (o Gibuti) \u2014in \u00e0rabu \u062c\u064a\u0628\u0648\u062a\u064a, \"J\u012bb\u016bt\u012b\"; in s\u00f2malu Jabuuti; in frantzesu Gibuti\u2014 est una tzitade e portu, capitale de sa Rep\u00f9blica de Gibuti, posta in una pen\u00ecsula (Ras Gibuti) chi ist\u00e8siat su golfu de Aden de su golfu de Tadjoura. Tenet istatus de regione in sa partzidura amministrativa de s'istadu. Sa populatzione est de unos 400.000 bividores. Est logu finale o de cumintzu de caminu ferrovi\u00e0riu Gibuti-Addis Abeba. S'aeroportu si narat Gibuti-Ambouli.\nLogos de inter\u00e8ssiu sunt su portu, su mercadu tzentrale, s'ist\u00e0diu natzionale, su palatzu presidentziale e sa moschea Hamouli.\nIst\u00f2ria.\nSu territ\u00f2riu est istadu tz\u00e8didu a sa Frantza dae is not\u00e0biles de sa trib\u00f9 Issa. Sa tzitade de Gibuti fiat fundada dae su catalanu Eloi Pino in su 1888 e inaugurada dae su guvernadore Lagarde sa die 6 de martzu de 1888. In su 1896 aiat remplasadu Obock che a capitale de sos Istabilimentos Frantzesos de sa Costera de is S\u00f2malos. In su 1897 fiant cumintzadas is \u00f2peras de sa ferrovia cara a Addis Abeba, acabadas in su 1917 (784 km). Su portu at surbidu parte manna de su tr\u00e0ficu de Zeila e Tadjoura. A pustis de sa II Guerra Mundiale sa populatzione s'istimaiat de 32.000 bividores (28000 musulmanos) cun su de tres duos de s\u00f2malos e su tres unu de \u00e0fars. B'aiat bonu n\u00f9meru de emigrantes jemenitas e \u00e0rabos (unos 5000). S'autoridade religiosa fiat su cadi de sa tzitade. Cando fiat creadu su Territ\u00f2riu Frantzesu de sos \u00c0fars e sos Isses fiat abarrada capitale e aiat dadu a pustis n\u00f9mene a s'istadu indipendente. In su mese de maju de su 1998 cun sa gherra intre Eti\u00f2pia e Eritrea, sa majoria de su tr\u00e0ficu de is portos de Assab e Mass\u00e0ua fiat desviadu a Gibuti chi no dd'aiat p\u00f2didu surbire. Su programma alimentare mundiale aiat istabilidu unu programma de megioru de su portu in su 2001. Sa tzitade at pad\u00e8ssidu allagamentos graes in s'abrile de su 2004."}
{"id": "20575", "revid": "12712", "url": "https://sc.wikipedia.org/wiki?curid=20575", "title": "Mike Lindell", "text": "Michael James \"Mike\" Lindell (Mankato, Minnesota, 28 de l\u00e0mpadas, 1961) est un'imprendidore istadunidensu.\nEst connotu pro \u00e0ere prom\u00f2vidu a s'ex Presidente de is Istados Unidos Donald Trump finas a pigare parte a s'abbolotu acont\u00e8ssidu in ocasione de sa ch\u00e8scia contra a su resurtadu de is eletziones de su 2020, bintas dae s'avers\u00e0riu Joe Biden.\nIn prus ocasiones at cussigiadu s'impreu de un'estratu de sa pranta de olisandru comente meighina pro sa COVID-19 ponende sa comunidade sient\u00ecfica in pensamentu, pro ite ca non ddoe at peruna proa chi custu rem\u00e8diu funtzionet e s'olisandru est velenosu fintzas in cantidades piticas."}
{"id": "20577", "revid": "772", "url": "https://sc.wikipedia.org/wiki?curid=20577", "title": "Bath", "text": "Bath est una tzitade de s'Inghilterra, connota pro sos bagnos romanos e dae ue aiat leadu su numene, In su 2011 b'aiada unos 89 miza abitantes.\nIn su 1987 sa tzitade est diventada parte de Patrimonios de s'Umanidade."}
{"id": "20578", "revid": "175082", "url": "https://sc.wikipedia.org/wiki?curid=20578", "title": "Fiorenzo Caterini", "text": "Fiorenzo Caterini (Lodi, 1965) est un'antrop\u00f2logu, iscritore e ambientalista sardu, istudiosu de s'ist\u00f2ria, de sa cultura e de sa natura de sa Sardigna.\nBiografia.\nN\u00e0schidu in , at istudiadu Benes Culturales e Antropologia Culturale in s'Universidade de T\u00e0tari, laureende\u00b7si in ambas cosas cun su m\u00e0ssimu de sos votos. A pustis est intradu in in su su Corpus Forestale, in ue a primu est istadu ispetore, e a pustis est div\u00e8nnidu cumandante de s'Istatzione Forestale de Locusantu.\nIn su 2013 at publicadu \"Colpi di scure e sensi di colpa\", su primu s\u00e0giu ist\u00f2ricu e antropol\u00f2gicu suo, fatu in collaboratzione cun su Dipartimentu de Isci\u00e8ntzias Umanas de s'Universidade de T\u00e0tari, diretu dae Mario Atzori, e cun su Corpus Forestale e de Vigil\u00e0ntzia Ambientale. In cussu libru at analizadu s'ist\u00f2ria de s'isperd\u00ectziu de sos padentes sardos e s'efetu chi custu acadimentu at tentu in s'idea chi sos sardos e sos istr\u00e0ngios tenent, in dies de oe, de sa Sardigna siat de oe siat de eris.\nSu s\u00e0giu at tentu unu sutzessu mannu, tantu chi l'ant torradu a imprentare chimbe bortas in pagos annos, e at b\u00e8ndidu prus de 5000 c\u00f2pias. In prus, pro unos cantos meses est abarradu in sa de tres positziones in sa class\u00ecfica de sa setzione \"ambiente\" de Amazon. Semper in su 2013, e pro cussu libru, Caterini at retzidu su pr\u00e8miu \"Siro Vannelli\" pro \"sa divulgatzione de sa cultura ambientale e forestale in Sardigna\".\nIn su 2017 at publicadu su de duos s\u00e0gios suos, \"La Mano destra della storia\" in ue at analizadu su tema de sa demolitzione de sa mem\u00f2ria e de su problema istoriogr\u00e0ficu in Sardigna, chistionende de sas resones ist\u00f2rica e de sos protzessos de su tempus coladu e de oe. Fintzas custu libru, chi est in continuidade, fintzas si dial\u00e8tica, cun \u00f2peras de autores che a Raimondo Carta Raspi, Mialinu Pira e Placido Cherchi, at tentu unu sutzessu mannu, e sas presentatziones de ambas \u00f2peras sunt arribbadas a \u00e8ssere prus de 200. Fintzas gr\u00e0tzias a s'ispiratzione b\u00e8nnida dae su traballu suo, sos CESP COBAS Iscola Sardigna ant isseberadu de organizare su progetu \"La maestra muta\", pro batire in giru pro sa Sardigna, in sos semin\u00e0rios pro sos insegnantes, su problema istoriogr\u00e0ficu sardu.\nIn su 2020 at dichiaradu, in unas cantas intervistas, chi est iscriende \u00e0teros duos libros: unu romanzu e su de tres s\u00e0gios. Su romanzu, \"La notte in fondo al mare\" l'at publicadu in su 2021.\nIn paris a s'atividade comente iscritore, Caterini at fintzas iscritu art\u00ecculos medas pro su situ SardegnaBlogger, in ue est fintzas redatore, e at tentu risultados de annotu comente isportivu, binchende t\u00ectulos de mesufundu in atl\u00e8tica e in su triathlon a livellu regionale."}
{"id": "20579", "revid": "7227", "url": "https://sc.wikipedia.org/wiki?curid=20579", "title": "Frantziscu Casula", "text": "Frantziscu Casula (Ollollai, 1945) est un'insegnante, sindacalista, ist\u00f2ricu, giornalista e sagista sardu.\nBiografia.\nN\u00e0schidu in Ollollai, a pustis de sos ist\u00f9dios m\u00e8dios e superiores fatos in sas iscolas de sos Gesuitas at frecuentadu su Litzeu \"Sotziale\" de Torinu, e s'est laureadu in Ist\u00f2ria e Filosofia in s'Universidade \"La Sapienza\" de Roma.\nAt incumintzadu a traballare in sas iscolas in Macumere, in ue at collaboradu a fundare sa CGIL-iscola sarda, e in ue est istadu professore a primu de Ist\u00f2ria e Filosofia in sos litzeos e a pustis de Ist\u00f2ria in s'istitutu t\u00e8cnicu e pro ge\u00f2metras. A pustis de s'\u00e8ssere tramudadu a Casteddu, pro prus de 30 annos est istadu professore de Ist\u00f2ria e de Italianu in sas iscolas superiores.\nSa prima esperi\u00e8ntzia pol\u00ectica sua in Sardigna est de su 1972, cando teniat 26 annos, cun su Movimentu pol\u00ecticu de sos traballadores (\"MPL\" - \"Movimento politico lavoratori\") de Livio Labor, chi fiat giai istadu presidente de s'ACLI, cun su cale s'est candidadu a sas eletziones.\nIn su matessi annu, in Macumere, at fundadu su tz\u00ecrculu pol\u00ecticu-culturale \u201cCamillo Torres\u201d, dedicadu a su pre\u00ecderu colombianu gherrilleri mortu dae sas unidades anti-gherrilla de su guvernu. e in ue ant a intrare medas istudiantes e insegnantes, chi in paris cun issu ant a intrare in su PDUP (Partidu de unidade prolet\u00e0ria) e a pustis in sa setzione sarda de \"Democrazia Proletaria\", chi gr\u00e0tzias mescamente a su traballu suo at a dev\u00e8nnere aut\u00f2noma dae cussa italiana, sardizende\u00b7si e mudende de n\u00f9mene in \"\"Democrazia Proletaria\" \"sarda\"\".\nA pustis de s'isorvimentu de cussu partidu est intradu in su Psd'Az, in ue est abarradu pro unos cantos annos, e at lassadu sa CGIL pro intrare in sa CSS (Cunfederatzione sindacale sarda) fundada dae Eliseo Spiga, in ue at dev\u00e8nnere in antis respons\u00e0bile de sa setzione iscola, a pustis segret\u00e0riu natzionale ann\u00e0nghidu e a pustis galu segret\u00e0riu natzionale generale, finas a cando no at lassadu sa c\u00e0rriga isseberende de si dedicare mescamente a atividades culturales, publitz\u00ecsticas e editoriales.\nGiornalista publitzista dae su 1989, at iscritu pro L'Unione Sarda, Il Sardegna, Sa Repubblica Sarda, Nazione Sarda, Camineras, L\u00e0canas, Sardigna.com e medas \u00e0teros giornale e rivistas. Est istadu Diretore Respons\u00e0bile de Il Solco, su giornale de su Psd'Az fundadu dae Em\u00ecliu Lussu, de su peri\u00f2dicu de sa CSS Tempus de Sardinnia, de Liberamenti, peri\u00f2dicu de Cuart\u00f9ciu, de \u201cClacson, peri\u00f2dicu de Patiolla, de Saturru, peri\u00f2dicu de Ceraxius, de Liberatzione sarda e de Madiapolis, peri\u00f2dicu de sos istudiantes universit\u00e0rios de s'Universidade de Casteddu. \nSu Cuss\u00ecgiu Regionale de sa Sardigna, in su 2000, l'at mutidu comente membru de s'Osservat\u00f2riu de sa Limba e de sa Cultura Sarda, de su cale at fatu parte pro 5 annos. \nIn su 2001 at publicadu su primu libru suo, \"Statuto sardo e dintorni\", su resurtadu de una chirca fata cun sos pitzinnos de s'istitutu Martini de Casteddu in subra de s'Istatutu Sardu e de sas raighinas ist\u00f2ricas suas, pensadu pro sos gi\u00f2vanos de sas iscolas e cun sa prefatzione de Eliseo Spiga. Su libru agabbat cun duas tradutziones in sardu de s'istatutu.\nIn su 2004 at incumintzadu a traballare fintzas comente tradutore, bortende in sardu bator regortas illustradas de contos pro pitzinnos iscritas dae \u00e0teros autores.\nDe su 2006, imbetzes, sunt sas primas \u00f2peras iscritas in sardu dae issu, pro sa Collana \"Omines e feminas de gabbale\" de S'Alfa editrice. Intre su 2006 e su 2008 at iscritu, a sa sola o paris cun \u00e0tere, deghe s\u00e0gios biogr\u00e0ficos dedicados a \u00f2mines e f\u00e8minas (Gr\u00e0tzia Deledda, Elianora de Arbar\u00e8e, Antoni Simon Mossa, Antoni Gramsci, Ams\u00eccora, Giuanne Maria Angioy, Marianna Bussalai, Sigismondo Arquer, Giuseppe Dess\u00ec e Antioco Casula, prus connotu cun su n\u00f9mene de Montanaru) chi ant tentu un'importu mannu in s'ist\u00f2ria sarda, dae su tempus prus antigu a oe. At fintzas curadu sa collana, in ue bi sunt fintzas s\u00e0gios iscritos dae \u00e0teros autores, e in su 2010 at publicadu sa versione in italianu de sos s\u00e0gios suos in unu volume \u00f9nicu, chi at mutidu \"Uomini e donne di Sardegna: le controstorie\".\nIn su 2009 at publicadu un'ist\u00f2ria de s'autonomia de sa Sardigna in paris cun Gianfranco Contu, e su libru \"Sa die de Bernardinu Puliga\" cun Vittorio Sella.\nIn su 2010 at publicadu duos s\u00e0gios: \"La lingua sarda e l'insegnamento a scuola\", unu testu dedicadu a acrarire sa situatzione de cussu momentu de sa limba sarda e sas netzessidades suas e, in paris cun Franco Fresi, Sarvadore Tola e Gi\u00f9liu Angioni, fintzas su libru \"La poesia satirica in Sardegna\", a incuru de Franco Carlini.\nIn su 2011 e in su 2013 sunt essidos sos primos duos volumes de \"Letteratura e Civilt\u00e0 della Sardegna\", un'\u00f2pera pensada mescamente pro sos istudiantes e dedicada a sa literadura sarda, in totu sas limbas suas, e a sos autores sardos prus mannos chi s'\u00ccsula apat tentu.\nIn su 2015 at publicadu \"I viaggiatori italiani e stranieri in Sardegna\", unu testu in ue at analizadu sas \u00f2peras de sos literados e de sos viagiadores istr\u00e0ngios chi ant chistionadu de sa Sardigna, fatu-fatu a pustis de \u00e0ere fatu bi\u00e0gios in cue e mescamente in su seschentos e su setighentos.\nIn su 2016 at publicadu, imbetzes, un'\u00f2pera dedicada a su per\u00ecodu de su Regnu de Sardigna ligadu a sos Savojas, \"Carlo Felice e i tiranni sabaudi\". In cust'\u00f2pera Casula at analizadu dae su puntu de vista ist\u00f2ricu s'impatu chi sos membros de sa domo Savoja e sos guvernantes de sa corte issoro ant tentu in Sardigna, dedichende fintzas unas cantas p\u00e0ginas a person\u00e0gios de annotu de s'\u00e8poca, che a Giuanne Maria Angioy e Frantziscu Cillocco. Su libru, iscritu cun sa punna de f\u00e0ghere conn\u00f2schere m\u00e8gius a sos sardos person\u00e0gios ligados fintzas a sa toponom\u00e0stica de sas biddas e de sas tzitades issoro, at tentu unu sutzessu mannu meda, cun prus de 130 presentatziones in totu sa Sardigna e in foras, fintzas in sa Biblioteca de su Senatu italianu, e a pustis de l'\u00e0ere torradu a imprentare 5 bortas s'editore at publicadu sa de duas editziones. Sa dibata n\u00e0schida a pustis de sa publicatzione sua at fintzas ispiradu s'atore e regista Gianluca Medas a nde creare una dramatizatzione teatrale, \"Processo alla statua di Carlo Felice\", chi at presentadu in Casteddu in su 29 de austu, e chi at ot\u00e8nnidu un'interessu de sa gente bastante a f\u00e0ghere acabare totu sos postos dispon\u00ecbiles pro su p\u00f9blicu e f\u00e0ghere n\u00e0schere sa proposta de nde f\u00e0ghere una r\u00e8plica. S'ispet\u00e0culu est istadu registradu e trasm\u00ectidu in direta dae su canale televisivu EjaTV.\nIntre su 2019 e su 2020 Frantziscu Casula at pigadu parte a su programma in limba sarda \"Logos de Logu\", presentadu dae Enrico Putzolu e trasm\u00ectidu dae Tele Costa Smeralda, in ue at chistionadu de ist\u00f2ria, cultura e literadura de sa Sardigna, mescamente in s'\u00f9rtima parte de sas puntadas ma fintzas chistionende cun su presentadore.\nSemper in su 2020 est essidu su de tres vol\u00f9menes de \"Letteratura e Civilt\u00e0 della Sardegna\", cun un'impostatzione unu pagu diferente dae sa de sos \u00e0teros duos. Difatis, imbetzes de \u00e8ssere dedicadu a sa poesia e a sos romanzos, est totu dedicadu a su teatru in limba sarda, analizadu per\u00f2 semper in manera de perm\u00ectere a chie leghet de conn\u00f2schere sas \u00f2peras e sas tem\u00e0ticas de sos autores, fintzas gr\u00e0tzias a medas testos pigados dae sas iscienegiaduras de sas \u00f2peras issoro.\nCasula faghet parte de medas giurias de pr\u00e8mios liter\u00e0rios de poesia in limba sarda in totu sa Sardigna, e est istadu fintzas parte de cussa de su Pr\u00e8miu Otieri, su prus mannu de s'\u00ccsula. \n\u00d2peras.\n\u00c0teros s\u00e0gios, art\u00ecculos e prefatziones.\nFrantziscu Casula at iscritu fintzas medas \u00e0teros testos e art\u00ecculos publicados in intro de rivistas, libros cun autores medas e comente prefatziones a \u00e0teras \u00f2peras. Una lista agiornada a su 2018 de custos traballos, chi sunt prus de 1000, si podet agatare in su situ suo."}
{"id": "20580", "revid": "7227", "url": "https://sc.wikipedia.org/wiki?curid=20580", "title": "Francesco Casula", "text": ""}
{"id": "20582", "revid": "7227", "url": "https://sc.wikipedia.org/wiki?curid=20582", "title": "Francesco Cesare Casula", "text": ""}
{"id": "20583", "revid": "12712", "url": "https://sc.wikipedia.org/wiki?curid=20583", "title": "R\u00ebbra", "text": "Is r\u00ebbra (in russu: \u0440\u0451\u0431\u0440\u0430, a manera literale \"costas\") fiant discos a micro-surcu improvisados realizados cun lastras pro radiografia. Realizados prus che totu intre is annos chimbanta e sessanta in Unione Sovi\u00e8tica, is r\u00ebbra rapresentaiant una manera impreada in su mercadu nieddu e in su contrabbandu pro distribuire sa m\u00f9sica, tzensurada dae su reg\u00ecmene, de artistas emigrados, comente a P\u00ebtr Le\u0161\u010denko, opuru de artistas otzidentales comente Elvis Presley, The Beatles, The Rolling Stones, The Beach Boys, Issa Fitzgerald e Chubby Checker. Is genias musicales tzensuradas includiant folk underground, registratziones in \u00e0mbitu pol\u00ecticu, jazz, boogie-woogie, rock and roll, e in generale cale si siat genia o cantzone chi poderet \u00e8ssere cunsideradu una minetza a su reg\u00ecmene sovi\u00e8ticu.\nSunt connotos fintzas comente a rentgenizdat (dae su russu \"\u0440\u0435\u043d\u0442\u0433\u0435\u043d, rentgen, \"unu faeddu impreadu pro indicare is \"rajos X\", \"e \u0438\u0437\u0434\u0430\u0442\u044c, izdat', \"publicare\") e comente m\u00f9sica de ossu.\nProdutzione.\nIs primas produtziones de sa m\u00f9sica de ossu ddas ant fatas in Ungheria in sa r\u00e0diu de istadu de Budapest. In piess\u00ecnniu, Ruslan Bogoslowskij e Boris Taigin ant impreadu custu m\u00e8todu pro copiare registratziones militares.\nRadiografias m\u00e8dicas beras fiant comporadas o recuperadas dae refudos de ispidales o cl\u00ecnicas pro realizare is registratziones. Is lastras fiant segadas in discos de 7\" e istampadas in tzentru cun una sigareta allumada. Segundu su music\u00f2logu russu Artemij Troickij, \"is surcos beniant trapados [a 78 arr\u00f2llios a su minutu] cun s'agiudu de m\u00e0chinas ispetziales (realizadas, narant, cun fon\u00f2grafos betzos dae manos cospiratzionistas s\u00e0bias) [...] Sa calidade fiat mala meda, ma su pr\u00e8tziu fiat b\u00e0sciu, unu rublo o unu rublo e mesu.\" Is discos podiant \u00e8ssere riproduidos isceti chimbe o m\u00e0ssimu deghe bortas.\nIs discos fiant trapados in una cara isceti e a subra de issos non cumpariant t\u00ectulos de album, artistas o cantzones, ma isceti unu c\u00f2dighe. In custos discos s'ispissu si podent b\u00ecdere minudas de radiografia, a esempru isc\u00e0tulas cr\u00e0nicas, g\u00e0bbias tor\u00e0cicas, ossos de manu, de bratzu e de anca.\nLegalidade.\nS'acostamentu clandestinu a sa tzirculatzione de m\u00f9sica istr\u00e0ngia proibida at batidu a s'aprovatzione de una lege de tzensura in su 1958 chi at proibidu sa produtzione in domo de intzisiones chi fiat sighende \"una moda criminale tepista\". Cun \"moda tepista\" si fiat fatu unu riferimentu a is stiljagi (de su russu \"stil\"', \"istile\"), una suta-cultura dif\u00f9ndida in sa gioventude sovi\u00e8tica chi abbratzaiat is modas otzidentales.\nSa cundenna pro possessu de m\u00f9sica \"de ideologia istr\u00e0ngia\" fiat su litzentzi\u00e0mentu immediadu e sa presone. Bogoslowskij fiat istadu arrestadu tres bortas pro custu motivu.\n\"The X-Ray Audio Project\".\nA pustis de \u00e0ere bidu unu r\u00ebbra in San Pietroburgo a pustis de un'esibitzione in su 2013, su m\u00f9sicu inglesu Stephen Coates de su grupu The Real Tuesday Weld at incumentzadu su \"The X-Ray Audio Project\", un'idea pro frunire prus informatziones a pitzus de is rentgenizdat cun imm\u00e0gines, registratziones \u00e0udiu e intervistas. A pustis de annos medas de chirca e intervistas a is creadores de r\u00ebbra, at publicadu in santandria de su 2015 su libru \"X-Ray Audio\" The Strange Story of Soviet Music on the Bone, su primu a tratare custu argumentu.\nIn l\u00e0mpadas 2015, Coates at tentu un'arresonu a pitzus de s'argumentu in sa cunfer\u00e8ntzia TED (Technology Entertainment Design) de Cracovia. In paris cun su chircadore e artista de su sonu Aleksander Kolkowski, Coates at contadu s'ist\u00f2ria de is chi faghiant is r\u00ebbra e at fatu unas cantu intzisiones in p\u00f9blicu pro ammustrare su protzessu. Sa mustra itinerante de Coates creada cun su fot\u00f2grafu Paul Heartfield at atiradu meda s'atentu de is m\u00e8dias comente a \"The Guardian\" e su programma \"BBC Today\". In cabudanni 2016, ambos ant publicadu su document\u00e0riu \"Roentgenizdat\" cun intervistas a is autores sovi\u00e8ticos beros e materiale de arch\u00ecviu."}
{"id": "20584", "revid": "7227", "url": "https://sc.wikipedia.org/wiki?curid=20584", "title": "EjaTV", "text": "EjaTV est unu canale televisivu sardu.\nIst\u00f2ria.\nFundadu in su 2014, est n\u00e0schidu dae un'idea de su giornalista, iscritore, iscienegiadore e produtore tzinematogr\u00e0ficu Tore Cubeddu, e pro m\u00e8diu de sa collaboratzione intre sa domo de produtzione fundada dae issu duos annos in antis, Terra de Punt, e su tzirc\u00f9itu Sardex. Sa punna sua est sa de f\u00e0ghere trasmissiones in limba sarda e in sas \u00e0teras limbas de Sardigna (tataresu, gadduresu, catalanu saligheresu e tabarchinu). Pro custa resone, sos fundadores ant isseberadu de lu presentare a su p\u00f9blicu cun sa fr\u00e0sia \"\"sa Tv de sas limbas de Sardigna, sa Tv de sos sardos\".\"\nPro sos primos 5 annos est istada una webtv, trasmitende sos programmas suos in su situ web suo, in unos cantos suta-canales, ma dae su 2020, pro m\u00e8diu de su sinnale multiplicadu de Sardegna Uno, at incumintzadu a trasm\u00ectere in su canale 172 de su digitale terrestre. Sas trasmissiones suas s'\u00f2cupant de argumentos medas: sas atividades ligadas a sa terra sarda, s'ist\u00f2ria antiga, s'isci\u00e8ntzia, sa literadura, sa m\u00f9sica, s'economia, sa pol\u00ectica e \u00e0teru.\nAt collaboradu cun Areavisuale Film de Paolo Carboni, cun s'Ass\u00f2tziu culturale Babel, fintzas pro sa trasmissione de su Babel Film Festival e pro su Pr\u00e8miu Kentzeboghes, cun Sardegna Produzioni, cun Arionline (Youtg), cun s'iscu\u00e0dra de f\u00f9balu de su Casteddu, cun Sardegna Teatro, cun s'ist\u00f9diu Inoke de N\u00f9goro e cun \u00e0teros entes e aziendas de sa Sardigna.\nIn su 2016 at collaboradu cun sa Fundatzione Sart\u00ecglia pro s'editzione de sa Sart\u00ecglia de cuss'annu, trasmitende in direta su v\u00ecdeu de s'eventu cun cummentos in tres limbas: sardu, italianu e inglesu. Cussas diretas las ant pompiadas prus de 35000 persones.\nIn su 2019 at trasm\u00ectidu sa direta de s'\u00f2pera teatrale \"Processo alla statua di Carlo Felice\" de s'atore e regista Gianluca Medas, n\u00e0schida dae s'ispiratzione de su s\u00e0giu \"Carlo Felice e i tiranni sabaudi\", de Frantziscu Casula, chi at tentu unu sutzessu mannu de p\u00f9blicu.\nSemper in su 2019, in paris cun Terra de Punt, at produidu una s\u00e8rie televisiva in ses puntadas, \"Adri\u00e0- Beni cun me!\", in ue Adri\u00e0 Mart\u00edn-Mor, un'istudiosu e professore catalanu espertu de tradutzione autom\u00e0tica e ativista pro sa limba sarda, bi\u00e0giat cun unu furgone in totu sa Sardigna chistionende in sardu e in sas \u00e0teras limbas sardas siat cun chie s'\u00f2cupat de valorizatzione de cussas limbas siat cun persones agatadas in sa carrera, pro cumpr\u00e8ndere ite raportu tenent sos abitantes de s'\u00ecsula cun su sardu e sas \u00e0teras limbas locales issoro. Sa s\u00e8rie l'at comporada e trasm\u00ectida sa RAI, in su canale suo RAI3, in su ghenn\u00e0rgiu e in su fre\u00e0rgiu de su 2021, e at retzidu interessu mannu dae parte de su p\u00f9blicu, e fintzas a livellu giornal\u00ecsticu internatzionale.Semper Adri\u00e0 Mart\u00edn-Mor at iscritu e cantadu sa colonna sonora e sa sigla de sa s\u00e8rie, chi a pustis at publicadu in l\u00ecnia in unu discu a litz\u00e8ntzia aberta.\nSemper in su 2021, pro neghe de sa pand\u00e8mia de COVID-19, s'editzione annuale de sa Sart\u00ecglia est istada annullada, e remplasada cun una s\u00e8rie de eventos belle totus in digitale. EjaTV s'est ocupada de trasm\u00ectere in sos canales suos sas tzelebratziones de sa Candelera, films curtzos, filmados, programmas de aprofundimentu e de dibata e intervistas.\nA sa fine de su 2021, a pustis de sa mod\u00ecfica de sas frecu\u00e8ntzias de su digitale terrestre in Sardigna, EjaTV at incumintzadu a trasm\u00ectere sas produtziones suas in un'emitente televisiva noa, Radio Televisione Sarda, in su canale 79 e in su situ e su canale ufitziales suos, in collaboratzione cun s'Ass\u00f2tziu Culturale Torretonda de T\u00e0tari, Terra de Punt, SardegnaEventi24, Produzioni Sardegna e s'Ass\u00f2tziu Babel."}
{"id": "20585", "revid": "12712", "url": "https://sc.wikipedia.org/wiki?curid=20585", "title": "Rick and Morty", "text": "Rick and Morty est una s\u00e8rie animada istadunidensa, creada dae Justin Roiland e Dant Harmon, pro Adult Swim.\nSa s\u00e8rie, cunsiderada de g\u00e8nere de orrore c\u00f2smicu, est n\u00e0schida dae una parodia animada de \"Back to the future\", creada dae Roiland pro su f\u00e8stival de is film curtzos \"Channel 101\".\nTrama.\nRick est un'iscientziadu chi s'est tramudadu anch\u00e8 sa fam\u00eclia de f\u00ecgia sua Beth, una cardiochir\u00f9rga pro caddos. Colat sa parte manna de su tempus suo imbentende trastos tecnol\u00f2gicos e batende cun sese su nebodeddu Morty, e posca fintzas sa neta Summer, in aventuras perigulosas e fant\u00e0sticas e a bortas insensadas pro m\u00e8diu de s'universu issoro e \u00e0teros parallelos, a s'iscoberta de is ispreos e de is merav\u00ecllias chi ddoe agatant.\nProdutzione.\nSa s\u00e8rie animada \"Rick and Morty\" est istada creada dae Justin Roiland e Dant Harmon. Is duos si sunt addobiados sa prima borta in su \"Channel 101\", unu f\u00e8stival mensile dedicadu a is filmados chi tenet logu in Los Angeles, co-fundadu dae Harmon. In s'\u00ecnteri de su \"Channel 101\", is partetzipantes presentant unu filmadu issoro in forma de epis\u00f2diu pilota e su p\u00f9blicu, in direta, detzidet cales epis\u00f2dios diant p\u00f2dere essire una s\u00e8rie bera. Roiland, insandus produtore de reality, at incumentzadu a presentare cunt\u00e8nnidos pr\u00f2pios a su f\u00e8stival un'annu a pustis de sa prima editzione, in su 2004. Is \"pilotas\" suos fiant de s\u00f2litu fatos de elementos mal\u00e0idos e trobeddados chi ingendraiant in su p\u00f9blicu reatziones de confusione. Nointames Harmon at pigadu in simpatia s'umorismu suo e at incumentzadu a collaborare cun issu.\nIn su 2006 Roiland est istadu lissentziadu dae una s\u00e8rie TV, pro neghe de sa creatividade sua \"afogosa\". S'\u00f2mine at incumentzadu aici a si dedicare a sa creatzione de unu \"webis\u00f2diu\". Su resurtadu finale est istadu \"The Real Animated Adventures of Doc and Mharti\", unu curtzu animadu cun protagonistas is parodias de Doc Brown e Marty McFly, pesson\u00e0gios de sa trilogia de \"Back to the future\". Harmon at descritu su curtzu comente a \"un'imburdimentu, unu vandalismu pornogr\u00e0ficu\", tantu chi Doc Smith imparat a Mharti chi sa solutzione a totu is problemas suos est su sessu orale. Su p\u00f9blicu at reagidu in manera positiva e Roiland at incumentzadu aici a creare \u00e0teros curtzos cun is duos person\u00e0gios. De sighida Harmon at creadu e posca at prod\u00f9idu \"Community\", una sitcom pro NBC, mentras Roiland at traballadu prus che totu comente a dopiadore pro sa s\u00e8rie Disney \"Fish Hooks\" e pro sa s\u00e8rie de Cartoon Network, \"Adventure Time\".\nIn su 2012 Harmon est istadu lissentziadu dae \"Community\". Adult Swim, pro custu, chirchende unu programma nou de \"impatu forte\", s'est acurtziadu a Harmon chi, in comintzu, no cunsideraiat su canale adatu a s'istile suo. Issu non si fiat mai acostadu a s'animatzione e s'istile suo de creatzione televisiva si cuntzentraiat prus che totu in is di\u00e0logos, in is person\u00e0gios e in su contu. Insandus at detz\u00ecdidu de tzerriare a s'amigu e collega Roiland, pro ddi pedire si tenneret carchi idea pro una s\u00e8rias animada. Roiland at pensadu deretu de impreare is person\u00e0gios suos parodia de \"Back to the future\", Doc e Mharti, narados pro s'ocasione Rick e Morty. Roiland pensaiat a una s\u00e8rie assentada dae epis\u00f2dios de 10-11 minutos, ma Adult Swim at b\u00f2lidu epis\u00f2dios de mesa ora. Harmon at cr\u00e8tidu chi sa m\u00e8gius manera pro artare su livellu de su programma esseret p\u00f2nnere una fam\u00eclia a giru de is person\u00e0gios, incumentzende s'isvilupu de is person\u00e0gios de Summer, Beth e Jerry. Imbetzes Nick Weidenfeld, s'isvilupadore esecutivu de Adult Swim, at cussigiadu chi Rick esseret su giaju de Morty. In antis de isvilupare in manera definitiva \"Rick and Morty\", Roiland at creadu tres \u00e0teros pilotas, rebusados dae Fox.\nDistributzione.\nSa prima istajone de \"Rick and Morty\" at debutadu su 2 nadale 2013 subra Adult Swim e est istada luego bantada dae sa cr\u00ectica.\nUna segunda istajone est istada trasm\u00ectida incumentzende dae su 26 argiolas 2015.\nSu primu epis\u00f2diu de sa de tres istajones est istadu trasm\u00ectidu in prima bisione su 1\u00ba abrile 2017, comente a pische de abrile, mentras sa bera e \"premi\u00e8re\" de s'istajone est andada in direta su 30 argiolas 2017. Sa de bator istajones est trasm\u00ectida incumentzende dae su 10 onniasantu 2019. In Europa, sa s\u00e8rie est a disponimentu in sa prataforma Netflix.\nRetzidura.\nCr\u00ectica.\nDavid Weigand de su \"San Francisco Chronicle\" at bantadu sa diretzione de s'animatzione de James McDermott pro \u00e8ssere \"frisca, colorada e istrambeca comente a su script\", e afirmat chi sa s\u00e8rie tenet \"isfumaduras de \"Futurama\", \"South Park\" e fintzas \"Beetlejuice\"\", giuighende comente si siat s'umorismu suo \"de su totu originale\". Fintzas Neil Genzlinger de su \"The New York Times\" at bantadu sa s\u00e8rie, creende chi su puntu suo de fortza siat su raportu intre su giaju e is nebodes. Brian Lowry de su \"Variety\" imbetzes at donadu a sa s\u00e8rie una retzensione lena, agatende\u00b7dda \"pass\u00e0bile\": narat difatis chi sa s\u00e8rie \"s'ispissu paret tropu dipendente de s'\u00e8ssere fren\u00e8tica, a dannu de \u00e8ssere ispiritosa\" e chi dd'est pr\u00e0ghida comente a \"tentativu de ben\u00e8nnidu pro bisare solu unu pagu prus in mannu\". David Sims de \"The A.V.\" \"Club\" at donadu a sa s\u00e8rie un'A-. Torrende a b\u00ecdere is primos duos epis\u00f2dios, at donadu is cumplimentos pro su \"istile simpre e pulidu de s'animatzione\". At decraradu chi, mentras sa s\u00e8rie tenet \"un'iscuru, una sensibilidade mal\u00e0ida\", depet \u00e8ssere bantadu \"s'isfortzu suo pro donare a \u00f2nnia person\u00e0giu unu pagu de profundidade\" e aplaudire su talentu vocale de Roiland pro su dopi\u00e0giu de is person\u00e0gios suos."}
{"id": "20586", "revid": "10458", "url": "https://sc.wikipedia.org/wiki?curid=20586", "title": "Televisione inteligente", "text": "Cun televisione inteligente o smart TV ddi narant in manera cummertziale sa categoria de aparatos eletr\u00f2nicos de consumu chi tenent comente piess\u00ecnniu prim\u00e0riu s'integratzione de funtziones e de serv\u00ectzios ligados a internet a intro de aparatos televisivos.\nPiess\u00ecnnios.\nCustos aparatos, pro m\u00e8diu de su collegamentu a sa retze, oferint sa possibilidade de impreare serv\u00ectzios in l\u00ecnia destinados in or\u00ecgine a computadores personales, comente navigatzione internet, video on demand, Internet TV, multimedialidade, serv\u00ectzios in streaming, retzes sotziales, impreu de app, etc, mantenende o afortighende carchi carater\u00ecstica de interatividade de is televisores e de is dispositivos ligados postos in cumm\u00e8rtziu a pustis de sa n\u00e0schida de sa televisione digitale terrestre e satellitare.\nS'apellativu \"inteligente\" est istadu impreadu pro custa categoria de aparatos in analogia cun cantu acont\u00e8ssidu in su mundu de sa telefonia m\u00f2bile cun s'arribu de is telefoneddos inteligentes (\"smartphone\"), est a n\u00e0rrere tel\u00e8fonos tzellulares dotados de piess\u00ecnnios multimediales e interativos.\nSa tecnologia a sa base de su cuntzetu de smart TV podet \u00e8ssere integrada a intro de s'aparatu televisivu o podet \u00e8ssere agiunta pro m\u00e8diu de set-top box, est a n\u00e0rrere dispositivos esternos chi ism\u00e0nniant is funtzionalidades de is televisores traditzionales, o a intro de letores de discos \u00f2ticos, c\u00f2nsole de giogu, sistemas televisivos tzentralizados.\nIn prus, una TV inteligente podet \u00e8ssere conn\u00e8tida a telefoneddos, tauleddas, elaboradores e \u00e0teru a manera de ddas impreare comente monitor."}
{"id": "20587", "revid": "12712", "url": "https://sc.wikipedia.org/wiki?curid=20587", "title": "Smart TV", "text": ""}
{"id": "20590", "revid": "2404", "url": "https://sc.wikipedia.org/wiki?curid=20590", "title": "Abuja", "text": "Abuja est una tzitade de unos 1.078.700 bividores, capitale de Nig\u00e8ria. Cando s'est detz\u00ecdidu nde bogare sa capitalite dae Lagos in su 1976, s'est isseberadu pro su territ\u00f2riu de sa capitale una localizatzione in su tzentru de su paisu. Sa tzitade de Abuja, de pranificatzione noa, est situada in su tzentru de su chi oe in die est connotu che Territ\u00f2riu de sa Capitale Federale. Abuja est istada fata capitale nigeriana ufitzialmente su 12 de nadale de su 1991.\nSa majoria de sos istados cun rapresentatzione diplom\u00e0tica in Nig\u00e8ria ant tramudadu sas ambasciadas issoro a Abuja e mantenent is antigos palatzos issoro in Lagos che consulados.\nS'atratzione printzipale de Abuja est sa famada Aso Rock, unu monolite de 400 m de mann\u00e0ria chi est abarradu isuladu dae su restu de su terrinu pro atzione de s'erosione de s'abba. Su Cumplessu Presidentziale, s'Assemblea Natzionale, su Tribunale Supremu e sa parte majore de sa tzitade s'isterrent a sud de sa roca. Aso sign\u00ecficat \"vitoriosu\" in sa limba de sos \"asokoro\" (su p\u00f2pulu de sa vit\u00f2ria), populatzione chi oe in die sunt istados trsladados a \u00e0teru logu.\n\u00c0teros puntos de inter\u00e8ssiu sunt sa Moschea Natzionale e sa catedrale de su Tzentru Ecum\u00e8nicu Natzionale. Sa tzitade tenet fintzas aeroportu, e in is int\u00f2rrios si podet agatare una \u00e0tera roca famada, sa Zuma Rock. Sa majoria de sa tzitade galu no est pesada segundu sa pranificatzione initziale, e medas f\u00e0bricos sunt de acabare."}
{"id": "20591", "revid": "2404", "url": "https://sc.wikipedia.org/wiki?curid=20591", "title": "Nig\u00e9ria", "text": ""}
{"id": "20592", "revid": "10458", "url": "https://sc.wikipedia.org/wiki?curid=20592", "title": "Gherra de Biafra", "text": "Sa Gherra de Biafra o Guerra Tzivile de Nig\u00e8ria (dae su 6 de tr\u00eculas 1967 a su 13 de ghenn\u00e0rgiu 1970) est istadu su cunflitu armadu causadu dae s'intentu de setzessione de is prov\u00ecntzias de su sud-estu de Nig\u00e8ria suta su n\u00f9mene de Rep\u00f9blica de Biafra. Sa gherra fiat arribada a is m\u00e8dios de comunicatzione pro su f\u00e0mene chi aiat pad\u00e8ssidu sa populatzione de is zonas tiradas in mesu e s'acusa cunsighente de genotz\u00ecdiu de sos igbos. Bernard Kouchner e \u00e0teros m\u00e8igos frantzesos chi fiant istados in Biafra durante su cunflitu aiant criadu s'ONG M\u00e8igos Sena Fronteras in cunsigh\u00e8ntzia de custa gherra.\nAntetzedentes a sa gherra.\nSu 1960 sa Nig\u00e8ria aiat otentu s'indipend\u00e8ntzia e si fiat costituida che a una federatzione de tres regiones. Custas teniant un'autonomia manna. In cussu momentu sos igbos fiant intre su 60% e su 70% de sa populatzione de su sud-estu, sos fulbe, su 65% de su norte e sos iorubes su 75% de su sud-ovest.\nSu 15 de ghenn\u00e0rgiu de su 1966 aiat tentu logu unu corpu de istadu militare in Nig\u00e8ria d\u00e8pidu a is suspetos de matracas in is eletziones, a sas acusas de corrutzione e a sa polarizatzione pol\u00ectica creschende. Su corpu de istadu fiat istadu fatu dae is ufitziales prus gi\u00f2vanos de s'es\u00e8rtzitu, sa majoria igbos chi fiant de cumandamentos m\u00e8dios o b\u00e0scios, de tend\u00e8ntzias pol\u00ecticas de manca, ghiados dae su majore Chukwuma Nzeogwu.\nMa sa majoria de s'es\u00e8rtzitu at sighidu a abarrare fidele a su guvernu e a su cumandante in cabu, su generale Johnson Aguiyi-Ironsi chi aiat postu in presone in presse is golpistas, torrende a istabilire s'\u00f2rdine e aiat instauradu unu r\u00e8gimene militare; fiat div\u00e8nnidu su cabu de istadu nou e aiat depostu su presidente Nnamdi Azikiwe chi fiat in Londra in cussu momentu. Su generale Aguiyi-Ironsi, un'igbo cat\u00f2licu, connotu in manera carignosa comente a \"Johny Ironside\" dae cando fiat istadu cumandante in cabu de is fortzas de is Natziones Unidas in sa Rep\u00f9blica de su Congo, aiat susp\u00e8ndidu sa costitutzione e at iss\u00f2lvidu su p\u00f2dere legislativu, aiat proibidu is partidos pol\u00ecticos, aiat numenadu guvernadores militares in totu is regiones e at formadu unu guvernu integradu dae unu Cuns\u00ecgiu Supremu Militare e unu Cuns\u00ecgiu Esecutivu federale. In paris tempus aiat aumentadu su resentimentu in su norte e in s'ovest de Nig\u00e8ria, in ue su Corpu de Istadu fiat istadu interpretadu che a una manovra de sos igbos pro pigare su podere.\nIs populatziones de su norte de Nig\u00e8ria aiant fatu unu contra-corpu su 29 de tr\u00eculas de su 1966 chi est istadu dirigidu dae su sutatenente-coronellu Murtala Mohammed. Custu aiat dadu su p\u00f2dere a su coronellu Yakubu Gowon. Is corpos de istadu a sighire aiant aumentadu is tensiones inter\u00e8tnicas e in su cabudanni de su 1966 ddoe aiant \u00e0pidu massacros in iscala manna de igbos cristianos in su norte de su paisu; nde fiant ochidos intre 8000 e 30.000.\nA fatu de s'iscoberta de cantidades mannas de petr\u00f2liu a su delta de su fr\u00f9mene Niger, is prov\u00ecntzias de su sud-estu ant ocupadu custa regione pro \u00e8ssere autosufitzientes e prus ricos. Ma s'esclusione de su p\u00f2dere de is regiones orientales aiat fatu chi medas timerent chi is benef\u00ectzios otentos dae su petr\u00f2liu esserent utilizados a l\u00f9curu de su norte e de su sud-ovest. Custu aiat fatu chi is igbos pedirent sa setzessione.\nGherra Tzivile.\nOfensivas de Biafra.\nSu guvernu nigerianu aiat aviadu un'\"atzione giuditzi\u00e0ria\" pro recuberare su territ\u00f2riu setzessionista a pustis de un'avantzamentu de is fortzas de Biafra in unu territ\u00f2riu acanta chi no parteniat a sos igbos. Su 6 de tr\u00eculas de su 1967 fiat comintzada sa gherra cando is tropas federales nigerianas fiant avantzadas in duas colunnas conca a Biafra. Sa colunna de sa dereta fiat intrada a Nsukka su 14 de tr\u00eculas e sa de sa manca aiat pigadu Garkem su 12 de tr\u00eculas. Su Biafra at imbiadu un'ofensiva su 8 de tr\u00eculas cando 7000 rebeldes aiant rugradu su riu Niger e fiant andados conca a su tzentru de Nig\u00e8ria passende pro Benin City, chi aiant ocupadu intre s'11 de austu e su 16 de austu. Sa Rep\u00f9blica de Ben\u00ecn, chi puru si fiat proclamada rep\u00f9blica indipendente, faghiat pagu. A fatu, is biafrans aiant ocupadu sa tzitade de Ore su 21 de austu, chi fiat 130 m\u00ecllias a s'estu de sa capitale antiga de Nig\u00e8ria, Lagos. Cun totu chi Benin City fiat torrada in manos de sos nigerianos su 22 de cabudanni, su Biafra at cumpridu cun sutzessu su primu obietivu suo de acometare su m\u00e0ssimu poss\u00ecbile de tropas federales de Nig\u00e8ria. In Nig\u00e8ria aiant tentu abbis\u00f2ngiu de bator batalliones de sa Segunda Divisione de Fanteria pro f\u00e0ghere torrare a segus su Biafra e eliminare is conchistas territoriales chi custos aiant otentu. Ma cando is tropas nigerianas aiant intentadu de rugrare su riu N\u00efger fiant istadas rebusadas tres bortas.\nCuntratacu nigerianu.\nTando is nigerianos aiant frenadu is ofensivas issoro e aiant comintzadu unu per\u00ecodu de ass\u00ectiu de su Biafra. Aiant comintzadu conchistende tzitades de su sud de su Golfu de Biafra: Port Harcourt su 26 de tr\u00eculas e Calabar su 18 de santugaine. In su norte de Biafra, sa capitale, Enugu, fiat ruta su 4 de santugaine de su 1967. Su Biafra aiat aguantadu in is terras tzentrales igbos chi fiant istadas inghiriadas dae is nigerianos.\nSende gasi, sa riorganizatzione de s'es\u00e8rtzitu nigerianu, sa retitz\u00e8ntzia de s'es\u00e8rtzitu de Biafra a ghetare atacos noos e sos efetos de su blocu navale, a\u00e8reu e terrestre subra su Biafra aiant batidu a unu cambiamentu in s'echil\u00ecbriu de is fortzas. Su pioneri de s'aviatzione, s'isvedesu Carl Gustav von Rosen aiat agiudadu su Biafra cun una brigada minore de apar\u00e8chios.\nImbuscada de Abagana.\nSu 31 de martzu de su 1968 una colunna de 6000 sordados nigerianos suta su cumandu de su coronellu Murtala Mohammed si fiat dir\u00ecgidu dae Enugu conca a Onitsha cando fiant istados afracados a curtzu de sa bidda de Abagana dae fortzas rebeldes suta su cumandu de su majore Jonathon Uchendu. Is sordados nigerianos fiant istados massacrados. In custa batalla si fiant contados 7000 mortos (6000 nigerianos e 1000 rebeldes). Custa fiat sa vit\u00f2ria prus importante pro su Biafra e aiat significadu sa destitutzione de su cumandante Murtala Mohammed in sa zona de Onitsha. A pustis de custa batalla, is nigerianos ant preferidu inghiriare su Biafra ochende de f\u00e0mene sa populatzione e isetare chi custa s'indebilitaret pro atacare una \u00e0tera borta.\nS'ass\u00ectiu de Biafra.\nPartende dae su 1969 sa gherra fiat abarrada paradas, dae chi is tropas nigerianas non fiant capatzas de avantzare in manera significativa a is zonas suta controllu de Biafra. Ma intre s'abrile e su l\u00e0mpadas de su matessi annu bi fiat istada un'ofensiva importante de Nig\u00e8ria gr\u00e0tzias a is avantzamentos in is duos frontes de su norte e a sa conchista de Port Harcourt su 19 de maju. Su p\u00f2pulu igbo at pad\u00e8ssidu unu disastru umanit\u00e0riu meda importante che a cunsigh\u00e8ntzia de custu ass\u00ectiu, e is populatziones ant passadu f\u00e0mene, dae chi is t\u00e0ticas de s'es\u00e8rtzitu nigerianu fiant sabotare is terras de cultivu de Biafra. Imm\u00e0gines de is pipios de Biafra tocados dae su f\u00e0mene aiant fatu su giru a su mundu e su guvernu de Biafra aiat acusadu sa Nig\u00e8ria de utilizare su f\u00e0mene e su genotz\u00ecdiu pro b\u00ecnchere sa gherra, pedende s'agiudu de is natziones de su mundu.\nFiant istados medas is grupos de volunt\u00e0rios chi aiant organizadu volos de agiudu a manu de Biafra. Sa Nig\u00e8ria puru aiat acusadu a su guvernu de Biafra de reclutare a mertzen\u00e0rios istr\u00e0ngios pro illonghiare sa gherra. Unu de is m\u00e8igos volunt\u00e0rios de sa Rughe Ruja frantzesa, Bernard Kouchner, diat criare in custu cunstestu s'ONG Dotores Sena Fronteras a pustis de sa Gherra de Biafra.\nCustos volunt\u00e0rios e is traballadores de sos ospidales e tzentros de salude de su Biafra fiant istados atacados dae s'es\u00e8rtzitu nigerianu e fiant istados testim\u00f2ngios de is bochiduras e s'istincadura de is tziviles. Cando Kouchner fiat torradu a Frantza aiat postu s'atentzione p\u00f9blica subra su cunflitu de Biafra e at criticadu abertamente su genotz\u00ecdiu chi fiant pratichende is nigerianos e aiat pedidu sa cajone internatzionale pro l'is\u00f2rvere.\nDurante su 1968 e parte de su 1969, pro neghe de dificultades log\u00ecsticas, is fortzas federales de Nig\u00e8ria no aiant p\u00f2didu dare su corpu de gr\u00e0tzia in una gherra chi teniant a puntu de b\u00ecnchere. Cun totu s'agiudu dae foras chi aiat retzidu sa Nig\u00e8ria, su Biafra cuntrollaiat a pagu a pagu una zona prus minore. Onitsha fiat ruta su 22 de martzu de su 1968, Aba dd'aiat fatu su 28 de santugaine e Ogoja e Owerri su 18 de cabudanni. Ma is bividores de Biafra aiant ghetadu un'ofensiva disisperada in su mese de maju de su 1969 pro mant\u00e8nnere s'ischil\u00ecbriu intre is nigerianos e illonghiare s'esist\u00e8ntzia de sa natzione separatista su prus tempus poss\u00ecbile. Aiant otentu de recuperare Owerri (26 de maju) e Onitsha (23 de tr\u00eculas). Ddos aiant agiudadu pilotas mertzen\u00e0rios istr\u00e0ngios chi ddis fruniant mandiare, meighinas e armas. Sende gasi, is tropas nigerianas fiant res\u00e8ssidas a acabare s'ofensiva.\nSu 23 de nadale s'es\u00e8rtzitu federale aiat ghetadu s'ofensiva finale cun 120.000 sordados. A sa fine de annu giai aiant res\u00e8ssidu a dividire su territ\u00f2riu de Biafra in duas partes. Su 7 de ghenn\u00e0rgiu de su 1970 si lantzat s'operatzione \"Bentu de Coa\". Owerri e Uli fiant rutas su 9 e 11 de ghenn\u00e0rgiu respetivamente. Sa die 12 de ghenn\u00e0rgiu si fiat r\u00e8ndidu su cabu de Biafra, Effiong.\nSa gherra fiat acabada su 15 de ghenn\u00e0rgiu de su 1970 cun sa rendida finale de is fortzas de Biafra in Umuhaia, \u00f9rtima tzitade chi controllaiant. Su 8 de ghenn\u00e0rgiu Ujukwu si nche fiat fuidu in es\u00ecliu in sa Costa de Marfilu lassende is menudas de sa rendida a su visupresidente e sutzessore suo, Philip Effiong. Cun ispantu de su restu de su mundu, is nigerianos no ant fatu is represas e massacros chi aiant prom\u00ectidu e ant intentadu arribare a una paghe."}
{"id": "20593", "revid": "2404", "url": "https://sc.wikipedia.org/wiki?curid=20593", "title": "Lagu Ci\u00e0d", "text": "Su lagu Ci\u00e0d (in frantzesu, \"Lac Tchad\"; in inglesu, \"Lake Chad\"; in \u00e0rabu, \u0628\u062d\u064a\u0631\u0629 \u062a\u0634\u0627\u062f \u0627\u0644\u0643\u0628\u0631\u0649, \"Bu\u1e25ayrat Tx\u0101d al-Kubr\u00e0\") est unu lagu pagu funduru situadu in sa frontera intre su Ci\u00e0d, su Niger, Nig\u00e8ria e su Camer\u00f9n, in s'\u00c0frica Tzentrale.\nSa capatzidade sua est andada bascende cun su passu de su tempus, a una banda pro neghe de s'agarradura de is abbas pro s'abbadura, a s'\u00e0tera, pro sa desertitzatzione dada dae su fatu ca de su desertu de su Sahara dd'istat a curtzu. In custa desertitzatzione, tenet unu rolu fundamentale sa m\u00e8ngua aguda de is propiduras, dram\u00e0tica cunsigh\u00e8ntzia de su cambiu clim\u00e0ticu. Su lagu, in su Niger, est situadu in s'est, a su dipartimentu de Diffa. In Nig\u00e8ria, est situadu in su nord-estu de su paisu, in intro de s'istadu de Borno, sa capitale de su cale est Maiduguri. In su Ci\u00e0d, est situadu acanta de sa capitale, N'Djamena. Su lagu pigat n\u00f9mene dae custu istadu africanu, ca est in ue si nd'agatat sa majoria. In su Camer\u00f9n, su lagu s'agatat in su norte estremu de su paisu, in unu logu bastante remotu. S'import\u00e0ntzia econ\u00f2mica sua est vitale, dae chi frunit de abba prus de 20 milliones de persones.\nsuo tribut\u00e0riu printzipale est su riu Chari, su cale ddi aporrit su 90% de is abbas. In intro, tenet \u00ecsulas numerosas e paules, e in is l\u00e0canas abbundant is zonas benosas. A causa de sa profundidade iscassa, de petzi 7 metros in su puntu prus funduru, s'\u00e0rea est mescamente sens\u00ecbile a cambios de profundidade m\u00e8dia, e ammostat variatziones in su livellu de abba segundu s'\u00e8poca de s'annu. Aparentemente, is abbas non tenent essida, cun totu chi s'infiltrant in intro de is depressiones de Soro e Bodele.\nSi creet chi su lagu currispondet a is restos de unu mare internu antigu, su cale s'istimat chi s'iscampiaret subra un'\u00e0rea de 400.000 km\u00b2 unos 6.000 annos a imoe. Cando est istadu iscobertu dae sos europeos in s'annu 1823, fiat unu de is lagos prus mannos de su mundu, ma s'est minimadu meda dae tando. Su cambiu clim\u00e0ticu e sa dimanda creschende de abba de su lagu nd'ant atzeleradu su desviamentu in is \u00f9rtimos 40 annos. Is pron\u00f2sticos inditant ca su lagu at a sighire minimende\u00b7si, e afines at a acabare sichende\u00b7si durante su de 21 s\u00e8culos."}
{"id": "20594", "revid": "12712", "url": "https://sc.wikipedia.org/wiki?curid=20594", "title": "Billy Connolly", "text": "William \"Billy\" Connolly, Jr. (Anderston, Glasgow, 24 de santandria, 1942) est unu m\u00f9sicu, c\u00f2micu e atori scotzesu.\nConnotu cun su nom\u00ecngiu de The Big Yin (The Big One, Su Mannu) in sc\u00f2tzia est cunsiderau unu de is comediantis stand-up brit\u00e0nnicus prus mannus. Su nom\u00ecngiu si-dd'ant donau a giovuneddu po no ddu cunfundi cun su babbu, William Connolly, Sr. Comenti int\u00e8rpriti de m\u00f9sica folk est stau autori de una parodia de su g\u00e8niri de su blues chistionau (talking blues)."}
{"id": "20595", "revid": "12712", "url": "https://sc.wikipedia.org/wiki?curid=20595", "title": "Eddie Holman", "text": "Edward \"Eddie\" Holman (Norfolk, Virg\u00ecnia, 3 de l\u00e0mpadas, 1946) est unu cantante americanu.\nEst connotu prus che totu pro sa cantzone \"Hey There Lonely Girl\" de su 1970 chi est istada in sa positzione 2 de sa class\u00ecfica Hot 100 de Billboard, sa 4 de sa US soul singles chart e sa 1 de RPM e chi est istada premiada cun su discu de oro.\nIs cantzones publicadas a pustis no ant tentu res\u00e8ssida meda, ponende a custu cantadore in sa lista de is \"artistas de una res\u00e8ssida isceti\" (\"One-hit wonder\")."}
{"id": "20597", "revid": "2404", "url": "https://sc.wikipedia.org/wiki?curid=20597", "title": "Mogad\u00ecsciu", "text": "Mogad\u00ecsciu (n\u00f9mene in s\u00f2malu \"Muqdisho\"; in \u00e0rabu, \u0645\u0642\u062f\u064a\u0634\u0648 \"Maqad\u012bsh\u016b\" o \"Makdishu\", in italianu \"Mogadiscio\", popularmentee Xamar o Hamar) est una tzitade de portu de su sud-estu de Som\u00e0lia, capitale de s'istadu e de sa regione de Benadir. Dae su 1991 a su 2007 no at tentu guvernu ist\u00e0bile, ma de reghente paret chi, cun s'agiudu de s'Eti\u00f2pia, siat suta controllu firmu de su Guvernu Federale de Transitzione. Tenet unos 2.282.000 bividores."}
{"id": "20598", "revid": "2404", "url": "https://sc.wikipedia.org/wiki?curid=20598", "title": "Astan\u00e0", "text": ""}
{"id": "20599", "revid": "2404", "url": "https://sc.wikipedia.org/wiki?curid=20599", "title": "Harare", "text": "Harare (giai Salisbury de su 1890 a su 1982) est sa capitale de su Zimbabwe, de chi est fintzas sa tzitade prus populada (unos 2.123.000 bividores) e su tzentru amministrativu, cumertziale e de comunicatziones printzipale. Paris a Bulawayo, sa tzitade gosat de istatus de prov\u00ecntzia indipendente. Una de sas imm\u00e0gines icona de Harare est sa de sos \u00e0rbores de jacaranda alliniados a sos oros de is viales mannos de su cantone norte de su tzentru de sa tzitade.\nIst\u00f2ria\nSa tzitade fiat fundada in su 1890 che a fortalesa dae sa \"Pioneer Column\", una fortza mertzen\u00e0ria organizada dae Cecil Rhodes. Fiat batiada Salisbury in onore de su tando Primu Ministru brit\u00e0nnicu, Robert Gascoyne-Cecil, III marchesu de Salisbury. Dev\u00e8nnida una tzitade in su 1935, Salisbury est istada sa capitale de sa Federatzione de sa Rhodesia e de su Nyasaland dae su 1953 a su 1963. Su n\u00f9mene de sa tzitade est istadu cambiadu in Harare su 18 abrile 1982, segundu annivers\u00e0riu de s'indipend\u00e8ntzia de su Zimbabwe, dae su n\u00f9mene de su cabu-trib\u00f9 shona Neharawa. Unos cantos bighinados de sa tzitade, nointames, ant mantentu is n\u00f9menes europeos issoro, comente a \"Warren Park 'De\" , \"Borrowdale\", \"Mount Pleasant\", \"Tynwald\", \"Rotten Row\" e \"Rietfontein\"."}
{"id": "20600", "revid": "2404", "url": "https://sc.wikipedia.org/wiki?curid=20600", "title": "Lusaka", "text": "Lusaka est una tzitade de unos 1.267.440 bividores, capitale de su Z\u00e0mbia, non prus est sede de sa prov\u00ecntzia e de su distritu om\u00f2nimos. S'agatat posta in su cantone tzentru-meridionale de s'istadu, in unu artipranu a unos 1.400 metros de art\u00e0ria. \nLusaka fiat fundada che a tzitade coloniale in su 1905 subra una bidda pitica pretzedente. In su 1935 fiat fata capitale de sa Rhod\u00e8sia Setentrionale remplasende Livingstone, in posizione prus pagu tzentrale. In su 1953, cando sa Rhod\u00e8sia Setentrionale e Meridionale fiant unidas, Lusaka si fiat fata tzentru importante de unu movimentu de cuntestatzione chi, ponende in atu pr\u00e0ticas de disubbidi\u00e8ntzia tzivile, aiat tentu unu rolu tzentrale in su naschimentu de s'istadu indipendente de Z\u00e0mbia (in su 1964), de chi diat div\u00e8nnere capitale.\nLusaka est una tzitade in ammanniamentu lestru, motore de s'economia de su Z\u00e0mbia modernu. S'evolutzione de sas infrastruturas at perm\u00ectidu un'acreschimentu de sa populatzione fintzas de or\u00ecgine no africana e nd'at fatu logu fitianu de itiner\u00e0rios tur\u00ecsticos in s'istadu."}
{"id": "20601", "revid": "2404", "url": "https://sc.wikipedia.org/wiki?curid=20601", "title": "Mozambico", "text": ""}
{"id": "20602", "revid": "2404", "url": "https://sc.wikipedia.org/wiki?curid=20602", "title": "Disastru nucleare de Fukushima Dai-ichi", "text": "Su Disastru nucleare de Fukushima Dai-ichi est un'intzidente nucleare acont\u00e8ssidu in sa tzentrale nucleare de Fukushima Dai-ichi, in \u014ckuma, prefetura de Fukushima, Giapone, causadu printzipalmente de su terremotu de T\u014dhoku su 11 de martzu 2011. Luegus a pustis, is reatores ativos ant paradu automaticamente is reatziones de fissione sustentadas. Nointames, su tsunami prod\u00f9idu dae su terremotu at distr\u00f9idu is generadores de emerg\u00e8ntzia chi diant \u00e0ere d\u00e8pidu frunire energia pro cuntrollare e f\u00e0ghere funtzionare is pompas netzess\u00e0rias pro s'iscidradura de is reatores. S'iscidradura insufitziente at batidu a tres crisis nucleares, esplosiones de \u00e0era e idr\u00f2genu e s'emissione de materiale radioativu in is Unidades 1, 2 e 3 su 15 de martzu. Sa p\u00e8rdida de isfridamentu at dadu pessamentos fintzas pro su combust\u00ecbile esauridu dae pagu carrigadu dae su reatore 4, chi est cr\u00e8schidu de temperadura su 15 de martzu a c\u00e0usa de su calore de decadessimentu de is barras matessis, ma chi non s'est reduidu cun s'espositzione a s'\u00e0era.\nSu 5 de tr\u00eculas 2012, su National Diet of Japan Fukushima Nuclear Accident Independent Investigation Commission (NAIIC) at proadu ca is c\u00e0usas de s'intzidente fiant previs\u00ecbiles e ca s'operadore de s'imprantu, sa Tokyo Electric Power Company (TEPCO), no aiat p\u00f2didu satisf\u00e0ghere is recuisitos de seguresa de base comente a sa valutatzione de su riscu, sa preparatzione pro cunt\u00e8nnere is dannos collaterales e s'isvilupu de pranos de evacuatzione. \nSu disastru de Fukushima, cun totu chi unu solu mortu siat istadu atribuidu a is radiatziones prod\u00f9idas, est istadu s'intzidente nucleare prus grae dae su de \u010cernobyl' de su 26 de abrile 1986 e su segundu disastru a chi siat istada assignada sa classificatzione INES de livellu 7. In su mese de cabudanni 2018, una morte pro c\u00e0ncaru est istada ogetu de un'ac\u00f2rdiu finantzi\u00e0riu pro sa fam\u00eclia de un'ex operaju de sa tzentrale. Su United Nations Scientific Committee on the Effects of Atomic Radiation e sa World Health Organization ant referidu chi non ddoe siant istados aumentos de abortos, naschidos mortos o istorbos f\u00ecsicos e mentales in is pipios naschidos a pustis de s'intzidente.\nS'istimat chi siant istados cumproados 1.600 mortos causados dae su stress de s'evacuatzione, massimamente intre sos antzianos chi aiant pretzedentemente b\u00ecvidu in is domos de cura. Su programma intensu de \u00f2peras in cursu pro decontaminare sas \u00e0reas interessadas e disavesare s'imprantu de Fukushima, segundu sas istimas de su gestore de s'imprantu at a durare de 30 a 40 annos. Una barriera de terra astragada est istada fraigada in su tentativu de prev\u00e8nnere una contaminatzione ulteriore de is mitzas de sus sutaterra, abbascende sa cantidade de abba contaminada chi si regollet. Sa TEPCO istimat chi sa barriera siat redusende is flussos de abba de unas 95 tonnelladas a sa die cun respetu a su 2016. S'abba est istada tratada e totu sos elementos radioativos sunt istados rem\u00f2vidos cun sutzessu, cun s'etzetzione de su tr\u00ectiu.\nIn su fre\u00e0rgiu 2017, TEPCO at em\u00ectidu sas imm\u00e0gines pigadas in s'internu de su reatore 2 dae una telec\u00e0mara telecumandada chi ammostat comente b'apat un'istampu largu 2 metros in sa bentregrussa met\u00e0llica a suta de sa l\u00e0mmia a pressione in sa l\u00e0mmia de cuntenimentu prim\u00e0ria de su reatore, chi diat p\u00f2dere \u00e8ssere istadu causadu dae su carburante bessidu a foras dae sa l\u00e0mmia a pressione, inditende ca si fiat averguadu una trabucada/fusione pro m\u00e8diu de custu p\u00ecgiu de cuntenimentu. Livellos de radiatziones de tzirca 210 Sv a s'ora sunt istados a pustis relevados a s'internu de sa l\u00e0mmia de cuntenimentu de s'unidade 2."}
{"id": "20603", "revid": "2404", "url": "https://sc.wikipedia.org/wiki?curid=20603", "title": "Maputo", "text": "Maputo (fintzas a su 1975 Louren\u00e7o Marques) est sa capitale e sa tzitade printzipale de Mozambicu. Est situada in su sud de su paisu, a s'oru otzidentale de sa baja de Maputo, in s'otz\u00e8anu Indianu, e a s'imbucada de su riu Tembe.\nSa tzitade amministrativamente costituit unu munitz\u00ecpiu chi disponet de unu guvernu elegidu e tenet dae su 1980 istatutu de prov\u00ecntzia. Non tocat a dda conf\u00f9ndere cun sa prov\u00ecntzia de Maputo, chi \u00f2cupat sa parte prus meridionale de su territ\u00f2riu mozambiganu, escluende\u00b7nde sa tzitade de Maputo.\nSu munitz\u00ecpiu tenet una superf\u00ectzie de 300 km\u00b2 e una populatzione de unos 1.114.000 bividores (istima de su 2004). Si partzit in chimbe distritos urbanos e duos distritos munitzipales (\"Ilha da Inhaca\" e \"Catembe\"). S'\u00e0rea metropolitana, chi incluet su munitz\u00ecpiu de Matola, capitale de sa prov\u00ecntzia de Maputo, tenet una populatzione istimada dae 1.691.000 bividores.\nSa tzitade de Maputo contat unos cantos monumentos de importu pro sa cumprensione de s'ist\u00f2ria, non petzi de sa tzitade, si nono de su paisu in s'interi. Calicunos de is prus nodidos sunt sa Fortilesa, sa Domo Amarela (o \"Domo Groga\", chi leat su \"Museu Natzionale de sa Moneda\"), su monumentu a is mortos de sa Prima Guerra Mundiale e su Museu de Ist\u00f2ria Naturale de Mozambicu."}
{"id": "20604", "revid": "7227", "url": "https://sc.wikipedia.org/wiki?curid=20604", "title": "Maria Piera Mossa", "text": "Maria Piera Mossa (Casteddu, 1950-2002) est istada una regista e programmista sarda. At giradu document\u00e0rios comente \"Il '43 con Sant'Efisio,\" e \u00e0teros dedicados a personalidades e a s'ist\u00f2ria de Sardigna. \nLaureada in Filosofia in s'universidade de Casteddu, est div\u00e8nnida sa prima regista de Sardigna in su 1976.\nDae su 2013, su bighinadu de Giorginu (Casteddu) ddi at dedicadu una ruga."}
{"id": "20605", "revid": "2404", "url": "https://sc.wikipedia.org/wiki?curid=20605", "title": "Mbabane", "text": "Mbabane est sa capitale amministrativa de Eswatini. Est posta in su puntu de acosida de is fr\u00f9menes Mbabane e Polinjane, afluente suo, in is montes Mdimba. Tenet una populatzione de unos 70.000 bividores, pro sa majoria de limba swazi, cun totu ca s'usu de s'inglesu est bastende ispaniadu. \nSa tzitade est creschida a pustis de sa tramud\u00e0ntzia de sa capitale amministrativa dae Manzini, in su 1902. Est su printzipale tzentru cummertziale de sa regione, cun minas de ist\u00e0ngiu e ferru a curtzu. Mbabane, comente su restu de Eswatini, si bivet massimamente de turismu e de is esportatziones de tz\u00f9caru."}
{"id": "20606", "revid": "2404", "url": "https://sc.wikipedia.org/wiki?curid=20606", "title": "Swaziland", "text": ""}
{"id": "20607", "revid": "19447", "url": "https://sc.wikipedia.org/wiki?curid=20607", "title": "Lobamba", "text": "Lobamba est sa capitale traditzionale e legislativa de Eswatini, sede de su Parlamentu e resid\u00e8ntzia de sa \"iNdlovukazi\", sa Reina Mama. Est posta a sa parte otzidentale de s'istadu, in sa badde de eZulwini, a 16 km de Mbabane, in su distritu de Hhohho. Tenet una populatzione de unos 5.800 bividores.\nLobamba est famada pro duas tzerim\u00f2nias: sa \"Umhlanga\" o ballu de is cannas, chi tenet logu in austu e in cabudanni in onore de sa reina mama, e sa \"iNcwala\", chi si tz\u00e8lebrat in su mese de nadale e in su de ghenn\u00e0rgiu in onore de su re. Custas tzerim\u00f2nias si cumponent de ballos, c\u00e0ntigos e ritos v\u00e0rios, cun is partetzipadores usende is bestires traditzionales.\nA sa bidda s'iscerant su Palatzu Istatale de Embo, su Palatzu Reale (o Royal Kraal), su Museu Natzionale Swazilandesu, su Parlamentu e unu museu dedicadu a su re Sobhuza II, s'aeroportu de Matsapha e su Tzentru de manualidades de Ezulwini."}
{"id": "20608", "revid": "2404", "url": "https://sc.wikipedia.org/wiki?curid=20608", "title": "Freetown", "text": "Freetown est, cun unos 1.055.964 bividores, sa tzitade e sa capitale de sa Sierra Leone, posta in sa pen\u00ecsula de Freetown, in sa costa de s'Otz\u00e8anu Atl\u00e0nticu.\nDe su puntu de bista amministrativu Freetown est su cabulogu de s'\u00c0rea Otzidentale e de su Distretu urbanu de s'\u00c0rea Otzidentale."}
{"id": "20609", "revid": "2404", "url": "https://sc.wikipedia.org/wiki?curid=20609", "title": "Kigali", "text": "Kigali est sa capitale e sa tzitade prus populada de sa rep\u00f9blica de Ruanda. Est cabulogu de sa prov\u00ecntzia om\u00f2nima. Est situada in su tzentru de sa natzione e est sa tzitade printzipale de Ruanda de su puntu de bista culturale e econ\u00f2micu.\nEst istada fata capitale in su 1962, a fatu de s'indipend\u00e8ntzia de su paisu. Totu is printzipales uf\u00ectzios natzionales, incluende sa sede de sa Presid\u00e8ntzia e de su Guvernu e totu is Minist\u00e8rios tenent sede in sa tzitade. S'atuale prov\u00ecntzia de Kigali (giai \"Kigaly City\"), est istada allargada in su ghenn\u00e0rgiu de su 2006 in s'\u00e0mbitu de sa reorganizatzione amministrativa de su paisu."}
{"id": "20610", "revid": "2404", "url": "https://sc.wikipedia.org/wiki?curid=20610", "title": "Windhoek", "text": "Windhoek est una tzitade africana de unos 322.500 bividores, capitale de sa Nam\u00ecbia. \nSa tzitade est istada fundada in su 1838, est oe in die b\u00ecvida massimamente dae gente de iscratza tedesca, nama, afrikaans, herero, ovambo, damara, metitzos e \u00e0teras etnias nadias de Nam\u00ecbia. Su grupu \u00e8tnicu majorit\u00e0riu sunt is biancos (30% de sa populatzione).\nEst su puntu focale de sa vida in su paisu e in ue si nde controllat totu s'atividade pol\u00ectica e econ\u00f2mica. Su n\u00f9mene derivat de s'afrikaans e sign\u00ecficat \"ingrone bentosu\". Est fintzas connota cun \u00e0teros duos n\u00f9menes: Ai-Gams pro is Namas (n\u00f9mene chi si referit a is mitzas de abbas caentes chi unu tempus faghiant parte de sa tzitade) e Otjomuise (chi sign\u00ecficat \"logu de su pampore\") pro is Herero.\nSa tzitade s'agatat in un'altura a unos 1.600 metros subra su livellu de su mare. Su clima est sicu temperadu, cun temperaduras m\u00e8dias chi b\u00e0ntzigant intre is 7 \u00b0C e 21 \u00b0C in l\u00e0mpadas e tr\u00eculas e intre is 18 \u00b0C e 31 \u00b0C in nadale, mancari si siant registradas m\u00ecnimas de -4 \u00b0C e m\u00e0ssimas de 36 \u00b0C.\nWindhoek fiat in printz\u00ecpiu su tzentru de unu capu nama, chi aiat bintu a is bividores herero de sa regione in su s\u00e8culu XIX. Sa Germ\u00e0nia aiat ocupadu sa regione in su 1885, e fiat fata sede de su r\u00e8gimene coloniale in su 1892 che a capitale de sa col\u00f2nia de s'\u00c0frica de su Sud-ovest tedesca (\"Deutsch-S\u00fcdwestafrika\"). Durante sa Prima Gherra Mundiale, Windhoek fiat istada ocupada dae tropas sudafricanas e sa colonia fiat fata dom\u00ecniu brit\u00e0nnicu. Fintzas a s'indipend\u00e8ntzia de sa Nam\u00ecbia in su 1990, Windhoek est istada reconnota che a capitale de s'\u00c0frica de su Sud-ovest amministrada dae su guvernu sudafricanu. Oe sighit essende sa capitale de sa Rep\u00f9blica de Nam\u00ecbia."}
{"id": "20611", "revid": "2404", "url": "https://sc.wikipedia.org/wiki?curid=20611", "title": "Moroni", "text": "Moroni est sa tzitade printzipale de is Comoras e dae su 1962 nd'est fintzas sa capitale. In su 2011, contaiat unos 54.000 bividores.\nSa tzitade est situada in sa costa otzidentale de s'\u00ecsula de Grande Comore. Moroni est serbida dae s'Aeroportu de Moroni-Pr\u00ecntzipe Sa\u00efd Ibrahim. Esistet annotamala unu portu cun colligamentos regulares a su continente africanu e a unas \u00e0teras \u00ecsulas de s'artzipelagu de is Comoras, ultres chi a su Madagasc\u00e0r e a unas \u00e0teras \u00ecsulas de s'Otz\u00e8anu Indianu."}
{"id": "20613", "revid": "12712", "url": "https://sc.wikipedia.org/wiki?curid=20613", "title": "JSON Meta Application Protocol", "text": "JSON Meta Application Protocol (JMAP) est unu protocollu de arretza in fasi de svilupu po s'imbiu de posta eletr\u00f2nica e acessu a is casellas. S'idea est chi pighit su logu de IMAP e SMTP.\nImpari, funt svilupaus fintzas protocollus po sa sincronia de rubricas e calend\u00e0rius chi ant a pigai su logu de CardDAV e CalDAV.\nArrexonis.\nSegundu unus catu autoris, is protocollus impreaus oindii funt tropu cumplicaus e pagu cunforma a su tempus. Custu a una parti at firmau su svilupu de clientis de posta eletr\u00f2nica modernus e a s'\u00e0tera at portau a su svilupu de protocollus propiet\u00e0rius o estensionis propiet\u00e0rias de is chi esistint.\nIMAP no est bonu meda po dispositivus m\u00f2bilis, giai chi est unu protocollu cumplessu e ddi serbit una connessioni st\u00e0bili po funtzionai beni.\nJMAP si proponit comenti solutzioni aberta e moderna a custus problemas.\nSvilupu.\nS'idea e una primu impostadura de JMAP est st\u00e8tia presentada de su frunidori de posta eletr\u00f2nica australianu Fastmail. Su co-autori de su progetu est Chris Newman, inginneri principali de Oracle. Incumentzendi de su 2017 ddoi at unu grupu de traballu in sa Internet Engineering Task Force (IETF), chi s'incurat de sa standardisadura de is protocollus. Custa at publicau in su 2019 duas RFC cun is piess\u00ecnnus de su protocollu.\nPiess\u00ecnnius t\u00e8nnicus principalis.\nTecnologia de basi.\nJMAP est unu protocolliu chena stadu (\"stateless\") fundau apitzus de su protocollu Web HTTPS e impreat JSON comenti formatu de sc\u00e0mbiu de datus. S'impreu de HTTPS fait a manera chi sa parti manna de is firewall no blochint is connessionis a su serbidori, giai chi de s\u00f2litu is gennas impreadas de custu serv\u00ectziu funt abertas.\nSegur\u00e0ntzia.\nPerunu mecanismu de cod\u00ecfica est agiuntu a sa comunicatzioni segura de HTTPS. Su problema principali de codificai i datus \"end-to-end\" est chi custu iat a fai dannu a s'efic\u00e8ntzia, giai chi is circas e sa sincronizatzioni de datus partzialis iat a bessiri prus complicada. Sa segur\u00e0ntzia de is datus est duncas delegada a su serbidori.\nDatus bin\u00e0rius.\nIs datus bin\u00e0rius ligaus a unu mess\u00e0giu (m\u00e0ginis e arch\u00ecvius agiuntus) no funt imbiaus impari cun su mess\u00e0ggiu, giai chi custu sceberu est pagu eficenti. A s'imbressi, funt imbiaus a banda a traessu de HTTPS."}
{"id": "20614", "revid": "2404", "url": "https://sc.wikipedia.org/wiki?curid=20614", "title": "San Salvador", "text": "San Salvad\u00f2r est sa capitale e sa tzitade prus manna de s'istadu de El Salvad\u00f2r, puru cabulogu de su Dipartimentu de San Salvad\u00f2r. Sa tzitade tenet una populatzione de unos 1.223.472 bividores e segundu un'istima de su 2011 s'\u00e0rea metropolitana sua contat 3.237.868 residentes, cun una densidade de populatzione de belle 7.500 bividores pro km\u00b2, in creschimentu costante.\nEst istada fundada in su s\u00e8culu XVI e est istada sa capitale de sa Federatzione Tzentruamericana. Sa tzitade tenet un'ist\u00e8rida territoriale de 73 km cuadrados e est intre de is tzitades prus adelantadas e importantes a livellu finantzi\u00e0riu e cumertziale de Am\u00e8rica Tzentrale.\nSan Salvad\u00f2r, aici comente su restu de su paisu at impreadu su dollaru americanu USA che a moneda de isc\u00e0mbiu partende dae su 2001 mentras s'economia sua si basat massimamente subra is serb\u00ectzios e setore retail.\nUna tzitade rica de ist\u00f2ria ispagnola, su tzentru ist\u00f2ricu suo cuntenet architetura de unu g\u00e8nere chi non s'agatat in aterue in Am\u00e8rica Latina."}
{"id": "20615", "revid": "2404", "url": "https://sc.wikipedia.org/wiki?curid=20615", "title": "Bras\u00eclia", "text": "Bras\u00edlia est una tzitade de unos 3.015.268 bividores, capitale de su Brasile dae 1960. \nEst situada in intro de su Distritu Federale, e localizada 950 km a nord-ovest dae Rio de Jan\u00e8iro. Bras\u00edlia est una tzitade pranificada, pesada in 41 meses, comintzende de su 1956 fintzas a su 21 de abrile 1960. Sa fraigadura de sa tzitade fiat ordinada dae su tando presidente brasilianu Juscelino Kubitschek de orientamentu populista. Su disegnadore printzipale est istadu L\u00facio Costa, s'architetu printzipale Oscar Niemeyer e su disegnadore de paes\u00e0gios e giardinos est istadu Roberto Brullo Marx.\nSa capitale antiga de su Brasile fiat Rio de Jan\u00e8iro dae s'annu 1764 (in antis fiat sa tzitade de Salvador). Is risursas de su paisu fiant cuntzentradas in is regiones de costera de su sud de su Brasile, s'\u00e0rea prus isvilupada. Mancari una resone pro fraigare una capitale noa fiat s'abbis\u00f2ngiu de una capitale federale neutrale, sa resone printzipale fiat istada s'abbis\u00f2ngiu de prom\u00f2vere s'isvilupu de su territ\u00f2riu internu de su Brasile.\nIn su 1987 s'UNESCO at decraradu in sa tzitade Patrimoniu Culturale de s'Umanidade. Est s'\u00f9nica tzitade pesada in su s\u00e8culu XX chi apat retzidu custu onore. Originiariamente pranificada pro 500.000 bividores, oe, s'\u00e0rea metropolitana tenet prus de 4 milliones de residentes, cosa chi at provocadu cambiamentos in is pranos e progetos originales.\nSa tzitade s'agatat in un'ecoregione sud-americana connota che a \"Cerrado\", chi est assimigiante a una savana. Is rios printzipales chi s'agatant in is int\u00f2rrios de sa tzitade sunt su Preto, S\u00e3o Ant\u00f4nio do Descoberto e S\u00e3o Bartolomeu."}
{"id": "20616", "revid": "2404", "url": "https://sc.wikipedia.org/wiki?curid=20616", "title": "El Salvador", "text": ""}
{"id": "20618", "revid": "12712", "url": "https://sc.wikipedia.org/wiki?curid=20618", "title": "Request for Comments", "text": "Request for Comments - in acr\u00f2nimu RFC - est un' espressione de sa limba inglesa (chi si podet furriare in sardu comente \"pedida de cummentos\") impreada in telecomunicatziones e inform\u00e0tica chi indicat unu documentu publicadu dae s'Internet Engineering Task Force e cuntenet informatziones o dislindadas chi pertocant chircas noas, innovatziones e metodologias in tema inform\u00e0ticu e prus che totu de Internet.\nPro m\u00e8diu de s'Internet Society, is ingennieris o is espertos inform\u00e0ticos podent publicare \"memorandum\", in forma de RFC, pro esp\u00f2nnere ideas noas o fintzas informatziones chi una borta averiguados dae s'IETF podent essire \"istandard\" Internet.\nIst\u00f2ria.\nSa prima RFC de s'ist\u00f2ria est istada iscrita dae Steve Crocker in su 1969, comente a parte de su progetu ARPANET. Crocker fiat unu collaboradore de Leonard Kleinrock in s'Universidade de California, Los Angeles, e dd'at iscritu in su b\u00e0nniu de un'apartamentu chi cumpartziat cun \u00e0teros chircadores e istudiantes. Cussu documentu, \"host software\", descriat is funtzionalidades de su carculadore Honeywell DDP-516 e is protocollos de comunicatzione intre su matessi carculadore e s'Interface Message Processor (aparatu cun is pr\u00f2piu funtziones de unu incaminadore de retze de oe).\nRFC Editor.\nSa fonte ufitziale pro is RFC in su Web est su RFC Editor. Agiumai \u00f2nnia RFC publicada, pro esempru sa RFC 5000, tenet s'URL suo: http://www.rfc-editor.org/rfc/rfc5000.txt\nTotu is RFC sunt imbiadas in c\u00f2dighe ASCII simpre e sunt publicadas custu formadu, ma esistent unas cantas etzetziones. Comente si siat, dae su 2008, sa versione definitiva de cada standard RFC est in c\u00f2dighe ASCII.\nPro f\u00e0ghere prus f\u00e0tzile s'atzessu a is meta-datos de una RFC (par\u00e0ulas crae, autore/s, data de publicatzione, errores, status e \u00f9rtimos annoamentos) su situ de su RFC Editor oferit unu motore de chirca.\nStatus.\nIs documentos chi sunt acanta a essire istandard mudant segundu is passos chi sighint:\nIs documentos chi non sunt cunsiderados adatos a \u00e8ssere Internet Standard sunt etichetados comente:"}
{"id": "20619", "revid": "2404", "url": "https://sc.wikipedia.org/wiki?curid=20619", "title": "S\u00e3o Tom\u00e9", "text": "S\u00e3o Tom\u00e9 est sa capitale e sa tzitade printzipale de s'istadu insulare africanu de S\u00e3o Tom\u00e9 e Pr\u00edncipe. Situada in su nord-est de s'\u00ecsula de S\u00e3o Tom\u00e9, tenet populatzione de unos 56.166 bividores. Est puru sa capitale de su Distritu de \u00c1gua Grande. Su portu suo s'agatat in sa baja de Ana Chaves, in mesu de sa cale s'\u00e0rtziat un'isuledda (\"ilh\u00e9u das Cabras\"). Est una de is prus capitales antigas africanas de or\u00ecgine coloniale e est caraterizada dae f\u00e0bricos coloniales portughesos, de parcos e giardinos."}
{"id": "20620", "revid": "2404", "url": "https://sc.wikipedia.org/wiki?curid=20620", "title": "Mauritzius", "text": ""}
{"id": "20621", "revid": "2404", "url": "https://sc.wikipedia.org/wiki?curid=20621", "title": "Port Louis", "text": "Port Louis est sa capitale e sa tzitade printzipale de Maur\u00ectziu. Posta in s'otz\u00e8anu Indianu, est su primu portu de s'istadu e su segundu tzentru finantzi\u00e0riu de \u00c0frica a pustis de Johannesburg. Contat unos 149.194 bividores.\nUnu primuaposentamentu in sa zona de Port Louis fiat criadu dae sos olandesos, cun su n\u00f9mene de \"Noordt Wester Haven\"; ma isceti suta de is frantzesos, partende dae su 1735, Port Louis si diat f\u00e0ghere una tzitade a berus e fiat prom\u00f2vida a capitale. Pro is frantzesos su portu de Port Louis fiat una tapa importante pro su frunimentu de is naes chi navigaiant a giru de \u00c0frica passende pro su Cabu de Bonu Isperu. Su n\u00f9mene de Port Louis fiat isseberadu dae su primu guvernadore Bertrand-Fran\u00e7ois Mah\u00e9 de La Bourdonnais, in onore de su re Luisi XV. S'ist\u00f2ria de sa tzitade est pintiniada de disastros naturales; intre su 1773 e su 1896 Port Louis at d\u00e8pidu subrab\u00ecvere a una s\u00e8rie de intz\u00e8ndios, epid\u00e8mias e tziclones."}
{"id": "20622", "revid": "2404", "url": "https://sc.wikipedia.org/wiki?curid=20622", "title": "Kinshasa", "text": "Kinshasa (in lingala: \"Kins\u00e1s\u00e1\"; fintzas a su 3 de maju 1966 in frantzesu \"L\u00e9opoldville\" o, prus pagu connotu, in olandesu \"Leopoldstad\") est sa capitale e sa prus tzitade manna de sa Rep\u00f9blica Democr\u00e0tica de su Congo. S'\u00e0rea metropolitana sua est sa de tres prus mannas de \u00c0frica cun prus de 17.000.000 de bividores a pustis de sa de Su C\u00e0iru e sa de Lagos. In s'ordinamentu amministrativu de su paisu, Kinshasa est siat una tzitade siat una prov\u00ecntzia (in manera an\u00e0logu a Parigi in s'ordinamentu frantzesu, chi est siat una tzitade siat unu dipartimentu).\nKinshasa est sa prima tzitade de limba frantzesa a su mundu, in antis a Parigi e Montr\u00e9al. Kinshasa s'agatat acanta meda a Brazzaville, capitale de sa Rep\u00f9blica de su Congo. Ddas ist\u00e8siat isceti su Riu Congo, su chi nde faghet sas duas capitales prus a curtzu de su mundu, a pustis de Roma e Tzitade de su Vaticanu."}
{"id": "20623", "revid": "2404", "url": "https://sc.wikipedia.org/wiki?curid=20623", "title": "Victoria (Seychelles)", "text": "Vict\u00f2ria o Port Vict\u00f2ria est sa capitale e sa tzitade printzipale de s'istadu insulare de is Seychelles. Est situada a sa costera nord-orientale de s'\u00ecsula de Mah\u00e9, pro custu sa tzitade puru si connoschet cun su n\u00f9mene de s'\u00ecsula. Cun totu chi sa populatzione sua fiat de 24.970 bividores in su 2002, custu rapresentaiat tzirca su tres unu de sa populatzione totale de s'artzip\u00e8lagu.\nSa tzitade fiat fundada pro acasagiare sa sede de su guvernu coloniale brit\u00e0nnicu in is \u00ecsulas e est istada batijada in onore de sa reina Vict\u00f2ria.\nSu portu de Vict\u00f2ria esportat susetotus vainilla, coco, \u00f2giu de coco, coratzas de tostoine, sabone e guano.\nIs logos de atraida printzipales sunt unu campanile chi est una r\u00e8plica de su de su ponte Vauxhall de Londra, sa Courthouse o Palatzu de Giust\u00eczia, su giardinu bot\u00e0nicu, su Museu Natzionale de Ist\u00f2ria, su Museu de Ist\u00f2ria Naturale e su mercadu de Sir Selwyn Selwyn-Clarke. In sa tzitade puru s'agatant s'ist\u00e0diu natzionale e un'istitutu politecnicu, mentras chi su portu internu s'agatat in s'est de sa tzitade, a giru suo istant is ind\u00f9strias locales, dedicadas massimamente a sa pisca de a tunina e produtos alimentares.\nA curtzu de sa tzitade ddoe est s'Aeroportu Internatzionale de is Seychelles, inauguradu in su 1971.\nUnu de is pontes printzipales de Vict\u00f2ria est istadu iscagiadu a cunsigh\u00e8ntzia de su tsunami de su nadale de su 2004."}
{"id": "20624", "revid": "7227", "url": "https://sc.wikipedia.org/wiki?curid=20624", "title": "Lenardu Cubeddu", "text": "Lenardu Cubeddu o Cubeddu de Arbaree (Aristanis, 1362 - Aristanis, 9 de cabudanni 1427) est istadu marchesu de Aristanis (1410-1427), conte de Costera (1422-1427), sennore maridu de is Barb\u00e0gias Mandrolisai e Ollolai (1412 circa-1427) e annotamala gi\u00f9ighe de facto de Arbaree (1407-1409).\nOr\u00ecgines.\nFiat f\u00ecgiu de Sarbadore, issu matessi f\u00ecgiu de Nigola de Arboree, can\u00f2nicu in Lleida e a Salisbury, f\u00ecgiu issu matessi de Ugone II, gi\u00f9ighe de Arborea, e de Costantza Cubeddu, n\u00f2bile de or\u00ecgine valenciana.\nBiografia.\nFiat naschidu in Aristanis in su 1362. Intre su 1407 - annu de morte de su gi\u00f9ighe pitzocheddu Marianu V - e su 1409, aiat apoderadu sa soberania in su giuigadu de Arboree, pro \u00e8ssere destituidu a s'arribu, a cumintzu de su mese de ghenn\u00e0rgiu de su matessi annu, dae su visconte Gullielmu III de Narbona, chi possediat pretesas leg\u00ectimas subra su tronu de su logu. A pustis de sa derrota in sa Batalla de Seddori, Lenardu Cubeddu fiat torradu gi\u00f9ighe apoderadore durante su per\u00ecodu de aus\u00e8ntzia de su gi\u00f9ighe nou, chi fiat m\u00f2vidu a Frantza pro pedire agiudos. A pustis de sa morte de su re Martine I de Sitz\u00eclia, d\u00e8pida cun probabilidade a sa mal\u00e0ria, su marchesu benidore fiat istadu assitiadu in Aristanis, e si fiat r\u00e8ndidu chentza de cumb\u00e0tere. Pagos dies a fatu, su 29 o su 30 martzu aiat sutascritu unu tratadu cun su cale decraraiat decaidu, a n\u00f9mene de is majorales aristanesos, Gullielmu III de Narbona, e tzediat totu is territ\u00f2rios in possessu suo a sa Corona de Aragona. Su capituladu ddi daiat annotamala sa facultade de s'ondrare de su t\u00ectulu de Marchesu de Aristanis, pro sese e pro s'ereu suo. Su re cuntzediat a issu comente a is sighidores suos su permissu de non d\u00e8pere cump\u00e0rrere deretu a in antis de su soberanu, reconnoschimentu chi tenet tzertamente unas similit\u00f9dines cun cussu cuntz\u00e8didu a su gi\u00f9ighe de Arborea Marianu IV, tziu segundu de Cubeddu, in su tratadu de Seddori. Luegus a pustis de sa firma de su capituladu, Cubeddu aiat incumentzadu a ammanniare is dom\u00ecnios cosa sua. In su mese de tr\u00eculas de su 1410 ddi fiat cuntz\u00e8didu che a imprenda pro su pr\u00e8stidu de chimbem\u00ecgia alfonsinos a su re su territ\u00f2riu de su Monteagutu, e pagos annos a pustis, in su 1413, ddi fiant cuntz\u00e8didos is territ\u00f2rios de su Guilcer e de su Barigadu, semper che a imprenda pro unu pr\u00e8stidu a su soberanu. Annotamala fiant in suta de su dom\u00ecniu suo fintzas su Mandrolisai e sa Barb\u00e0gia de Ollolai, cuntz\u00e8didos a sa mugere sua Ch\u00ecriga Deyana in cantu eredera de babbu suo Giuanne. In su martzu de su 1416 at intentadu de comporare, pro sa summa de 25.000 frorinos, is conteas de Marmidda e Valentza, ma sa tratativa aiat fallidu ca pro ite Cubeddu fiat cunsideradu dae is \u00ab\u00f2mines probos\u00bb de Casteddu de Caller, propiet\u00e0rios noos de custos territ\u00f2rios, \u00abpagu fidadu\u00bb. In s'annu 1422 su re ddi aiat cuntz\u00e8didu su t\u00ectulu de conte de Costera, faghende\u00b7nde su prus feudat\u00e0riu poderosu de su regnu de Sardigna e C\u00f2rsica. Fiat mortu su 9 de onniasanti 1427, lassende totu is t\u00ectulos possedimentos a su f\u00ecgiu Antoni."}
