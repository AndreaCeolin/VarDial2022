{"id": "20625", "revid": "7227", "url": "https://sc.wikipedia.org/wiki?curid=20625", "title": "Ist\u00f2ria de Sardigna aragonesa", "text": "Cun sa conchista de is territ\u00f2rios pisanos apartentos a su Giuigadu de C\u00e0laris e de Gaddura, paris cun cussos de s'ex-Rep\u00f9blica de T\u00e0tari, in su 1324 si fiat realizadu a cuncretu su primu n\u00f9cleu de su Regnu de Sardigna e C\u00f2rsica b\u00f2lidu dae Bonif\u00e0tziu VIII in su 1297 e incumentzat s'Ist\u00f2ria de Sardigna aragonesa chi si fiat perlongada fintzas a su 14 de ghenn\u00e0rgiu 1479, cando de s'unione personale intre Ferdinandu II de Aragona e Isabella de Cast\u00ecllia si fiat originada sa Corona de Ispagna,mancari sa Corona de Aragona fiat surbida formalmente isceti cun su colad\u00f2rgiu de sa Corona de Ispagna a sa dinastia noa borb\u00f2nica, a prim\u00ectzios de su de 18 s\u00e8culos. Is chentuchimbanta annos chi ant caraterizadu custu per\u00ecodu ant rapresentadu pro s'\u00ecsula una incuida repentina, pro neghe de is gherras intre catalanu-aragonesos, rep\u00f9blicas marineras e arbaresos, e pro is epid\u00e8mias violentas chi ddos ant acumpangiadu. Custu at postu fine a su protzessu de annoamentu econ\u00f2micu e culturale chi Pisa, G\u00e8nova, is Giuigados e sa Cr\u00e8sia matessi cun is \u00f2rdines mon\u00e0sticos suos aiant portadu a in antis durante tres s\u00e8culos.\nSa Corona de Aragona.\nDurante su de 13 s\u00e8culos, a su tempus di Pedru III de Aragona, sa corona de Aragona fiat punnende a una ispaniadura pol\u00ectica e mercantile atrivida subra totu s'\u00e0rea mediterr\u00e0nea, in concurr\u00e8ntzia crara cun is marinerias pisanas, genovesas e venetzianas a chi cuntierraiat sa primatzia subra is mercados orientales. Gr\u00e0tzias a una rota de art\u00e0ria (\"ruta de las islas\"), pro m\u00e8diu de sas \u00ecsulas Baleares, sa Sardigna, sa Sitz\u00eclia, sa Gr\u00e8tzia e Tzipru, e pro m\u00e8diu de emp\u00f2rios a longu de custas tapas interm\u00e8dias, is cadalanos resissiant a ismesare is tempos de percursu de is naes mercantiles, cun unu aorru mannu de costos in sa trata dae Bartzellona a Beirut. Sa Sardigna, pro more de sa posidura istrat\u00e8gica, fiat una base indispens\u00e0bile pro custu progetu in cantu is portos suos costituiant un'aprigu ideale pro is naes chi rugraiant cussas rotas. Pro sustentare custu progetu ambitziosu, in su 1262, Pedru III de Aragona aiat cojuadu cun Costantza de Hohenstaufen de Isv\u00e8via, f\u00ecgia de Manfredi re de Sitz\u00eclia. A pustis de sa batalla de Beneventu e de Tagliacozzo chi aiant bidu Manfredi e Corradinu de Isv\u00e8via derrotados dae sos es\u00e8rtzitos de C\u00e0ralu I de Angiou, su regnu de Sitz\u00eclia si fiat fatu frantzesu e aiat incumentzadu una cuntierra tosta connota che a gherra de su \u00c8spuru chi aiat opostu C\u00e0ralu I de Angi\u00f2u a Pedru III de Aragona. In su 1297 su paba Bonif\u00e0tziu VIII, cun sa punna de ris\u00f2lvere is cuntrastos intre sos Angi\u00f2u e sos Aragona pro su possessu de sa Sitz\u00eclia, aiat criadu su Regnu de Sardigna e C\u00f2rsica, assignende\u00b7ddu, in \"feu perp\u00e8tuu\", a su re de Aragona Giagu II, a patu chi issu rinuntziaret a su de Sitz\u00eclia. A fatu de custa cuntzessione su re aragonesu aiat incumentzadu s'ocupatzione de Sardigna..\nInvasione de Sardigna.\nDae cando duncas Giagu II de Aragona, retzida sa corona de su regnu de Sardigna e C\u00f2rsica, si fiat agatadu in sa cunditzione de non p\u00f2dere sustentare economicamente sa conchista militare gastosa e si fiat agatadu in sa netzessidade de pedire s'agiudu de is s\u00f9dditos suos, s'\u00ecsula aiat comintzadu a rapresentare pro is catalanu-aragonesos una terra chi promitiat arrichimentos f\u00e0tziles. Respondende in manera positiva a su soberanu issoro, aiant contribuidu in prima persone a su finantziamentu de sos imbios militares, intzullados dae sa tzertesa de un'acumpensu abundante. A conchista acont\u00e8ssida, difatis, su re aiat premiadu generosamente chie aiat contribuidu a sa resessida, ispartzende c\u00e0rrigas, prebendas, terras e mandos. De is fam\u00eclias cadalanas chi si fiant aposentadas in cussu per\u00ecodu, oe unas sunt ancora presentes in s'\u00ecsula, comente sos Aymerich, is Canelles e is Sanjust.\nNaschimentu de su Regnu de Sardigna.\nSa pigada in possessu de su Regnu - comente acostumadu in cussos tempos - fiat istada un' operatzione militarea diaderus e fiat acont\u00e8ssida isceti in su 1324 sutraende is territ\u00f2rios de Gaddura e de su C\u00e0laris a is pisanos. In antis de invadire sa Sardigna, Giagu II su Giustu, si fiat alliadu cun is Malaspina, cun is D\u00f2ria e cun Ugone II de Arbaree. Imbrotadu dae unu c\u00e0rculu pol\u00ecticu erradu, su contributu militare dadu dae is sardos arbaresos a sa realizatzione de una conca de ponte in s'\u00ecsula, pro contu de su regnu de Sardigna e C\u00f2rsica, fiat istadu determinante. Ugone II difatis si fiat alliadu cun Giagu II de Aragona cun s'intentzione a pustis de si f\u00e0ghere suo logutenente in is territ\u00f2rios conchistados a sa Comuna de Pisa. Mancari giai leg\u00ectimamente soberanu de su regnu suo, punnaiat a guvernare deretamente e inderetamente totu sa Sardigna e sa C\u00f2rsica. Galu in antis de s'arribu de is cadalanu-aragonesos, su 11 de abrile 1323, is tropas suas aiant atacadu aut\u00f2nomamente is pisanos in is int\u00f2rrios de Seddori. Aiat pedidu a fatu agiudu a su re de Aragona chi in manera pronta su 15 de maju aiat imbiadu a s'\u00ecsula tres naes c\u00e0rrigas de sordados a su cumandu de Gherardu e Dalmau de Rocabert\u00ec. Custas tropas costituiant s'avangu\u00e0rdia de sa chi diat \u00e8ssere istada sa fortza de invasione a berus, formada dae 53 galeras e undighim\u00ecgia sordados, chi fiant isbarcados in Prama de Sulcis su 13 de l\u00e0mpadas e aiant assitiadu Bidda de Cr\u00e8sia. Sa tzitade si fiat dif\u00e8ndida cun totu is fortzas e si fiat r\u00e8ndida isceti a pustis de sete meses de resist\u00e8ntzia. Su 13 de fre\u00e0rgiu de su 1324, is catalanu-aragonesos e is tropas arborenses aiant assitiadu Casteddu de C\u00e0laris e su 29 de su matessi mese aiant tzocadu in una batalla meda violenta cun s'es\u00e8rtzitu pisanu imb\u00e0tidu a liberare sa tzitade assitiada. Is ib\u00e8ricos aiant bintu cun dificultade, padessende p\u00e8rdidas mannas; semper sa matessi die s'ammir\u00e0lliu Frantziscu Carros aiat iscagiadu is naes pisanas in is abbas de su golfu de Casteddu. In su tratadu de arrenda, sutascritu in calidade de binchidore fintzas dae Ugone II, is pisanos aiant intregadu a su regnu de Sardigna e C\u00f2rsica totu is possedimentos issoro in su C\u00e0laris e in Gaddura, mantenende per\u00f2 sa tzitade de Casteddu. Is iscontr\u00f2rios fiant acabados su 19 de tr\u00eculas de su 1324 cun sa conchista de Casteddu e sa cuntzessione sua in feu a is Pisanos etotu. In cuss'annu, in is int\u00f2rrios de s'atuale Casteddu, fiat naschidu su primu n\u00f9cleu territoriale de su regnu de Sardigna. S'ispartzidura de is territ\u00f2rios conchistados fiat acont\u00e8ssida luegus. Is tzitades e unas cantas biddas fiant lassadas a sa Corona de Aragona e fiant fatas Tzitades e Biddas reales, is sartos fiant infeudados intrende s'istitutu de su feudal\u00e8simu. Is territ\u00f2rios gai assignados fiant fatos conteas e marchesados. Sa Marmidda de su C\u00e0laris, colada a Casteddu in su 1206, fiat assignada in feu a Ugone II de Arbaree chi giai dd'aiat poss\u00e8dida. Ugone fiat abarradu fiele a sa corona, aiat acordadu is f\u00ecgios cun una pol\u00ectica matrimoniale e aiat costrintu is f\u00ecgios Marianu e Giuanne a retzire un'annestru cadalanu.\nIs bator regnos giuigales.\nIn Sardigna s'agataiant unas istitutziones istatales ist\u00e0bilmente cunformadas a livellu pol\u00ecticu, is Regnos giuigales o Giuigados. A su tempus de s'afeamentu per\u00f2 nd'abarraiat isceti unu, su Giuigadu de Arbaree, essende is de C\u00e0laris e Gaddura derrotados \"manu militari\" dae is \u00e0teros Giuigados e dae sa Rep\u00f9blica de Pisa, e su de tres de Torres isp\u00e8rdidu a sighidu de sa crisi din\u00e0stica a pustis de sa morte de s'\u00f9rtima giuighissa, Adel\u00e0sia de Torres, e de su vicariadu de Mighele Zanche. In logu suo aiant pigadu postu is sennorias de is D\u00f2ria e de is Malaspina e su l\u00ecberu comunu de T\u00e0tari. Su Paba aiat dadu difatis a su re de Aragona \"licentia invadendi\" prena, est a n\u00e0rrere su permissu de ocupare militarmente is duas \u00ecsulas pro dare vida a su Regnu de Sardigna e C\u00f2rsica, cun su fine de annichilire sa pot\u00e8ntzia ghibellina de Pisa.\nIs Regnos de C\u00e0laris, de Arbaree, de Torres e de Gaddura fiant istados soberanos, formados a fatu de s'isulamentu in ue fiat custrinta s'\u00ecsula a cunsighidu de s'ispaniadura isl\u00e0mica in su Mare Mediterr\u00e0neu, intre is s\u00e8culos VIII e IX, e a su retiru a banda de is Bizantinos a cunsighidu suo. Ma sas ideologias pol\u00ecticas opostas de s'\u00e8poca, segundu is cales sa soberania suprema parteniat a su Paba o a s'Imperadore de su Sacru Romanu Imp\u00e8riu, fiant premissa pro s'intrusida de custos p\u00f2deres in sa pol\u00ectica de s'\u00ecsula. Tantis prus ca is Giuigados, in cantu erederis de s'amministratzione bizantina e influentzados dae sa cultura religiosa grega cun sa cale su Papadu aiat definitivamente segadu ogni lig\u00e0mene cun s'iscisma de su 1054, non fiant in giuridicamente incuadrados bene in is organizatziones pol\u00ecticas de s'otzidente. Giai su gi\u00f9ighe Barisone II de Arbaree \"aiat achiridu\" su t\u00ectulu de Re de Sardigna dae s'Imperadore Fidericu Barbarossa in su 1164 ma non fiat resissidu a realizare s'impresa de unire sa Sardigna suta de su p\u00f2deriu suo.\nA pustis de sa conchista \u00e0raba de Sitz\u00eclia, su territ\u00f2riu sardu cun probabilidade si fiat organizadu a prim\u00ectziu in unu Giuigadu solu, cun sede in C\u00e0laris, in is manos de duas fam\u00eclias, L\u00e0con e Gunale, e fiat cun probabilidade giai partzidu in prus entidades amministrativas locales, in s'ormina de sa partzidura amministrativa bizantina. Ma s'atacu de Musetu, cara a su 1015, aiat segadu is echil\u00ecbrios de s'\u00ecsula cun derrotas medas de is sardos, ma gr\u00e0tzias a is imbios pisanu-genovesos pro sa Sardigna e a pustis de annos de gherra, fiat agatada manera de liberare s'\u00ecsula de sa minetza de is musulmanos. Su p\u00f2dere de gi\u00f9ighe de C\u00e0laris nde fiat essidu meda indebilitadu e, forsis fintzas pro neghe de perricas e mandos a s'internu de sa fam\u00eclia reale, puru pro more de s'influ\u00e8ntzia de is rep\u00f9blicas marineras semper prus poderosas, in pagu tempus is entidades amministrativas aiant pigadu fisionomia in bator regnos indipendentes e is rispetivos territ\u00f2rios issoro currespondiant a is de is bator \"lociservatores\" chi s'amministratzione bizantina aiat lassadu in eredade. S'or\u00ecgine ist\u00f2rica de is regnos sardos medievales diat istare, tando, in s'evolutzione de is tzircuscritziones bizantinas antigas in entidades soberanas aut\u00f2nomas. Segundu una teoria tramandada in su condaghe de S. Gaine, fonte chi diat artziare torra a sa fine de su de 12 s\u00e8culos, intradu in crisi su podere bizantinu bi diat \u00e8ssere istada sa pigada de p\u00f2dere a banda de is \"donnos\", is titulares de su p\u00f2dere econ\u00f2micu. A fatu un'esponente de sa categoria diat \u00e8ssere istadu numenadu gi\u00f9ighe cun c\u00e0rriga annuale. Infines sa c\u00e0rriga diat \u00e8ssere div\u00e8nnida a vida.\nInfl\u00e8ntzia pisana e genovesa.\nIs rep\u00f9blicas marineras de Pisa e de G\u00e8nova aiant agiudadu is sardos a si liberare de is bardanas saraghinas e sarbende\u00b7ddos cun probabilidade dae s'espansione isl\u00e0mica, ma s'agiudu prestadu aiat tentu a cunsigh\u00e8ntzia una intrusida de issas semper prus manna, fintzas a cando no dd'aiant ocupadu militarmente e si fiant ispartzidas tres de is bator regnos, fintzas a tando abarrados indipendentes: su Giuigadu de C\u00e0laris, su de Gaddura e su de Torres. Zonas mannas de costera, a longu de totu sa costa orientale, de sa zona de su C\u00e0laris fintzas a Gaddura, costituiant imbetzes is territ\u00f2rios ultramarinos de sa Comuna de Pisa, mentras ca is possedimentos de is fam\u00eclias ricas de is D\u00f2ria, de is Malaspina e de is Donor\u00e0tico in su chirru nord-otzidentale fiant ist\u00e8rridos meda. Unos \u00e0teros territ\u00f2rios, comente T\u00e0tari, Igr\u00e8sias e Casteddu, si fiant costituidos a l\u00ecberos comunos cun alli\u00e0ntzias v\u00e0rias, e istatutos cosa sua iscritos in latinu medievale, toscanu e sardu. Sa C\u00f2rsica, dae su 1299 parteniat in manera ist\u00e0bile a sa Rep\u00f9blica de G\u00e8nova e, mancari is tentativos de invasione, no fiat istada conchistada mai.\nSu regnu de Arbaree.\nSu regnu de Arbaree fiat istadu s'\u00f9rtimu giuigadu iscampadu. Custu ca pro ite in sa metade de su de s\u00e8culu XII aiat ammanniadu sas alli\u00e0ntzias familiares suas imparentende\u00b7si\u00b7nche cun n\u00f2biles catalanu-aragonesos dende vida a sa dinastia de is Cervera-Bas-Serra, e aiat partetzipadu in su 1258 imparis cun pisanos, logudoresos e gadduresos a s'iscagiadura de su Giuigadu de C\u00e0laris, de chi aiat incameradu parte de is territ\u00f2rios in su Campidanu. In su 1323-24, imparis cun is tataresos, aiat sustentadu s'invasione aragonesa chi aiat bogadu dae s'\u00ecsula a is pisanos, giai in declinu forte a pustis de sa Batalla de sa Mel\u00f2ria, e si fiant fatos vassallos issoro in parte de s'\u00ecsula. Custu aiai arrestadu su protzessu de annoamentu econ\u00f2micu e culturale chi Pisa e G\u00e8nova, e sa Cr\u00e8sia matessi cun is \u00f2rdines mon\u00e0sticos suos aiant portadu a in antis, aviende sa Sardigna cara a unu progressu sotziale craru, e in su matessi tempus is alliados aragonesos aiant intradu su feudal\u00e8simu fintzas a tando disconnotu in s'\u00ecsula.\nA pustis de sa peste niedda e ulteriores cuntierras comente sa batalla de \u00c0idu de Turdu, in su 1353-54 is arbaresos aiant segadu su vassall\u00e0giu cun sa Corona de Aragona, e si fiant alliados cun is D\u00f2ria genovesos, batende a deghe de annos de gherras sighidas pro s'unificatzione de s'\u00ecsula, in is cales su Regnu de Sardigna fiat istadu in prus furriadas reduidu in a petzi is tzitades afortigadas de Casteddu e de S'Alighera, mentras totu su territ\u00f2riu isulanu chi abarraiat s'agataiat in manu arbaresa. Nointames in su 1409 a pustis de sa derrota in sa Batalla de Seddori, is Arbaree aiant tramudadu sa capitale a T\u00e0tari, e a pustis de ulteriores fallimentos militares ant tz\u00e8didu is deretos subra is territ\u00f2rios abarrados pro 100.000 florinos de oro in su 1420. A resistire in s'\u00ecsula fiant abarrados isceti is D\u00f2ria, sa cale tzitade de Casteddu Sardu fiat ruta isceti in su 1448. Intre su 1470 e su 1478 duas personalidades de s'ereu de is Arbaree fiant torrados a gherrare pro is deretos subra su Marchesadu de Aristanis.\nIs gherras contra de su Regnu de Arbaree.\nIs annos chi fiant sighidos a s'isbarcu aragonesu in s'\u00ecsula fiant istados meda turmentados. In su 1347, cun s'artziada a su tronu de Marianu IV de Arbaree, f\u00ecgiu de Ugone II Capai de Baux e frade di Pedru III chi dd'aiat pretz\u00e8didu in su tronu, aiat incumentzadu unu per\u00ecodu longu de gherras acumpangiadu dae epid\u00e8mias terrorosas de peste. Sa gherra fiat decrarada dae sa Corona de Logu in su cabudanni de su 1353. S'es\u00e8rtzitu suo at inv\u00e0didu su C\u00e0laris, aiat caturadu in un'iscontr\u00f2riu Gherardo Della Gherardesca, cumandante de is Catalanu-Aragonesos e aiat acometadu Casteddu de C\u00e0laris chena de ddu p\u00f2dere conchistare. In su norte de s'\u00ecsula is tropas suas, paris cun cussas alliadas de is D\u00f2ria, fiant resissidas imbetzes a pigare S'Alighera e aiant postu in suta de ass\u00ectiu sa tzitade de T\u00e0tari. Su re Pedru su Tzerimoniosu aiat reagidu mandende a Sardigna un'imbiu militare. Mancari unu tentativu de ris\u00f2lvere pro bia diplom\u00e0tica is pretos cun s'elementu locale tr\u00e0mite sa realizatzione de su Primu Parlamentu Sardu, sa missione militare aiat fallidu in s'obietivu de firmare a is Sardu-giuigales. Su 11 de tr\u00eculas de su 1355 fiat firmada sa paghe de Seddori: S'Alighera fiat torrada a dare a su re de Sardigna e C\u00f2rsica. A pustis de unos deghe annos de paghe Marianu IV, apoderadu dae una \"licentia invadendi\" em\u00ectida dae su paba Urbanu V (sende chi su re de Aragona non pagaiat a sa Cr\u00e8sia in tzensu cuncordadu a s'ora de sa coronadura), su 18 de santugaine de su 1365 aiat torradu a cumintzare sa gherra semper prus detz\u00ecdidu a unificare s'\u00ecsula pro si nde f\u00e0ghere s'\u00f9nicu soberanu. Pro acarare sa minetza noa, Pedru su Tzerimoniosu aiat allistridu unu imbiu militare nou a su cumandu de sa cale aiat postu Pedro Martinez de Luna. Isbarcados in s'\u00ecsula, a pustis de una batalla furiosa e sambenosa in is int\u00f2rrios de Aristanis, in su mese de l\u00e0mpadas de su 1368, is ib\u00e8ricos fiant istados derrotados de manera tosta. Comomai mere de Sardigna, aiat portadu a in antis su disinnu suo unificadore, aiat sighidu sa gherra e aiat postu suta de ass\u00ectiu sa tzitade de T\u00e0tari, custa borta conchistende\u00b7dda. A su Regnu de Sardigna e C\u00f2rsica no abarraiant \u00e0teru si non is solas tzitades de Casteddu e de S'Alighera, chi resistiant ancora, frunidas bia mare. No aiat p\u00f2didu per\u00f2 coronare su bisu suo: pr\u00f2piu mentras fiat a puntu a dare su corpu de pala finale, in s'istiu de su 1376, a s'edade de 57 annos fiat mortu de peste.\nElianora de Arbaree.\nA sa morte de Marianu IV de Arbaree visconte de Bas, fiat artziadu a su tronu su f\u00ecgiu Ugone III. Isse aiat tentu un'annestru pretamente militare e aiat sighidu su babbu in is campagnas militares numerosas contra de sos aragonesos. At furriadu totu is isfortzos suos e cussos de su giuigadu, a sa prosighidura de sa gherra incumentzada dae su babbu. Ammentadu comente a unu soberanu cruele, pro neghe de s'ostinu in s'atzione militare, aiat sighidu sa pol\u00ectica de disamistade cara a su regnu aragonesu in Sardigna, tantis de isp\u00ecnghere s'Aragona a chircare de dd'eliminare foras de su campu de batalla. Non prus de sa calidade militare primorosa, fiat istadu fintzas un'\u00e0bile diplom\u00e0ticu, fiat resissidu difatis a f\u00e0ghere cojuare sa sorre Elianora cun Brancalione D\u00f2ria, erederi de is terras logudoresas de is D\u00f2ria. Sa situatzione piessigna in ue s'agataiat sa Sardigna in cussos annos, cun s'Arbaree mere de manna parte de s'\u00ecsula, ma ancora in gherra cun s'Aragona chi teniat Casteddu e S'Alighera, singiaiat su disvant\u00e0giu chi s'Aragona aiat acumuladu in is annos de gherras cun Marianu IV in antis e cun Ugone III a pustis. Ma is Arbaree teniant fintzas unos \u00e0teros inimigos \"non decrarados\", in is fam\u00eclias genovesas chi ancora teniant possedimentos massimamente in su tataresu. Is D\u00f2ria etotu, cun chie pro m\u00e8diu de sa sorre Eleonora fiant imparentados, fatu\u00b7fatu tiraiant tramende imoe contra de s'Arbaree imoe contra de s'Aragona. Ugone fiat istadu ochidu dae una congiura ordingiada a s'internu de su Giuigadu, ma intzullada e afiantzada dae s'Aragona. In cussa ocasione fiat fintzas ochidu su f\u00ecgiu de Ugone, chi diat \u00e8ssere istadu primu in l\u00ecnia de sutzessione de su Giuigadu, craru sinnu custu, chi sa fine de sa congiura no fiat petzi eliminare Ugone, ma disitabilizare s'Arbaree intreu neutralizende sa fam\u00eclia de is Arbaree. A fatu de sa morte de Ugone III e de s'erederi leg\u00ectimu si fiat aberta una fase, curtza ma dificultosa, de sutzessione, (su \"bannus-consensus\") e sa Corona de Logu at tzerriadu a regnare Fidericu D\u00f2ria Cappai, f\u00ecgiu mannu de Elianora e de Brancalione. Sende chi per\u00f2 teniat 6 annos, aiat guvernadu pro contu suo sa mama. Elianora fiat istada duncas una reina-regidora e ddu fiat istada fintzas pro s'\u00e0teru f\u00ecgiu, Marianu V D\u00f2ria Cappai, dev\u00e8nnidu re cando si fiat mortu Fidericu a s'edade de 10 annos. Sa fama sua at a passare is l\u00e0canas de s'\u00ecsula e s'at a f\u00e0ghere pro su p\u00f2pulu sardu unu s\u00ecmbulu de indipend\u00e8ntzia e de libertade. In su 1395 aiat ammanniadu su cunt\u00e8nnidu de normas de sa Carta de Logu, una regorta de leges giai promulgada dae su babbu Marianu IV, chi in su c\u00f2dighe tzivile e in cussu rurale, sintetizaiant su cuntzetu istatale chi is sardos si tramandaiant - segundu carchiunu - giai dae s'\u00e8poca de sa tziviltade nur\u00e0gica. Fiat istadu su maridu Brancalione - per\u00f2 - chi at giutu sa gherra contra su regnu de Sardigna e C\u00f2rsica, sighende su bisu unificadore de Marianu IV. Su 1 de abrile de su 1391 aiat reusadu sa paghe de su 1388 e a su c\u00e0budu de s'esertzitu, su 16 austu, aiat ocupadu T\u00e0tari. Semper cun su f\u00ecgiu Marianu a su costadu, aiat inv\u00e0didu is territ\u00f2rios aragonesos de sa costa nord orientale, pighende su casteddu de sa Fava (acanta sa bidda de Pasada), de Garteddi, de Pedresu e de Bonveh\u00ec. In pagu tempus aiat conchistadu totu sa Sardigna setentrionale, fiant abarrados in manu aragonesa isceti S'Alighera e Lungoni. In su mese de cabudanni fiat m\u00f2vidu cara a Sud e su 3 de santugaine cun s'es\u00e8rtzitu fiat intradu in Bidda de Cr\u00e8sia e aiat ocupadu totu sa zona de Igr\u00e8sias: in prus pagu de ses meses, su regnu de Sardigna e C\u00f2rsica fiat torradu a is solas tzitades de S'Alighera e de Casteddu de C\u00e0ller. Totu su restu fiat torra Sardigna arbaresa.\nBatalla de Seddori.\nA manu de sa fine de su de 14 s\u00e8culos e cumintzos de su de 15 s\u00e8culos, sa Sardigna aiat pad\u00e8ssidu is efetos devastadores de sa peste niedda chi giai aiat semenadu mortes in totu Europa. S'epid\u00e8mia si fiat ispaniada a totu s'\u00ecsula deghinende tzitades e biddas giai postas a sa proa dae is gherras estenuantes. In totue regnaiat morte e disisperu e in custu iscen\u00e0riu apocal\u00ecticu fintzas is operatziones militares aiant paradu. Fiat morta Elianora, fiat mortu fintzas su f\u00ecgiu Marianu V chentza de lassare erederis.\nA sa Corona de Logu no fiat abarradu \u00e0tera cosa chi non fidare su Regnu a sos erederis de Biata Cappai de Baux, f\u00ecgia de Marianu IV e mugere de Aymerich VI, visconte de Narbona; su nebode suo, Gullielmu III de Narbona, fiat istadu tando designadu gi\u00f9ighe. Peristantu, aprofitende de is problemas de sutzessione a su tronu arbaresu, su 6 santugaine de su 1408, un'es\u00e8rtzitu p\u00f2derosu, a su cumandu de Pedru Torrelles, generale de Martine I \"su Gi\u00f2vanu\", re de Sitz\u00eclia e erederi a sa corona de Aragona, fiat isbarcadu a Casteddu. Su 8 de nadale fiat arribbadu in s'\u00ecsula fintzas Gullielmu III de Narbona e su 13 ghenn\u00e0rgiu 1409 fiat istadu incoronadu in Aristanis re de Arbaree.\nA pustis de tentativos v\u00e0rios de agatare un'ac\u00f2rdiu in manera diplom\u00e0tica, non podende a agatare niunu cumpromissu, sa gherra fiat istada inevit\u00e0bile. Is primos iscontr\u00f2rios fiant acont\u00e8ssidos in mare, cando su 1\u00ba l\u00e0mpadas 1409, in su golfu de s'Asinara sa flota catalanu-aragonesa aiat iscagiadu 6 galeras genovesas mandadas in agiudu a sos arbaresos, mentras su 30 l\u00e0mpadas, is sartos de Seddori fiant istados teatru de sa batalla detzisiva intre su regnu de Sardigna e C\u00f2rsica e su regnu de Arbaree.\nS'es\u00e8rtzitu de Gullielmu III de Narbona fiat cumpostu dae 17.000 fantes arbaresos, duam\u00ecgia cadderis frantzesos e milli balestrieris genovesos. S'es\u00e8rtzitu de su regnu de Sardigna e C\u00f2rsica fiat cumpostu imbetzes de ottom\u00ecgia fantes e trem\u00ecgia cadderis sitzilianos, cadderis catalanos, aragonesos, valentzianos e balearinos. M\u00e8gius armados e organizados, aiant isfundadu sa parte tzentrale de s'afilamentu arbaresu, partzende\u00b7ddu in duos truncones. Sa batalla fiat istada tosta meda e si fiat ris\u00f2lvida in una derrota grae pro is sardu-giuigales.\nGherra sighida.\nBintighimbe dies a pustis de sa batalla, Martine su Gi\u00f2vanu fiat mortu de repente de mal\u00e0ria e in logu suo, Pedru Torrelles, giai logutenente suo, aiat sighidu sa gherra. Su 17 de austu de su 1409, in is inst\u00f2rrios de Santa Justa, fiat acont\u00e8ssida sa segunda batalla e custa borta fiant istados is catalanu-aragonesos a pad\u00e8ssere p\u00e8rdidas graes meda. In su campu aiant lassadu prus 6.500 mortos. Ma nointames, Lenardu Cubeddu, cumandante de sos arbaresos in logu de de Gulliermu de Narbona - andadu a Frantza pro chircare afortzios - no aiat isfrutadu a prenu s'avant\u00e0giu militare achiridu e si fiat retiradu in Aristanis. Peristantu acudiant af\u00f2rtzios de Ispagna e in pagu ora, torrados a s'organizare, is ib\u00e8ricos aiant conchistadu Bosa e aiant postu suta de ass\u00ectiu a Aristanis.\nA custu puntu de sa gherra, pro resones disconnotas, Lenardu Cubeddu, su 29 martzu 1410, si fiat r\u00e8ndidu chentza de cumb\u00e0tere. Ist\u00f2ricos medas pensant a unu ac\u00f2rdiu trasseri cun s'inimigu, fintzas pro ite de in cue a pagu, diat retzire in feu - dae su re de Sardigna - su Marchesadu de Aristanis.\nSa resist\u00e8ntzia arbaresa.\nSu regnu de Arbaree, mancari aiat p\u00e8rdidu sa capitale e is territ\u00f2rios ist\u00f2ricos, fiat galu biu e cuntrollaiat totu sa Sardigna nord-orientale. Sa capitale fiat tramudada a T\u00e0tari e Gulliermu III de Narbona, torradu in s'\u00ecsula, manteniat bia sa cuntierra, agiudadu dae is genovesos e de Nicolau D\u00f2ria, f\u00ecgiu de Brancalione D\u00f2ria. Aiat conchistadu su casteddu de Lungoni e pustis aiat minetzadu Aristanis etotu. Su 6 maju 1412, aiat chircadu de conchistare S'Alighera a su cumandu de un'es\u00e8rtzitu cumpostu dae frantzesos e tataresos, ma is catalanos ddos ant reusados. Cun su colare de su tempus su regnu s'aviaiat cara a un'inesor\u00e0bile deca\u00e8ntzia. Abbaidadu male dae is sardos giuigales e discunfiadu, su 25 maju 1414, Gullielmu III at chircadu un'ac\u00f2rdiu cun su Re de Sardigna. Ddi fiant ap\u00f2rridos 100.000 florinos de oro. Totu a una borta per\u00f2 Ferdinadu I de Aragona fiat mortu in antis de arribbare a una congruida. In logu suo fiat artziadu a in su tronu de sa Corona su f\u00ecgiu Alfonsu IV de Aragona. Cun issu a su p\u00f2dere sa corona fiat arribbada a ist\u00e8rrida m\u00e0ssima e aiat cunsideradu a s\u00e8riu s'idea de unificare definitivamente totu is territ\u00f2rios de su regnu de Sardigna e C\u00f2rsica. Dae diora in Ispagna si fiat allistrende una flota poderosa pro inv\u00e0dere sa C\u00f2rsica. Sena de istentare, aiat segadu unilateralmente sa paghe cun G\u00e8nova e is tratados v\u00e0rios sutaiscritos. At b\u00f2lidu comente si siat leare a tr\u00e8mene is tratativas - giai postas in sa mesa dae su babbu - pro s'achistu de is deretos in sa corona de Arbaree. Su 17 de austu 1420, in S'Alighera, a pustis de prus de chimbe s\u00e8culos, pro 100.000 florinos de oro fiat finidu pro semper su Regnu de Arbaree. De in cue a pagu, peristantu, s'imbiu contra sa C\u00f2rsica fiat istadu unu fallimentu cumpretu.\nS'avolotu de Lenardu de Alag\u00f2n.\nA pustis de sa morte de Lenardu Cubeddu, marchesu de Aristanis e conte de Costera, e de su f\u00ecgiu Sarbadore, su Marchesadu fiat istadu pret\u00e8ndidu dae Lenardu de Alag\u00f2n in cantu de pesada dae parte de mama de is Cubeddu. Sa pretesa de Lenardu, per\u00f2, aiat agatadu s'opositzione de su visurrei Nicolau Carros, de pesada de Ugone II de Arbaree pro parte de mama. A c\u00e0usa de custas tensiones intre fatziones opostas, in Aristanis aiat tzocadu un'avolotu cumandadu dae Lenardu de Alag\u00f2n. Su 14 abrile 1470, s'es\u00e8rtzitu de su Visurrei - chi fiat pro ocupare sa tzitade e ammortiare sos iscussertos - fiat istadu derrotadu dae is rebelles in sa batalla de Uras. Nicolau Carros at relatadu a su Re de Sardigna de su per\u00ecgulu chi Lenardu de Alag\u00f2n poderet iscadenare un'avolotu generale subra totu s'\u00ecsula. Giuanne II tando, a pustis de \u00e0ere cuntz\u00e8didu a Lenardu s'imbestidura de su marchesadu, allarmadu, aiat sententziadu in is cunfrontos de totu sa fam\u00eclia de Alag\u00f2n una cundenna a morte e sa cunfisca de totu is benes cuntz\u00e8didos. A cussu puntu in su 1475, s'avolotu si fiat allargadu in manera ulteriore e Lenardu de Alag\u00f2n aiat regortu totu is populatziones de s'\u00ecsula chi non suportaiant de su dom\u00ecniu istr\u00e0ngiu.\nDae s'Ispagna e dae unos \u00e0teros istados de sa Corona fiant istados imbiados af\u00f2rtzios, mentras ca in s'\u00ecsula una epid\u00e8mia violenta de peste niedda bisestraiat is biddas e is tzitades. Si fiant furriados contra de su regnu de Sardigna is regiones de Barb\u00e0gia, de Costera, de M\u00e0rghine, de Mandrolisai, is Campidanos, e totu s'\u00ecsula fiat istada isciumbullada dae trumbullos violentos.\nSa batalla de Macumere.\nSa batalla detzisiva fiat istada pretz\u00e8dida dae cumbatas sambenosas in mores Mores e in \u00c0ldara. Su 19 de maju de su 1478, s'es\u00e8rtzitu de su Visurrei aiat afracadu is sardos rebelles acanta de Macumere. Sa gherra fiat istada tosta forte. Lenardu de Alag\u00f2n fiat derrotadu dae fortzas aragonesas formadas dae contingentes de \"espingarderos\" e armadas cun artillierias poderosas l\u00f2mpidas dae Sitz\u00eclia. Artale, su f\u00ecgiu de Lenardu fiat mortu gherrende. In su campu fiant mortos intre 8.000 e 10.000 \u00f2mines.\nLenardu de Alag\u00f2n fiat fuidu a Bosa dae in ue si fiat imbarcadu pro m\u00f2vere a G\u00e8nova. In artu mare fiat istadu per\u00f2 tra\u00ecghidu, fatu presoneri e cunsignadu a s'ammir\u00e0lliu aragonesu Giuanne Villamar\u00ec chi dd'aiat portadu a Valencia. Cundennadu a morte, a pustis sa pena ddi fiat istada mudada in sa presone a vida. Fiat istadu inserradu in su casteddu de X\u00e0tiva, in ue fiat mortu su 3 de santandria de su 1494.\nIs regnantes catalanu-aragonesos de su Regnu de Sardigna.\nIn su 1336 fiat mortu Alfonsu su Benignu, chi aiat lassadu su tronu a su f\u00ecgiu Pedru su Tzerimoniosu. Fiat istadu su soberanu chi aiat tentu relatos cun casi totu is Gi\u00f9ighes de Arbaree de su de 14 s\u00e8culos: Ugone II, Pedru III, Marianu IV, Ugone III, Fidericu D\u00f2ria Capai de Baux e Elionora cando fiat regidora de su f\u00ecgiu Fidericu. Petzi Marianu Doria Capai de Baux e Gulliermu III de Narbona no aiant tentu perunu cuntatu cun Pedru su Tzerimoniosu, chi fiat mortu in su 1387.\nGiuanne su Cassadore (1387-1396) aiat tratadu cun Elionora, chi fiat regidora pro Fidericu, e Martine su Betzu (1396-1410) aiat tratadu cun Fidericu, cun Marianu e aiat bintu in Seddori cun Gulliermu III de Narbona su 30 l\u00e0mpadas 1409. In su mese tr\u00eculas fiat mortu Martinu su Gi\u00f2vanu e s'annu a fatu fiat mortu fintzas Martine su Betzu, mentras chi is logutenentes pigaiant Aristanis e dda trasformaiant in Marchesadu su 29 martzu 1410.\nCun su cumpromissu de Caspe artziaiat a su tronu Ferdinandu de Antequera (1410-1416), unu Trast\u00e1mara castillianu. Dd'aiat sutz\u00e8didu Alfonsu V su Mann\u00e0nimu (1416-1458) a pustis de cuntz\u00e8dedere sa Marmidda de su C\u00e0laris a Lenardu Cubeddu in su 1416 pro sa summa de 25.000 frorinos de oro e sa Marmidda giuigale a Berenguer Carr\u00f2s, guvernadore de su Cabu de Casteddu e Gaddura e capitanu generale de s'es\u00e8rtzitu aragonesu in Sardigna, marchesus de Chirra e barone de Santu Mighele.\nIs cunditziones sotziales.\nAlfonsu V aiat cunvocadu su primu Parlamentu de is tres istamentos o bratzos. S'\u00ecsula fiat ispopulada dae 60 annos de gherra, pro neghe de inundamentos, pistul\u00e8ntzias, curreras e brigant\u00e0giu. Casteddu aiat megioradu sa situatzione sotzio-econ\u00f2mica e culturale. Is iscolas fiant in manu a is religiosos, is artes si fiant isvilupadas pro more de artistas locales e istr\u00e0ngios. A sa segunda metade de su Batorghentos parteniant is ret\u00e0ulos de su Maistru de Casteddu Sardu e de su Maistru de Otieri. Bi fiant istados intzisores medas, prateris e giojeris. In is tzitades r\u00e8gias si fiant annoditzados megioros fortes.\nIs tributos v\u00e0rios.\nSa situatzione aiat peoradu in is sartos in ue fiat aplicadu su feudal\u00e8simu fintzas in is ex territ\u00f2rios de s'Arbaree. Is bividores sighiant una vida m\u00ecsera e dolorosa, sutapostos a is prepot\u00e8ntzias e a sos abusos de is sennores locales e de is procuradores issoro (\"podat\u00e0rios\"), sende chi is titulares biviant in territ\u00f2riu ib\u00e8ricu. Is tributos fiant numerosos e ingrabiosos, su prus importante fiat su \"Fog\u00e0digu\" o \"Feu\", pagadu in manera colletiva e partzidu dae sa comunidade intre is fam\u00eclias s\u00ecngulas. Sighiat su \"Llaor\" chi agrabiaiat subra is semenados e no subra su regortu. Su deretu de \"P\u00e0gia\" si pagaiat in trigu e \u00f2rgiu pro mant\u00e8nnere is caddos de su visurr\u00e9i. Is \"D\u00e8gumas\" fiant pagadas a sa Cr\u00e8sia pro mant\u00e8nnere is prelados, is p\u00e0rracos e is visup\u00e0rracos. Fintzas su besti\u00e0mene fiat tassadu. Si pagaiat su 10% de su mele e de sa chera e una pertzentuale pro su binu b\u00e8ndidu. A totu s'agiunghiat sa \"Roadia\" (prestatziones de badas pro su sennore e trasportu de badas fintzas a Casteddu de is tassas cobradas in natura), is \"Silvae\", su \"Pres\u00e8nti\", is \"Corv\u00e9es.\" Si pagaiat pro sa \"Iscorca\" (serv\u00ectziu de politzia), pro sa \"C\u00f9ria\" (tribunale de prima rechesta), pro su mantenimentu de is presones e pro su m\u00e8diu post\u00e0ticu (trasportu de sa posta).\nAlfonsu su Mann\u00e0nimu fiat mortu in N\u00e0poli in su 1458. At lassadu su tronu a su frade Giuanne II de Aragona. A pustis de sa gherra tzivile de su 1468 fiat arribadu a un'ac\u00f2rdiu in su 1469, istabilende sa coja intre s'erederi a su tronu catalanu-aragonesu e sa castilliana. A sa morte de Giuanne II fint artziados a su tronu Ferdinandu II de Aragona e Isabella de Cast\u00ecllia (1479-1516) dende or\u00ecgine a su regnu de Ispagna e ponende fine a s'Edade M\u00e8dia sarda in su 1479. Un'annu in antis finiat su Marchesadu de Aristanis cun sa derrota de Lenardu de Alag\u00f2n, ma non su t\u00ectulu chi fiat coladu a su re ispagnolu e a pustis a is Savoja chi dd'aiant eredadu e dd'aiant cunservadu fintzas a pustis de sa unidade de It\u00e0lia acont\u00e8ssida su 17 martzu 1861."}
{"id": "20626", "revid": "171226", "url": "https://sc.wikipedia.org/wiki?curid=20626", "title": "Fran\u00e7ois Hollande", "text": "Fran\u00e7ois Hollande (Rouen, Normandia, 12 austu 1954) est unu pol\u00ecticu frantzesu, segret\u00e0riu de su partidu sotzialista dae su 1997 a su 2008 e presidente de sa Rep\u00f9blica Frantzesa dae su 15 maju 2012 a su 14 maju 2017."}
{"id": "20628", "revid": "7227", "url": "https://sc.wikipedia.org/wiki?curid=20628", "title": "Innu natzionale/LSC", "text": "S' innu natzionale est un'iscritu musicale cun un'argumentu patri\u00f2ticu (a bortas, religiosu) chi un'Istadu Natzionale o ente derivadu iss\u00e8berat de manera ufitziale comente innu de una comunidade politica particulare.\nCando si sonat, a su solitu cando b'at una die istitutzionale de festare, si diat figurare s'unidade e/o rapresentatividade de cussa natzione. Tando si tenet in cuns\u00ecderu comente unu de sos m\u00e8dios pro chi su cuntzetu de istadu, ateramente astratu e duncas bastante dificurtosu de p\u00f2nnere a realidade, si podet ogetivare in calicuna cosa de cuncretu."}
{"id": "20630", "revid": "7227", "url": "https://sc.wikipedia.org/wiki?curid=20630", "title": "Frantza/logudoresu", "text": "Sa Frantza (\"France\", in frantzesu) est una natzione de s'Europa otzidentale, chi cumprendet puru s'\u00ecsula de sa C\u00f2ssiga e tenet dipend\u00e8ntzias (Territoire) fora de s'Europa comente tzertas \u00ecsulas de s'Oceanu Pacificu, Oceanu Indianu e de s'Atlanticu, e in su Sudam\u00e8rica sa Guyana Frantzesa. Sa Frantza est un'istadu membru de s' Unione europea. Sa capitale sua est Parigi, is tz\u00ectades printzipales sunt: Marsiglia, Lione, Tolosa, Lilla, Bordeaux, Strasburgu, Nitza, Nantes, Rennes, Montpellier."}
{"id": "20631", "revid": "10458", "url": "https://sc.wikipedia.org/wiki?curid=20631", "title": "Dii de su babbu", "text": "Sa Dii de su babbu est una festa dedicada a is babbus chi esistit in paisus medas de totu su mundu. Sa st\u00f2ria de sa festa, sa dii de s'annu innui si celebrat e is traditzionis ligadas c\u00e0mbiant meda segundu su paisu. Me is paisus de traditzioni cat\u00f2lica est festada su 19 de martzu, dii se Santu Giusepi, su babbu adotivu de Ges\u00f9s.\nSt\u00f2ria.\nPaisus cat\u00f2licus.\nIs primus a festai a San Giusepi funt st\u00e8tius is M\u00f2nacus Benedetinus in s'annu 1030, sighius de is Servus de Maria in su 1324 e is Francescanus in su 1399. Sa spraxidura de sa festa est d\u00e8pida a s'interessu de is Pabas e pruschetotu a Greg\u00f2riu XVI chi dd'at ofitzializada in totu sa Cr\u00e8sia in su 1621.\nIn custus paisus, sa dii de sa festa is fillus faint calincunu arregaleddu a is babbus po ddis amostai sa stima insoru.\nStadus Unius.\nMe is Stadus Unius, po sa traditzioni, sa primu personi a pediri una dii po festai a is babbus est st\u00e8tia una picioca de 26 annus, Sonora Smart Dood, in su 1908. S'idea ddi fiat b\u00e8nnia ascurtendi unu sermoni po sa festa de sa mama e at organizau sa primu festa de su babbu su 19 l\u00e0mpadas 1910 in Spokane, Washington. Sa festa est bessida ofitziali in 1966, cun data in su de tres dom\u00ecnigus de l\u00e0mpadas, gr\u00e0tzias a s'interessu de su presidenti Lyndon Johnson."}
{"id": "20632", "revid": "14338", "url": "https://sc.wikipedia.org/wiki?curid=20632", "title": "C\u00f2ssiga Bascia", "text": ""}
{"id": "20636", "revid": "10458", "url": "https://sc.wikipedia.org/wiki?curid=20636", "title": "Datagrama", "text": "Unu datagrama est un'unidadi de trasferimentu b\u00e0sica assotziada cun un'arretza a comutatzioni de pachetu. Is datagramas funt de s\u00f2litu struturaus in intestadura e datus e frunint una comunicatzioni chena connessioni in un'arretza a comutatzioni de pachetu. S'intrega, su tempus de arribu e s'ass\u00e8ntiu no funt garantius.\nSt\u00f2ria.\nMe is primus annus 1970, su fueddu datagrama est st\u00e8riu creau ponendi impari is fueddus \"data\" e \"telegram\" de s'arrelatadori de su CCITT Halvor Bothner-By.\nMancai su fueddu fessit nou, su cuncetu teniat giai una st\u00f2ria longa.\nMe in su 1962, Paul Baran at descritu, in un'arrelatu de sa RAND Corporation, un'arretza militari ipot\u00e8tica chi depiat scampai a un'atacu nucleari. \"Blocus de mess\u00e0giu\" piticus e standardisaus fiat arreguaus e torraus a imbiai in nodus de un'arretza de elaboradores a redund\u00e0ntzia arta. \"S'impitadori chi at pediu una connessioni virtuali a una statzioni e at imbiau mess\u00e0gius... iat a podi biri su sistema comenti a una sc\u00e0tula niedda chi frunit su chi parit unu circ\u00f9itu de connessioni\".\nIn su 1967, Donald Davies at publicau un'art\u00ecculu de semin\u00e0riu innui at impreau po sa primu borta is fueddus pachetu e comutatzioni de pachetu, cumonas meda oindii. S'arretza sua assimbillat a sa de Paul Baran, mancai siat st\u00e8tia disenniada a manera indipendenti. Po issu, \"totu is impitadoris de s'arretza ant a ponni in \u00f2pera calincuna genia de averiguu de is faddinas\" (su chi dd'ant a nai unu \"serv\u00ectziu datagrama schetu\").\nMe in su 1970, Lawrence Roberts and Barry D. Wessler ant publicau un'art\u00ecculu in contu de Arpanet, sa primu arretza a comutatzioni de pachetu multi-nodu. Unu documentu agiuntu descriiat is nodus de sc\u00e0mbiu (is IMP, dispositivus cun sa pr\u00f2piu funtzioni de is incaminadoris de oi) e su formau de is pachetus. S'arretza funtzion\u00e0t agiumai comenti is mollus de Baran e Davies, cun sa difer\u00e8ntzia chi fruniat unu serv\u00ectziu afid\u00e0bili.\nMe in su 1973, Louis Pouzin at presentau su progetu po CYCLADES, sa primu arretza de mannesa reali chi poniat in \u00f2pera su mollu de datagrama schetu de Donald Davies. Sa scuadra de Cyclades est st\u00e8tia duncas sa primu a afrontai su problema dif\u00eccili de fruniri a is aplicatzionis de s'impitadori unu serv\u00ectziu de circ\u00f9itu virtuali afid\u00e0bili (su pr\u00f2piu de una connessioni TCP de Internet) impreendi unu serv\u00ectziu de arretza end-to-end cun problemas grais de p\u00e8rdidas e sc\u00e0mbius de datagramas. Pouzin preferiat, in s'incumentzu, a no fai c\u00e0mbiu mannu in sa tecnologia de sa comutazioni de pachetu e si cuncentrai po ponni in \u00f2pera unu trastu de comunicatzioni afid\u00e0bili po Cyclade, ma duus membrus de sa scuadra sua, Hubert Zimmerman e G\u00e9rard Le Lann, ant donau contributus mannus in su progetu de TCP chi Vint Cerf, su disinnadori principali suu, at acetau.\nMe in su 1981, s'agentzia americana po is progetus de circa avatzada de defensa (DARPA, \"Defense Advanced Research Projects Agency\") at publicau sa primu descritzioni de su protocollu Internet (IP, Internet protocol). Custu introduiat un'evolutzioni manna in su cuncetu de datagrama: sa framentatzioni\".\" Cun sa framentatzioni, incueddus de s'arretza podint impreai pachetus mannus (de s\u00f2litu, arretzas localis po minimai s'impreu de energia) e \u00e0terus podint pediri dimensionis prus piticas (arretzas de \u00e0rea manna, po minimai su tempus de arrespusta). Is nodus de arretza podint partziri is datagramas in pachetus prus piticus.\nMe in su 1999, sa Internet Engineering Task Force (IETF) at ofitzialisau s'imperu de \"Network address translation\" (NAT), giai impreau meda, chi permitit a prus dispositivus de cumpartziri su pr\u00f2priu indiritzu p\u00f9blicu. Cun NAT, s'esaurimentu de is indiritzus Internet est st\u00e8tiu atrassau, lassendi tempus po introdusi IPv6, sa generatzioni noa de is pachetus Internet cun indiritzus longus. Su princ\u00ecpiu initziali de una traspar\u00e8ntzia de arretza end to end de is datagramas no fiat arrespetau: is nodus NAT depiant manigiai unu stadu chi dipendiat in parti de sa connessioni.\nMe in su 2015, s'IETF at furriau s'arrecumanda sua \"informatzionali\" de su 1998, chi is nodus de incaminamentu de is datagramas faessint unu man\u00ecgiu ativu de coa (AQM, active queue management), po ndi fai un'arrecumanda prus forti \"mellus pr\u00e0tica atuali\". Su mollu de coa impreada in s'incumentzu fiat simpri meda e s'\u00f9nica cosa de arrangiai fiat sa longhesa, ma apustis est serbiu unu man\u00ecgiu prus cumplicau po amellorai e apoderai is prestatzionis de Internet.\nDefinitzioni.\nSa RFC 1594 definit su fueddu Datagrama comenti:\nSu datagrama depit essi auto-cunt\u00e8nniu chena fidi in sc\u00e0mbius precedentis poita ca no ddoi at connessioni o durada fissa intra duus puntus de comunicazioni comenti acontessit, po esempru, in sa parti manna de is tzerriadas telef\u00f2nicas.\nStrutura.\nD\u00f2nnia datagrama tenit duus cumponentis, un'intestu (header) e is datus de imbiai (payload). In s'intestu ddoi at totu is informatzionis po incaminai is datus de s'or\u00ecgini a su destinu.\nEsemprus.\nProtocollu Internet.\nSu Protocollu Internet (IP) definit standard po unus cantu tipus de datagramas. Po esempru, UDP est unu protocollu chi frunit unu serv\u00ectziu de datagrama intra duus elaboradoris acapiaus a s'arretza. IP etotu est unu servtziu de intrega de mess\u00e0gius dessintotu chena connessioni e no afid\u00e0bili. TCP, a s'imbressi, frunit unu serv\u00ectziu afid\u00e0bili cun connessioni."}
{"id": "20637", "revid": "10458", "url": "https://sc.wikipedia.org/wiki?curid=20637", "title": "Ritratu de fam\u00eclia (Voyager)", "text": "Su Ritratu de fam\u00eclia est una m\u00e0gini de su sistema solari pigada de Voyager 1 su 14 friaxu 1990 de una stesiada de giai 6 milliardus de chil\u00f2metrus de sa Terra. Sa m\u00e0gini intrea est unu mos\u00e0icu de \u00e0teras 60; custas funt is \u00f9rtimas fatas de Voyager, chi de insandus sighit perou a imbiai sa telemetria sua. Una de custas est sa famada Pale Blue Dot chi amostat sa Terra chi, pigada aici de tesu, aparit sceti che unu puntixeddu asulu.\nSa realizatzioni de custa m\u00e0gini dd'at b\u00f2fia Carl Sagan, astr\u00f2nomu, divulgadori scient\u00ecficu e autori de fantasci\u00e8ntzia.In sa m\u00e0gini ddoi funt ses pranetas, de manu manca a manu dereta: Giove, Terra, V\u00e8nere, Saturnu, Urano e Netunu. Merc\u00f9riu s'agat\u00e0t tropu acanta a su Soli po essi biu, Marte no est st\u00e8tiu agatau de is telec\u00e0meras de Voyager po mori de sa luxi de su Soli chi si spraxiat in s'\u00f2tica de su sistema e Plutone (insandus cunsiderau unu praneta) no est st\u00e8tiu fotografau poita ca, po mori de sa pitichesa sua e sa stesiada de su Soli, iat essi bessiu tropu scuru.\nSa m\u00e0gini cumpria parit fata a arrogus poita ca, po tenni su m\u00e0ssimu de is minudas, d\u00f2nnia suta-m\u00e0gini est st\u00e8tia fata cun tempus de esposidura e filtrus diferentis; po esempru su Soli est st\u00e8tiu fotografau impreendi su filtru prus scuru e su tempus de esposidura prus curtzu poss\u00ecbili po no strupiai su sistema de achirimentu de is fotografias.\nSa m\u00e0gini est st\u00e8tia pigada a agiumai 40,11 UA de sa terra, agiumai 32\u00b0 asuba de su pranu de s'ecl\u00ectica."}
{"id": "20638", "revid": "10458", "url": "https://sc.wikipedia.org/wiki?curid=20638", "title": "SHGb02+14a", "text": "SHGb02+14a est una fonte de r\u00e0diu-frecu\u00e8ntzia in s'isp\u00e0tziu c\u00f2smicu individuada dae su progetu SETI@home in martzu 2003 e annuntziada in New Scientist su 1 cabudanni 2004. Sa notoriedade sua est d\u00e8pida a su fatu de \u00e8ssere una poss\u00ecbile candidada pro is punnas de su progetu SETI (\"Search for Extra-Terrestrial Intelligence\", Chirca de vida inteligente extra-terrestre).\nSa fonte r\u00e0diu est istada osservada pro tres bortas, in una frecu\u00e8ntzia r\u00e0diu de belle 1420 MHz chi diat p\u00f2dere \u00e8ssere impreada dae extra-terrestres pro trasmissiones, pro sa curtzesa sua a sa frecu\u00e8ntzia de assorbimentu e irrajamentu de fotones de s'idr\u00f2genu.\nPiess\u00ecnnios e ispricadas.\n\"SHGb02+14a\" est situada in unu puntu intre is costellatziones de is Pisches e de su Mascu, una diretzione in ue non s'osservat perunu isteddu a prus pagu de 1000 annos lughe. In prus, su sinnale suo est d\u00e8bile meda. Sa frecu\u00e8ntzia de su sinnale tenet un'istesiadura lestra, chi diat currisp\u00f2ndere a s'emissione chi benit dae unu praneta chi \u00f2rbitat a una 40 bortas prus lestru de sa Terra a ingh\u00ecriu de su Sole. \u00d2nnia borta chi su sinnale est istadu retzidu, sa frecu\u00e8ntzia osservada est istada semper de 1420\u00a0MHz, est a n\u00e0rrere sa frecu\u00e8ntzia originale in antis de \u00f2nnia istesiadura. \nAnalizende custos piess\u00ecnnios, SETI@home at denegadu sa poss\u00ecbile natura extra-terrestre de su sinnale suo, ipotizada dae is m\u00e8dias. Diat p\u00f2dere \u00e8ssere un'artefatu de natura casuale, abbolotu c\u00f2smicu, o finas su resurtadu de unu problema t\u00e8cnicu."}
{"id": "20639", "revid": "10458", "url": "https://sc.wikipedia.org/wiki?curid=20639", "title": "BLC1", "text": "BLC1 (\"Breakthrough Listen Candidate 1\") est unu sinnali arr\u00e0diu candidau SETI agatau e osservau in abrili e maju 2019 e arrelatau po sa primu borta su 18 idas 2020, chi parit benni de sa diretzioni de su steddu prus acanta de su Sistema Solari, Proxima Centauri.\nSinnali.\nSa transidura faci a s'arr\u00f9biu chi aparessit in sa frecu\u00e8ntzia sua, cuncordu cun s'efetu Doppler, podit essi scuncordu cun su movimentu de de Proxima b, unu praneta de Proxima Centauri. Sa transidura Doppler in su sinnali est s'imbressi de su prev\u00ecdiu de s'arrodiamentu de sa Terra, innui sa frecu\u00e8ntzia de su sinnali crescit intamis de amenguai. Mancai su sinnali fessit st\u00e8tiu agatau de s'Arr\u00e0diu-telesc\u00f2piu de Parkers in s'interis de s'osservatzioni de Proxima Centauri, s'\u00e0ngulu de s'arraju de su telec\u00f2piu de Parkers at perm\u00ectiu de descriiri mellus sa diretzioni de innui benit, unu tundu de agiumai 16 arcumin\u00f9tus (prus o mancu 1/4 de gradu, metadi de sa longhesa angulari de sa Luna) in di\u00e0metru angulari, innui capit Proxima Centauri. Su sinnali tenit una frecu\u00e8ntzia de 982,002 MHz.\nSu sinnali arr\u00e0diu est st\u00e8tiu agatau in s'interis de 30 oras de osservatzionis de su progetu Breakthrough Listen in s'Osservat\u00f2riu Parkes in Austr\u00e0lia in abrili e maju 2019. In su mesi de idas 2020, \u00e0teras osservatzionis no funt arrenn\u00e8scias a torrai a agatai su sinnali, passu necess\u00e0riu a cunfirmai chi su sinnali siat una tecno-marcadura.\nEfetus ligaus poss\u00ecbilis.\nUnu documentu publicau de \u00e0terus atr\u00f2nomus 10 diis innantis de sa noa de BLC1 arrelatat sa scoberta de \"unu lampu \u00f2ticu luminosu e longu, acumpangiau de una s\u00e8rie de esplosionis de r\u00e0diu-frecu\u00e8ntzia intensas e cuncordas\" de Proxima Centauri fintzas in abrili e maju 2019. Sa scoberta insoru no est st\u00e8tia ligada cun sa de BLC1 de is sientistas e is m\u00e8dias incumentzendi de gennaxu 2021, ma \u00ecmplicat chi is pranetas a giru de Proxima Centauri \u00e0teras nanas arr\u00f9bias iant a podi essi inabit\u00e0bilis po umanus e \u00e0terus organismus connotus.\nIn friaxu 2021, unu st\u00f9diu nou at inditau chi su princ\u00ecpiu copernicanu escluit chi BLC1 siat unu sinnali arr\u00e0diu tecon\u00f2gicu de su sistema de Alpha Centauri."}
{"id": "20640", "revid": "7227", "url": "https://sc.wikipedia.org/wiki?curid=20640", "title": "Sinnale Wow!", "text": "Sinnale Wow! est unu sinnale r\u00e0diu a banda istrinta chi est istadu rilevadu dae s'astr\u00f2nomu Jerry R. Ehman su 15 austu 1977, mentras traballaiat a su progetu de chirca de vida extra-terrestre SETI, cun su r\u00e0diu-telesc\u00f2piu Big Ear de s'Universidade istatale de s'Ohio. Is piess\u00ecnnios de su sinnale ant fatu pensare a un'or\u00ecgine esterna a sa Terra e a su Sistema Solare. Duradu 72 segundos, su sinnale no est istadu prus torradu a rilevare.Ehman, ispantadu, at marcadu in ruju su c\u00f2dighe alfa-num\u00e8ricu de su sinnale in s'imprenta de su r\u00e0diu-telesc\u00f2piu e at annotadu su cummentu \u00abWow!\u00bb, espressione chi a pustis at donadu su n\u00f2mine a su sinnale.\nMinudas t\u00e8cnicas.\nIntensidade e larghesa de banda de su sinnale.\nIs l\u00ecteras de su c\u00f2dighe marcadu, \"6EQUJ5\", descrient sa variatzione de s'intensidade de su sinnale. Un'isp\u00e0tziu marcat un'intensidade cumpresa intre 0 e 0,999, is n\u00f9meros dae 1 a 9 indicant intensidade de 1,000 a 9,999, mentras intensidades superiores a 10,0 sunt sinnaladas cun una l\u00ectera ('A' currispondet a intensidade intre 10,0 e 10,999, 'B' a intensidade dae 11,0 a 11,999, etc). Su balore 'U' (un'intensidade intre 30,0 e 30,999) est istada s'intensidade prus arta mesurada dae su telesc\u00f2piu.\nSa larghesa de banda de su sinnale est uguale o inferiore a 10 kHz (cada colunna de s'imprenta currispondet a unu canale ampru 10\u00a0kHz; su sinnale est presente in una colunna isceti). Sunt istados agatados duos diferentes balores pro sa frecu\u00e8ntzia sua, 1420,356 MHz (J. D. Kraus) e 1420,456\u00a0MHz (J. R. Ehman), ambos acanta de sa frecu\u00e8ntzia de sa l\u00ecnia a 21 cm de s'idr\u00f2genu, a 1420,405\u00a0MHz.\nPositzione de su sinnale.\nSunt istadas agatadas duas poss\u00ecbiles coordinadas ecuatoriales:\nAmbas coordinadas tenent declinatzione =-27\u00b003' \u00b1 20' (\u00e8poca B1950.0) e intrant in sa l\u00e0cana sud-orientale de sa costellatzione de Sagit\u00e0riu.\nSu r\u00e0diu-telesc\u00f2piu Big Ear fiat fissu e isfrutaiat su rodiamentu de sa Terra pro parmigiare su chelu. A sa lestresa de rotatzione de sa Terra, cunsiderada fintzas sa larghesa de sa bentana de osservatzione de su Big Ear, su telesc\u00f2piu podiat osservare unu cale si siat puntu isceti pro 72 segundos. Duncas fiat carculadu chi unu sinnale extra-terrestre esseret registradu pro 72 segundos giustos, e s'intensidade registrada de cussu sinnale diat \u00e0ere ammustradu un'artziamentu graduale pro is primos 36 segundos \u2013 finas a cando su sinnale r\u00e0diu non segudaiat su tzentru de sa bentana se\u00a0osservatzione \u2013 sighidu dae una m\u00e8ngua progressiva.\nInsandus, siat pro sa durada sua de 72 segundos, siat pro sa forma sua, su sinnale diat t\u00e8nnere un'or\u00ecgine extra-terrestre.\nChircas pro sa repetidura de su sinnale.\nSu telesc\u00f2piu Big Ear impreaiat duas \"antennas a trumba\" pro chircare sinnales; su sinnale Wow! est istadu rilevadu in unu de custos f\u00e0scios de rilevadores, ma no in s'\u00e0teru. Issu diat \u00e8ssere tando d\u00e8pidu ap\u00e0rrere fintzas tres minutos a pustis (o in antis), ma no est istadu de aici.\nEhman at osservadu sena res\u00e8ssida chirchende sa repetidura de su sinnale impreende su Big Ear su mese imbeniente a su rilevamentu.\nIn su 1987 e in su 1989, Robert Gray at chircadu s'eventu impreende s'antenna a filerina META in s'Oak Ridge Observatory, ma sa trasmissione non s'est torrada a presentare. Gray at intentadu fintzas in su 1995 e in su 1996 impreende su Very Large Array, meda prus balente de su Big Ear, e in su 1999 impreende su r\u00e0diu-telesc\u00f2piu de 26 metros de s'Universidade de sa Tasm\u00e0nia de Hobart.\nSunt istadas fatas ses osservatziones de 14 oras cadauna, in positziones a giru de su puntu de or\u00ecgine computadu de su sinnale, ma non est istadu prus rilevadu nudda de pretzisu a su sinnale Wow!.\nSu sinnale Wow! in sa cultura de massa.\nSi faghet riferimentu a su sinnale in sa s\u00e8rie TV \"X-Files\": in s'epis\u00f2diu de abertura de sa segunda istajone, \"Little Green Man\", s'agente Dana Scully inv\u00e8stigat s'or\u00ecgine de unu sinnale r\u00e0diu disconnotu chi su cump\u00e0ngiu suo, Fox Mulder, aiat recuperadu a pustis de un'abbistada UFO a su R\u00e0diu-telesc\u00f2piu de Arecibo in Puerto Rico chi s'\u00f2cupat de su SETI. Ddoe at un'\u00e0teru riferimentu in sa cantzone de su grupu musicale istadunidensu The Dandy Warhols, intitulada \"\"SETI vs the wow\"! \"Signal\"\" (in s'album \"This Machine\", publicadu su 24 abrile 2012)."}
{"id": "20641", "revid": "10458", "url": "https://sc.wikipedia.org/wiki?curid=20641", "title": "Frank Drake", "text": "Frank Donald Drake (Chicago, 28 maju 1930) est unu astr\u00f2nomu e astrof\u00ecsicu istadunidensu.\nEst connotu pro \u00e0ere fundadu in pari cun Carl Sagan su SETI e pro s'ecuatzione chi portat su n\u00f2mine suo (ecuatzione de Drake), referida a sa possibilidade de s'esist\u00e8ntzia de formas de vida inteligente extra-terrestre.\nGiovanesa e istrutzione.\nGiai a gi\u00f2vanu, Drake amaiat s'eletr\u00f2nica e sa ch\u00ecmica. Contat de \u00e0ere cunsideradu sa possibilidade de s'esist\u00e8ntzia de vida in \u00e0teros pranetas giai a s'edade de oto annos, ma non at chistionadu de custa idea cun sa fam\u00eclia sua o is maistros pro more de is ideologias religiosas fortes chi esistiant.\nS'est iscritu a sa Cornell University gr\u00e0tzias a una bursa de ist\u00f9diu in eletr\u00f2nica. In cue at incumentzadu a istudiare astronomia. Is ideas suas in contu de sa possibilidade de s'esist\u00e8ntzia de vida extra-terrestre sunt istadas afortiadas cando at l\u00e8ghidu un'iscritu de s'astrof\u00ecsicu Oto Struve in su 1951. A pustis de su \"college\" at traballadu pro pagu tempus in su campu de s'eletr\u00f2nica e posca s'est laureadu in r\u00e0diu-astronomia in s'Universidade de Harvard.\nCarriera.\nDrake at incumentzadu sa carriera sua cun sa chirca r\u00e0diu-astron\u00f2mica in su National Radio Astronomy Observatory (NRAO), in Green Bank, Virginia Otzidentale e a pustis in su Jet Propulsion Laboratory. At fatu misuratziones de importu chi ant rilevadu sa pres\u00e8ntzia de sa magnetosfera e de s'ionosfera gioviana.\nIn su 1960 Drake at giutu sa prima chirca r\u00e0diu de un'abbistesa extra-terrestre, connota comente Progetu Ozma. No est istada agatada peruna evid\u00e8ntzia de sinnales alienos. Drake cunsideraiat su \u201ccuntatu\u201d a suta de forma de sinnales luminosos o r\u00e0diu inevit\u00e0bile in is annos benidores.\nIn su 1961, paris a J. Peter Pearman, at organizadu sa prima cunfer\u00e8ntzia a pitzus de su SETI in su NRAO. Inoghe at propostu a unos d\u00f2ighi iscientziados s'ecuatzione sua famada, unu tentativu de carculare su n\u00f9meru de tziviltades extra-terrestres inteligentes presentes in sa Gal\u00e0ssia nostra chi diamus a p\u00f2dere pensare de cuntatare. Su problema beru in su c\u00e0rculu de custu n\u00f9meru est in su pagu connoschimentu chi tenimus de is fatores de custa ecuatzione.\nDrake at pigadu parte a is primos ist\u00f9dios de is pulsar, est istadu professore in sa Cornell University (1964-1984) e diretore de s'Osservat\u00f2riu de Arecibo.\nIn su 1972 at disenniadu in pari cun Carl Sagan sa piastra collocada in is sondas Pioneer 10 e 11, su primu mess\u00e0giu f\u00ecsicu imbiadu in s'isp\u00e0tziu. Sa piastra est istada progetada pro dda p\u00f2dere cumprendere un'extra-terrestre chi dd'agataret, mentras in su 1974 at iscritu su Mess\u00e0giu de Arecibo, imbiadu cara a s'Ammassu Globulare de Ercole, a 25.000 annos lughe dae sa Terra. De sighida at coordinadu fintzas sa creatzione de su Voyager Golden Record. In su 1974 est istadu el\u00e8gidu in s'American Academy of Arts and Sciences.\nDrake est istadu su presidente de sa Sotziedade astron\u00f2mica de su Patz\u00ecficu, est unu membru de s'Acad\u00e8mia Natzionale pro is Si\u00e8ntzias e est impinnadu in su Progetu Phoenix, ligadu a su SETI.\nEst professore meritosu de astronomia e astrof\u00ecsica a s'Universidade de sa Calif\u00f2rnia, in ue est istadu fintzas pr\u00e8side de Si\u00e8ntzias naturales (1984-88).\nOnores.\nA Drake est istadu dedicadu unu planet\u00e0riu in sa Norwood High School, a Norwood in Ohio.\nDd'ant dedicadu un'aster\u00f2ide, 4772 Frankdrake ."}
{"id": "20642", "revid": "12712", "url": "https://sc.wikipedia.org/wiki?curid=20642", "title": "Annu Europeu de sas Ferrovias", "text": "A su 2021 l'ant proclamadu Annu Europeu de sas Ferrovias .\nIst\u00f2ria.\nIn su mese de l\u00e0mpadas 2020 Anna Deparnay-Grunenber, membru de su Partidu de sos Birdes Europeos, presentat unu progetu de relatzione a sa Cummissione pro sos Trasportos e su Turismu (in inglesu: TRAN, P\"arliament's Committee on Transport and Tourism\") in calidade de reladora .\nSu 14 de santugaine 2020, su TRAN votat casi a s'unanimidade sa proposta pro s'istitutzione de un'Annu Europeu de sas Ferrovias .\nSu 4 de martzu 2020, sa Cummissione Europea p\u00f9blicat una proposta relativa a sa creatzione de un'Annu Europeu de sas Ferrovias a manera chi potzat \u00e8ssere sutaposta a s'es\u00e0mene de su Parlamentu Europeu e de su Cuss\u00ecgiu .\nSu 24 de l\u00e0mpadas 2020, su Cons\u00ecgiu de s'Unione Europea sustentat sa proposta e nche torrat a mandare unu mandadu negotziale a sas delegatziones respons\u00e0biles de su dossier .\nSu 23 de nadale 2020, sa detzisione n\u00ba2020 / 2228 de su Parlamentu Europeu e de su Cuss\u00ecgiu, publicada in sa Gazeta Ufitziale de s'Unione Europea, cunfirmat sa creatzione de un'Annu Europeu dedicadu a sa ferrovia .\nCustu eventu dedicadu a sa mobilidade ferrovi\u00e0ria s'insertat in unu cuntestu pol\u00ecticu influentzadu dae sa pandemia Covid-19 e dae unos progetos de ripresa econ\u00f2mica atzentrados in sa transitzione energ\u00e8tica, Patu Birde pro s'Europa essende unu pilastru tzentrale de custa pol\u00ectica .\nInitziativas.\nIn su mese de Idas de su 2020, SNCF, \u00d6BB (Ferrovias Federales Austr\u00ecacas), Deutsche Bahn (Sotziedade pro atziones de sas Ferrovias Tedescas) e SBB (Ferrovias Federales Isv\u00ectzeras) firmant un'ac\u00f2rdiu pro collaborare a s'isvilupu de 4 l\u00ecnias Nightjet agiuntivas chi diant collegare sas tzitades de Vienna, M\u00f2nacu, Parigi, Zurigu, Col\u00f2nia e Amsterdam dae su 2021. Unu collegamentu ferrovi\u00e0riu a de note intre Zurigu e Bartzellona est prev\u00ecdidu pro su 2024 .\nSa cooperativa colletiva frantzesa Les Oiseaux de Passage lantza unu bandu de collaboratzione pro creare unu cat\u00e0logu de ofertas tur\u00ecsticas in Europa chi pertocant a sa ferrovia e a sa mobilidade susten\u00ecbile, cun collegamentos ferrovi\u00e0rios e mar\u00ectimos dae sa Germ\u00e0nia a sa Sardigna, fraighende un'oferta tur\u00ecstica indipendente dae su trasportu a\u00e8reu dae continente a \u00ecsula .\nS'11 de fre\u00e0rgiu 2021, s'ass\u00f2tziu La Maison de l'Europe de Paris organizat una cunfer\u00e8ntzia subra s'Annu Europeu de sas Ferrovias. Ddoe part\u00e8tzipat Karima Delli, presidente de sa Cummissione Trasportos e Turismu .\nSu 29 martzu 2021, sa Cummissione Europea, presidiada de su Portugallu, at organizadu s'inghitzu ufitziale de s'Annu Europeu de sas Ferrovias ."}
{"id": "20643", "revid": "7227", "url": "https://sc.wikipedia.org/wiki?curid=20643", "title": "Birdes / Alle\u00e0ntzia L\u00ecbera Europea", "text": "Su grupu de sos Birdes/Alle\u00e0ntzia L\u00ecbera Europea (Birdes/ALE) (in inglesu: \"The Greens \u2013 European Free Alliance\", G/EFA; in frantzesu: \"Les Verts \u2013 Alliance Libre Europ\u00e9enne\", Verts/ALE) est unu grupu pol\u00ecticu de su Parlamentu Europeu ambientalista, regionalista e progressista n\u00e0schidu in su 1999. Partetz\u00ecpant a custu grupu su Partidu Birde Europeu (giai Federatzione Europea de sos Partidos Birdes), s'Alle\u00e0ntzia L\u00ecbera Europea, su Partidu Pirata Europeu e Volt Europa.\nA pustis de sas eletziones europeas de su 2019 su grupu parlamentare fiat costituidu de 75 eurodeputados, su n\u00f9meru prus artu mai otentu in s'ist\u00f2ria sua, lompende dae 16 Istados membros, e fiat su de bator grupos parlamentares prus mannos in s'Euroc\u00e0mera. Cun sa bessida de su Rennu Unidu dae s'Unione Europea su 31 ghenn\u00e0rgiu 2020 su grupu parlamentare at p\u00e8rdidu sos \u00f9ndighi eurodeputados brit\u00e0nnicos (Partidu Birde de Inghilterra e Galles, Partidu Natzionale Iscotzesu e Plaid Cymru). Cun sa redistributzione de unu tzertu n\u00f9meru de s\u00e8gios a pustis de sa Brexit, su 1 fre\u00e0rgiu 2020 bator eurodeputados noos, el\u00e8ghidos in \u00c0ustria, Finl\u00e0ndia, Frantza e Isv\u00e8tzia, s'ant aunidu a sos Birdes/ALE. Su 30 cabudanni 2020 s'eurodeputada polaca Sylwia Spurek colat dae su grupu S&amp;D a sos Birdes/ALE. Su 9 nadale 2020, bator eurodeputados italianos el\u00e8ghidos cun su Movimentu 5 Isteddos (R\u00f2ida De Amato, Ignazio Corrao, Eleonora Evos e Piernicola Pedicini) sunt intrados a f\u00e0ghere parte de sos Birdes/ALE comente a indipendentes, batinde su grupu parlamentare a su n\u00f9meru atuale de 73 membros.\nIst\u00f2ria de su grupu.\nSu grupu n\u00e0schet in su 1999 dae sa fusione de duos grupos: su \"Grupu Birde a su Parlamentu Europeu\", ativu dae su 1989, e su \"Grupu de s'Alle\u00e0ntzia Radicale Europea\", ativu dae su 1994.\nSu grupu collit deputados de duos partidos pol\u00ecticos europeos diferentes: su Partidu Birde Europeu (s'ex Federatzione Europea de sos Partidos Birdes), de ispiratzione ambientalista e ecologista, e s'Alle\u00e0ntzia Libera Europea, chi aunit sos movimentos autonomistas, indipendentistas e regionalistas de tzentru-sinistra de sas natziones europeas sena Istadu. A manera generale s'alle\u00e0ntzia at cherfidu limitare s'intrada de sos membros suos a sos partidos progressistas e atzetende carchi indipendentes solu si est de custu orientamentu.\nA sas Eletziones europeas de su 1999 resurtant su de bator grupos cun 48 deputados. Heidi Hautala e Paul Lannoye nde sunt sos presidentes.\nA sas Eletziones europeas de su 2004 si cunfirmant comente su de bator grupos cun 42 deputados. Su tedescu Daniel Cohn-Bendit e sa birde italiana Monica Frassoni (giai eurodeputada pro sos Birdes belgas) nde sunt sos presidentes. In sas eletziones Alle\u00e0ntzia 90/I Birdes tenet fortuna meda; est una de sas formatziones pol\u00ecticas prus mannas de sa Germ\u00e0nia; partetzipat a su grupu fintzas su movimentu olandesu anti-corrutzione \"Europa Trasparente\".\nA sas Eletziones europeas de su 2009 sunt galu su de bator grupos cun 55 deputados. Si cunsol\u00ecdat de Alle\u00e0ntzia 90/I Birdes e est cunfirmada sa res\u00e8ssida de sos Birdes frantzesos cun sa lista \"Europe \u00c9cologie\". No otenent rapresentantes sos Birdes italianos, sende chi sa lista Sinistra e Libertade, a cale ant aderidu, no at segudadu su quorum de su 4%. A su grupu aderisce fintzas su Partidu Pirata, partidu isvedesu chi bolet modificare su copyright e su deretu de autore in generale.\nA sas Eletziones europeas de su 2019 su grupu candidat a Ska Keller e a Bas Eickhout comente a \"Spitzenkandidaten\" a sa Cummissione europea. Sos Birdes/ALE sunt torra su de bator grupos prus ampros in s'Eurocamera, cun 75 s\u00e8gios subra 751. Sa prima borta benit el\u00e8ghidu a su Parlamentu Europeu un'esponente de su partidu Volt Europa, su tedescu Damian Boeselager chi, cun una detzisione de majoria de su partidu suo s'aunit a su grupu Birdes/ALE . Sos Presidentes de su grupu Birdes/ALE sunt sa tedesca Ska Keller e su belga Philippe Lamberts. Duos esponentes de su grupu sunt el\u00e8ghidos Vitzepresidentes de su Parlamentu europeu: Heidi Hautala (el\u00e8ghida cun 336 votos a su primu turnu) e Marcel Kolaja (el\u00e8ghidu cun 426 votos a su segundu turnu) .\nA pustis de sa Brexit, de sa redistributzione de carchi s\u00e8giu a s'internu de s'Eurocamera e de s'adesione de un'eurodeputada polaca (Sylwia Spurek) e bator eurodeputados italianos (R\u00f2ida De Amato, Ignazio Corrao, Eleonora Evos, Piernicola Pedicini) comente a indipendentes, su grupu arresonare contat 73 membros in su mese de ghenn\u00e0rgiu 2021.\nSu 13 ghenn\u00e0rgiu 2021 s'eurodeputadu tedescu Nico Semsrott at annuntziadu de s'\u00e8ssere illacanadu de su partidu Die PARTEI, detzidende de abarrare membru de su grupu Birdes/ALE comente a indipendente."}
{"id": "20644", "revid": "19186", "url": "https://sc.wikipedia.org/wiki?curid=20644", "title": "Verdi/Alleanza Libera Europea", "text": ""}
{"id": "20645", "revid": "7227", "url": "https://sc.wikipedia.org/wiki?curid=20645", "title": "David Cross", "text": "David Cross (Roswell, Georgia, 4 de abrile, 1964) est unu c\u00f2micu, iscritore, diretore tzinematogr\u00e0ficu e atore americanu.\nEst connotu pro is cumm\u00e8dias \"stand-up\" suas, sa s\u00e8rie HBO \"Mr. Show\" (1995-1999), e su person\u00e0giu Tobias F\u00fcnke in sa \"sitcom\" \"Arrested Development\" (2003-2019).\nAt b\u00ecnchidu su pr\u00e8miu \"Primetime Emmy Award for Outstanding Writing for a Variety Series\" (pro s'iscritura primorosa de una s\u00e8rie de variedade) pro su traballu suo in sa s\u00e8rie \"The Ben Stiller Show\"\".\""}
{"id": "20646", "revid": "10458", "url": "https://sc.wikipedia.org/wiki?curid=20646", "title": "Anguli", "text": "Cun anguli inditaus una pariga de retzetas sardas:\nSu cocoi cun s'ou.\nAcinnus st\u00f2ricus.\nSa costum\u00e0ntzia de arregalai ous po festai s'arribu de su beranu est antiga meda, cun or\u00ecgini in sa P\u00e8rsia antiga, sendi chi s'ou est unu s\u00ecmbolu de vida noa. S'evolutzioni prus connota de custa traditzioni est s'ou de Pasca de ciuculati, n\u00e0sciu forsis in Fr\u00e0ncia in su tempus de Luisi XVI o imbentau de is maistus de ciuculati torinesus in su '700. Cun su cristian\u00e8simu, s'ou est bessiu s\u00ecmbolu de sa resurretzioni de Ges\u00f9s.\nSu pani.\nS'anguli est unu pani de s\u00ecmbula traballau a fini cun s'impreu de unus cantu trastus che sa serreta, un'arrasoiedda o fintzas a unga. Est de s\u00f2litu fatu a forma de animaleddus che pillonis o puddas, ma fintzas de gruxi, puba o froris. In sa preparatzioni si ponit un'ou cotu a tostau in mesu e s'arregalat me is diis de Pasca a sa pr\u00f2piu manera de s'ou de ciuculati, comenti amosta de stima o po augurai sorti po su benidori. Ddoi at fintzas variedadis de sa pr\u00f2piu retzeta chi no portant s'ou, impreadas in su connotu de is fam\u00eclias prus p\u00f2beras chi no podiant agiungi s'ou. Un'esempru est sa versioni cun sa m\u00e8ndula.\nS'anguli 'e cibudda.\nEst unu pratu p\u00f2beru de sa traditzioni ollastrina fatu cun farra, cibudda, casu, lardu de porcu e \u00e0terus ingredientis. Ddu coint, candu fait, in su forru a linna asuba a is follas de c\u00e0uli. Si podit papai comenti \"primu pratu\" o comenti smurtzu (pastu lestru)."}
{"id": "20647", "revid": "12712", "url": "https://sc.wikipedia.org/wiki?curid=20647", "title": "Cocoi cun s'ou", "text": ""}
{"id": "20648", "revid": "12712", "url": "https://sc.wikipedia.org/wiki?curid=20648", "title": "Pani cun s'ou", "text": ""}
{"id": "20649", "revid": "12712", "url": "https://sc.wikipedia.org/wiki?curid=20649", "title": "Anguli 'e cibudda", "text": ""}
{"id": "20652", "revid": "2404", "url": "https://sc.wikipedia.org/wiki?curid=20652", "title": "K\u00e8nya", "text": ""}
{"id": "20653", "revid": "2404", "url": "https://sc.wikipedia.org/wiki?curid=20653", "title": "Ecuador", "text": ""}
{"id": "20654", "revid": "2404", "url": "https://sc.wikipedia.org/wiki?curid=20654", "title": "Quito", "text": "Quito(ufitzialmente \"San Francisco de Quito\") est una tzitade de unos 1.609.418 bividores, capitale de Ecuad\u00f2r, cabulogu de sa Prov\u00ecntzia de su Pichincha e sede de su Distritu Metropolitanu de Quito.\nEst situada subra su lutone idrogr\u00e0ficu de Guayllabamba, a is pees orientales de su istratuvulcanu ativu Pichincha, in s'ala otzidentale de sos Andes. S'agatat a un'art\u00e0ria de 2850 m subra de su livellu de su mare, cosa chi nde faghet sa segunda capitale amministrativa prus arta de su mundu, a pustis de La Paz. Sa populatzione de s'\u00e0rea urbana contat unos 2.239.191 bividores. Sa tzitade est partzida in 32 unidades amministrativas, is \"Parroquias\", chi sunt partzidas issas etotu in \"barrios\".\nSa data de sa fundatzione est dudosa. Is primos aposentamentos subra de su montigru (El Inga) sunt atestados mill\u00e8nnios in antis de Cristu. Nointames sa data de naschimentu ufitziale de sa tzitade est cunsiderada su 6 nadale de su 1534 cun sa conchista ispagnola. Est istada sa prima tzitade decrarada, paris cun Crac\u00f2via in Pol\u00f2nia, comente a Patrim\u00f2niu de s'umanidade de s'UNESCO, su 18 cabudanni 1978. In su 2008 est istada numenada sede de s'Unione de is Natziones Sudamericanas (Unasur)."}
{"id": "20655", "revid": "10458", "url": "https://sc.wikipedia.org/wiki?curid=20655", "title": "Netflix", "text": "Netflix est una sotziedade istadunidensa de ispartzidura bia Internet de film, s\u00e8ries televisivas e \u00e0teros c\u00e0bidos de intratenimentu a pagamentu. Est istada fundada dae Reed Hastings e Marc Randolph su 29 austu 1997 in Scotts Valley, Calif\u00f2rnia. In su 2013, Netflix at ismanniadu sa produtzione tzinematogr\u00e0fica e televisiva e sa ispartzidura in l\u00ecnia. Sa sea tzentrale est in Los Gatos, Calif\u00f2rnia. \u00c0teras seas sunt istadas creadas a pustis in is Paisos B\u00e0scios, Brasile, \u00ccndia, Giapone, Corea de su Sud, Isp\u00e0nnia, Frantza, Rennu Unidu, Germ\u00e0nia e in It\u00e0lia. Est una de is prus aziendas mannas chi trasmitint pell\u00ecculas e s\u00e8ries tv in l\u00ecnia, in pari cun Apple TV+, Prime V\u00ecdeos, HBO Max, Hulu, Peacock, Disney+ e Starz Play.\nEst n\u00e0schida comente faina de n\u00f2litu de DVD e videogiogos. Is impitadores podiant prenotare is discos bia Internet, retzende\u00b7ddos in domo pro m\u00e8diu de su serv\u00ectziu postale. Dae su 2007 s'azienda at ativadu unu serv\u00ectziu de trasmissione in l\u00ecnia a dimanda, a disponimentu pro is abbonados, chi est essidu chitzo sa faina sua printzipale. In su 2011 Netflix aiat annuntziadu chi diat \u00e0ere sighidu su serv\u00ectziu de n\u00f2litu de discos comente serv\u00ectziu separadu pro m\u00e8diu de una sussidi\u00e0ria noa, Qwikster. Pro more de is ch\u00e8scias de is impitadores e de sa p\u00e8rdida de balore de sa sotziedade a pustis de s'ann\u00f9ntziu, sa bidea est istada arrimada e su serv\u00ectziu de n\u00f2litu sighit a suta de su n\u00f2mine de Netflix etotu.\nNetflix est intradu in su setore de sa produtzione in su 2013, presentende sa prima s\u00e8rie sua, \"House of Cards\". Dae insandus at ismanniadu meda sa produtzione de film e telefilm, oferende cuntentos \"originales Netflix\". At publicadu unas 126 s\u00e8ries o film originales in su 2016, prus de cale e chi siat \u00e0tera retze o canale bia cavu. In abrile 2020 Netflix est arribbada a unos 180 milliones de abbonados in su mundu. \nIst\u00f2ria.\nNetflix est istada fundada su 19 austu 1997 in Scotts Valley, Calif\u00f2rnia, dae Marc Randolph e Reed Hastings. Randolph at traballadu comente diretore marketing pro sa sotziedade de Hastings, Peri Atria. Randolph est istadu unu de is co-fundadores de MicroWarehouse, una sotziedade de b\u00e8ndida pro posta de elaboradores, e a pustis est istadu pigadu dae Borland International comente vitzepresidente de su marketing. Hastings, iscientziadu inform\u00e0ticu e matem\u00e0ticu, at b\u00e8ndidu Pure Atria a Rational Software Corporation in su 1997 pro 700 milliones de dollaros in su chi est istadu s'achirimentu prus ricu in s'ist\u00f2ria de sa Silicon Valley. Ant tentu s'idea de Netflix mentras biagiaiant intre is domos issoro in Santa Cruz e sa sea de Pure Atria in Sunnyvale abetende chi is reguladores guvernativos aprovarent sa fusione, mancari chi Hastings apat contadu ist\u00f2rias diferentes subra s'imbentu.\nHastings at imbestidu $2,5 milliones in contantes pro s'inghitzu de Netflix. Randolph at ammiradu sa sotziedade noa de cumm\u00e8rtziu eletr\u00f2nicu Amazon e at b\u00f2lidu agatare una categoria ampra de art\u00ecculos port\u00e0tiles de b\u00e8ndere in Internet impreende unu mollu pretzisu. Ant cunsideradu e refudadu is nastros VHS ca fiant tropu caros de arreguare e tropu delicados de imbiare. Cando ant int\u00e8ndidu faeddare de DVD, dispon\u00ecbiles isceti in pagos mercados in su 1997, ant proadu su cuntzetu de b\u00e8ndere o annolitare DVD pro posta, imbiende unu compact disc a sa domo de Hastings in Santa Cruz. Cando su discu est arribbadu intatu, ant detz\u00ecdidu de printzipiare s'ind\u00f9stria de b\u00e8ndida e n\u00f2litu de v\u00ecdeu de 16 milliardos de dollaros. A s'ispissu narant chi Hastings at detz\u00ecdidu de aviare Netflix a pustis de \u00e8ssere istadu multadu pro $40 in una butega Blockbuster pro \u00e0ere torradu tardu una c\u00f2pia de Apollo 13 ma custa est un'ist\u00f2ria chi issu e Randolph ant imbentady pro ispiegare su mollu de neg\u00f2tziu e sa motivatzione de s'azienda. S'atividade de Netflix est incumentzada su 14 abrile 1998, cun 30 dipendentes isceti e 925 DVD a disponimentu cun tarifas e iscad\u00e8ntzias pretzisas a is de su rivale suo Blockbuster.\nDae su 2010, cun s'espansione de s'oferta in \u00e0teros paisos, prus che totu in su Sudamerica e in Europa, e s'inghitzu de produtziones originales, Netflix at registradu una cr\u00e8schida lestra de popularidade, superende in su 2014 is 50 milliones de abbonados, prus de 35 milliones de custos in is Istados Unidos. Dae su ghenn\u00e0rgiu 2016 Netflix su serv\u00ectziu de streaming est a disponimentu in prus de 190 paisos, segudende in su matessi mese 74 milliones de clientes, 44 milliones in sos Istados Unidos. A sa fine de su 2016 Netflix est su prus frunidore manu de c\u00e0bidos a dimanda: 93,8 milliones de abbonados (cun 19,0 milliones de ativatziones noas netas contra is 17,4 milliones in su 2015), 8.3 milliardos de ricavos (+35% annuale) e cun \u00f9tiles paris a 188 milliones (+54%).\nIn su 2020 Netflix cuntzentrat is risursas suas in sa creatzione de c\u00e0bidos originales noos pro more de sa n\u00e0schida e pres\u00e8ntzia de concurrentes medas, resessende in su primu trimestre de su 2020 a segudare 182 milliones de impitadores totales, gr\u00e0tzias puru a sa medida de sa cuarantena pro cumb\u00e0tere sa Pand\u00e8mia de COVID-19, chi at obligadu is persones in totu su mundu a abarrare in domo e chircare maneras pro passare su tempus ."}
{"id": "20656", "revid": "10458", "url": "https://sc.wikipedia.org/wiki?curid=20656", "title": "Blockbuster (azienda)", "text": "Blockbuster, Inc. est istada una sotziedade de ispainadura istadunidensa, fundada in su 1985 in Dallas (Texas) e fallida in su 2013. Sa faina printzipale sua fiat su n\u00f2litu de produtos \"home video\" e videogiogos e, a pustis, in s'ispainadura digitale de c\u00e0bidos.\nA pustis de su fallimentu, subravivet una butega Blockbuster in Bend (Oregon).\nIst\u00f2ria.\nSa prima butega Blockbuster est istada aberta in Dallas, Texas, in su 1985. In is deghe annos imbenientes su n\u00f9meru de butegas in is Istados Unidos est arribadu a 4800. In s'\u00ecnteri, in su 1989, s'azienda at comporadu una cadena inglesa chi esistiat giai e at abertu sa prima butega in Europa. In is annos 1990 Blockbuster at abertu butegas in 25 paisos, comente Canad\u00e0, Austr\u00e0lia, Zelanda Noa, Giapone, Isv\u00ectzera, Brit\u00e0nnia Manna, Portugallu, Danimarca, Israele, M\u00e8ssicu, Argentina e It\u00e0lia, in ue est arribada in su 1994 pro m\u00e8diu de una \"joint venture\" cun Standa-Fininvest. In su 1994 Blockbuster est comporada dae sa Viacom, una sotziedade de intratenidura e comunicatzione istadunidensa. \nFache a sa fine de is annos 2000 est incumentzadu unu per\u00ecodu de crisi manna pro s'azienda. Is dificultades in unas cantas natziones, comente a is Istados Unidos, sunt ligadas a sa res\u00e8ssida de serv\u00ectzios simigiantes comente cuddu ofertu dae sa cuncurrente Netflix. In custu per\u00ecodu s'azienda abbandonat luego su mercadu i unos cantos paisos comente Isp\u00e0nnia e Portugallu; in \u00e0teros, comente s'It\u00e0lia, Blockbuster intentat de s'adderetzare sena nche res\u00e8ssere.\nSa dificultade econ\u00f2mica de Blockbuster sighit fintzas in su 2010, annu in ue arribat sa detzisione de aviare su protzedimentu fallimentare. Su matessi annu s'azienda decrarat bancarota apellende\u00b7si a su \"Cap\u00ectulu 11\" de sa lege fallimentare istadunidensa, intentende un'ass\u00e8tiu aziendale nou atzentradu prus che totu in sa ispainadura digitale, chi insandus fiat ancora una novidade.\nIn su 2011 Blockbuster intentat un'aviu nou, cun sa b\u00e8ndida a Dish Network. In s'\u00ecnteri per\u00f2 ann\u00f9ntziat s'abbandonu de su mercadu canadesu, sighidu in su 2012 fintzas de s'italianu. S'annu a pustis Dish Network ann\u00f9ntziat sa serrada de \u00e0teras 300 butegas in is Istados Unidos: sa noa ponet fine a un'\u00e8poca, sa de su n\u00f2litu \u00abf\u00ecsicu\u00bb de produtos audiovisivos.\nDae su 2019 subravivet un'\u00f9nica butega Blockbuster in su mundu, in sa tzitadina de Bend, in Oregon, chi pro is piess\u00ecnnios de su logu (pagu pobuladu e duncas pagu conn\u00e8tidu a Internet) sighit in manera positiva s'atividade, agiudada fintzas dae is nost\u00e0lgicos chi lompent de foras; mancari impreet su logo e su n\u00f9mene de sa cadena, sa butega est aut\u00f2noma e de propiedade de is gestores suos."}
{"id": "20657", "revid": "12712", "url": "https://sc.wikipedia.org/wiki?curid=20657", "title": "Dii mundiali de m\u00e8ngua de su gastu militari", "text": "Su 12 de abrili est sa Dii mundiali de m\u00e8ngua de su gastu militari. Sa dii dd'at proposta s'Of\u00ectziu Internatzionali po sa Paxi cun sa punna de promovi sa connosc\u00e8ntzia de is problemas causaus de is gastus militaris e cunsillendi de impreai custu dinai po su svilupu umanu.\nTemas.\nSegundu s'Of\u00ectziu Internatzionali po sa Paxi, est st\u00e8tiu scritu meda in contu de s'efetu de s'impreu de armas in gherra, ma pagu in contu de su svilupu sosten\u00ecbili, chi est de importu mannu po sa segur\u00e0ntzia de is populatzionis me is annus benidoris.\nS'OIP cunfrontat, po esempru, su livellu de is preventivus militaris, carculaus segundu s'Istitutu Internatzionali de St\u00f9dius po sa Paxi de Stocolma in $1 339 000 000 000 de d\u00f2llarus in su mundu in su 2007, cun su su cumprimentu falliu de is Obietivus de Svilupu de su Mill\u00e8nniu, inditendi chi, in generali, \"St\u00f9dius apitzus de s'origini de is cunflitus agatant fatoris medas, perou no narant chi es\u00e8rcitus prus mannus siant sa crai po apoderai unu paisu l\u00ecberu de sa gherra. Defatu, su dinai sp\u00e8ndiu po armas liant incapas fundus po su svilupu sociali, pol\u00ecticu e econ\u00f2micu chi iant a podi arresolvi s'arrexina de is conflitus\".\nCustus efetus negativus incluint is efetus diretus de su dinai e resursas impreadas in sistemas armaus intamis de ddus impreai po su svilupu umanu, e puru is indiretus in sa saludi de is personis chi benint de sa circa, creatzioni, impreu e sciusciada de custus sistemas, prus che totu is biol\u00f2gicus, ch\u00ecmicus e nuclearis.\nComenti est craru, s'aumentu de gastus militaris at a minimai s'imbestimentu in \u00e0terus aspetus comenti infrastruturas, scola e saludi.\nCun is fueddus de Dwight D. Eisenhower: \"D\u00f2nnia arma chi si fr\u00e0igat, d\u00f2nnia barca de gherra comissionada, d\u00f2nnia coetu chi si sparat bolit nai, a s'acabu, furai a is chi tenint f\u00e0mini e no tenint nudda de papai\"."}
{"id": "20658", "revid": "12712", "url": "https://sc.wikipedia.org/wiki?curid=20658", "title": "Of\u00ectziu Internatzionali po sa Paxi", "text": "S'Of\u00ectziu Internatzionali po sa Paxi (connotu comenti IPB, de s'inglesu \"International Peace Bureau\" o cun su n\u00f2mini francesu \"Bureau International Permanent de la Paix\") est sa prus organizatzioni internatzionali antiga dedicada a sa circa de una solutzioni a is cunflitus po m\u00e8diu de sa paxi. In su 1910 est st\u00e8tia premiada cun su Nobel po sa Paxi. Is membrus suus funt 300 organizatzionis in 70 paisus. Sa sea centrali est in Berlinu, Germ\u00e0nia, cun of\u00ectzius in Barcellona, Sp\u00e0nnia, e Ginevra, Sv\u00ectzera.\nIs prus camp\u00e0nnias de importu suas funt sa \"Camp\u00e0nnia Mundiali asuba de is Gastus Militaris\" e su \"Disarmu po su Svilupu Sosten\u00ecbili,\" ponendi s'atentzioni siat asuba de is armas nuclearis, siat asuba de is armas cunventzionalis, biol\u00f2gicas, minas de terra e armas piticas.\nS'OIP tenit stadu consultivu in su Cunsillu Econ\u00f2micu e Sotziali de is Natzionis Aunidas e est assotziau cun su Dipartimentu de Comunicatzioni Mundiali.\nIs primus annus.\nS'Of\u00ectziu Internatzionali po sa Paxi est st\u00e8tiu fundau in su 1891, comenti dec\u00ecdiu me in su de tres Cungressus Universalis po sa Paxi, celebrau cussu annu me in Roma. Fredrik Bajer, bincidori de su pr\u00e8miu Nobel po sa Paxi in su 1908, fiat unu de is prus fundadoris de importu e presidenti onor\u00e0riu. S'of\u00ectziu s'est stabil\u00e8ssiu me in Berna (Sv\u00ectzera) comenti \u00f2rganu centrali e esecutivu de s'Unioni Internatzionali de is Sotziedadis po sa Paxi, po \"coordinai is fainas de is sotziedadis diferentis po sa paxi e promovi su cuncetu de circa de solutzionis pac\u00ecficas de is conflitus internatzionalis\". Me is primus annus suus de vida, fiat formada de organizatzionis cun sa pr\u00f2piu ideologia e pr\u00f2piu programa.\nIs punnas suas fiant s'incomentzu de arb\u00ectrius internatzionali, taballus bilateralis po sa paxi, sa creatzioni de una corti internatzionali de giust\u00ectzia e de unu corpus inter-guvernu o supernatzionali po sa cooperatzioni e su neg\u00f2tziu intra natzionis. Po promovi custas ideas, s'Of\u00ectziu at realizau cungressus annualis po sa paxi. At fruniu unu m\u00e8diu de comunicatzioni intra is chi traball\u00e0nt po sa paxi, editenti is publicatzionis \"Correspondance bimensuelle\" e \"Annuaire du mouvement pacifiste\".\nIn su 1910 at b\u00ecncidu su Pr\u00e8miu Nobel po sa Paxi, \"po sa promovidura sua de sa paxi internatzionali\" e gr\u00e0tzias a su dinai arriciu at amanniau su traballu chi fintzas a cussu momentu fiat d\u00e8bili e limitau a is donatzionis de is volunt\u00e0rius.\nImpari cun s'Unioni Interparlament\u00e0ria, chi teniat raportus de amistadi cun issa, s'Of\u00ectziu Internatzionali po sa Paxi tenitat un'influ\u00e8ntzia manna in acostai s'opinioni p\u00f9blica e is pol\u00ecticus cun su pensamentu po sa Paxi, promovendi giai de s'incomentzu una Sotziedadi de Natzionis.\nPrima Gherra Mundiali.\nSa Prima Gherra Mundiali at firmau su traballu de s'Of\u00ectziu, lassendi morri puru s'Unioni Internatzionali de is Sotziedadis po sa Paxi. A s'acabu de sa gherra, s'OIP no teniat prus sa pr\u00f2piu fortza in mesu de is organizatzionis e istitutzionis internatzionalis.\nSegunda Gherra Mundiali.\nIn s'interis de sa Segunda Gherra Mundiali, po arrexonis t\u00e8nnicas e ideol\u00f2gicas, su traballu de IPB s'est firmau ponendi su patrim\u00f2niu suu asuta de sa supervisioni de is autoridadis sv\u00ectzeras. In su 1946, acabada sa gherra, unas cantu organizatzionis chi dda form\u00e0nt ant torrau a traballai. S'arresurtau est st\u00e8tia sa creatzioni de un'organizatzioni noa, sa \"International Liaison Committee of Organizations for Peace (ILCOP)\", chi apustis de annus de neg\u00f2tziu est st\u00e8tia connota su 20 de gennaxu 1961 de su Cunsillu Federali de Sv\u00ectzera comenti benidora de sa b\u00e8cia \"Unioni Internatzionali de is Sotziedadis po sa Paxi\". Su patrim\u00f2niu de custu of\u00ectziu funt st\u00e8tius integraus in sa ILCOP, amparada a\u00ecnturu de s'Organizatzionis de is Natzionis Aunidas me in Ginevra.\nSa Camp\u00e0nnia Mundiali asuba de is Gastus Militaris.\nSa \"Camp\u00e0nnia Mundiali asuba de is Gastus Militaris\" est una camp\u00e0nnia permanenti e globali chi durat totu s'annu. Est st\u00e8tia creada in su mesi de idas de su 2014 po traballai a su problema mundiali de is gastus militaris tropu mannus.\nSa punna de sa camp\u00e0nnia est a fai pressioni a is guvernus de su mundu po spendi su dinai me is setoris de saludi, scola, traballu e c\u00e0mbiu clim\u00e0ticu intamis de su militari. In prus pedit de torrai a assinniai unu m\u00ecnimu de su 10% de is preventivus annualis de totu is stadus. A \u00f9rtimu, pedit de smenguai sa produtzioni e cum\u00e8rtziu internatzionali de armas.\nSa camp\u00e0nnia organizat sa Dii mundiali de m\u00e8ngua de su gastu militari po pediri s'atentzioni de su p\u00f9blicu, de is m\u00e8dius de comunicatzioni e de is pol\u00ecticus a is gastus militaris e sa necessidadi de cambiai is prioridadis.\nSa camp\u00e0nnia est manigiada de s'of\u00ectziu de s'OIP de Barcellona, Sp\u00e0nnia, in coordinamentu cun su \"Centre Del\u00e0s d'Estudis de la Pau\". Prus de 100 organizatzionis in 35 paisus si funt aunius a sa camp\u00e0nnia.\nAtivismu po su disarmamentu nucleari.\nS'OIP est st\u00e8tia puntera me is fainas de disarmamentu nucleari giai de su 1945, incl\u00f9dius:\nOindii, OIP fait una camp\u00e0nnia po intzulli sa firma e ratificatzioni de su TPNW.\nPr\u00e8miu po sa paxi Se\u00e1n MacBride.\nStabil\u00e8ssiu in su 1992, su Pr\u00e8miu po sa paxi Se\u00e1n MacBride est donau de s'Of\u00ectziu Internatzionali po sa Paxi a una personi o organizatzioni chi \"apat realizau unu traballu primorosu po sa paxi, su disarmu e/o is deretus umanus\".\u00a0 Dd'ant postu su n\u00f2mini de Se\u00e1n MacBride, bincidori de su Pr\u00e8miu Nobel po sa Paxi chi est st\u00e8tiu membru de importu de s'OIP de su 1968 a su 1974 e presidenti de 1974 a su 1985."}
{"id": "20659", "revid": "12712", "url": "https://sc.wikipedia.org/wiki?curid=20659", "title": "Fredrik Bajer", "text": "Fredrik Bajer (N\u00e4stved, Danimarca, 21 de abrili 1837 - Copenaghen, 22 de gennaxu 1922) est st\u00e8tiu unu scriidori e pacifista danesu, pr\u00e8miu Nobel po sa Paxi in su 1908.\nVida e \u00f2peras.\nFillu de monagh\u00eclliu, Bajer fiat ofitziali de s'Armada Danesa, gherrendi in su 1864 in sa gherra contras a Pr\u00f9ssia e \u00c0ustria, innui est l\u00f2mpiu a su gradu de primu tenenti. Dd'ant smobilitau in su 1865 e s'est tramudau a Copenaghen, innui at traballau comenti professori, tradutori e scriidori.\nEst intrau in pol\u00ectica e at tentu unu scannu in su Parlamentu Danesu in su 1872, chi at apoderau po is 23 annus benidoris. At acotzau organizatzionis pacifistas medas, siat in Danimarca, siat in su restu de Europa, agiudendi in su caminu po un'arb\u00ectriu intra Sv\u00ectzera e Norv\u00e8gia.\nIn su 1882 at fundau s'Unioni Danesa po sa Paxi e in su 1891 s'Of\u00ectziu Internatzionali po sa Paxi de Berna. \nAt cumpartziu in su 1908 su pr\u00e8miu Nobel po sa Paxi cun Klas Pontus Arnoldson. At publicau \u00f2peras comenti \"Su sistema de neutralidadi scand\u00ecnavu\" (1906)."}
{"id": "20660", "revid": "7227", "url": "https://sc.wikipedia.org/wiki?curid=20660", "title": "Pedru Pisurzi", "text": "Juan Maria Demela Pesucciu o Pisutzu, conn\u00f2schidu comente Pisurzi (e, pro isb\u00e0lliu, comente Pedru Pisurzi) (Bantina, 1707 - Bantina, 1796) est istadu unu poeta e religiosu sardu.\nBiografia.\nSu n\u00f9mene de custu poeta sardu in sa forma Pisurzi o Pesuccio (Pedru), est su frutu de un'identificatzione mala fata dae su primu bi\u00f2grafu Pasquale Tola, comente ant naradu dae tempus meda unos cantos istudiosos e a \u00f9rtimu, cun documentatzione e argumentos medas, Giancarlo Porcu. A s'an\u00e0grafe, su poeta, vitzep\u00e0rrocu de Bantine, resurtat \u00e8ssere \"Juan Maria Demela\", a bortas acumpangiadu dae unu sambenadu de duos iscritu cun una variedade manna de formas, intre sas cales sas prus fitianas sunt: Pesuchu (sighende sa grafia ispagnola de su tempus), \"Pesucciu\" o Pisu\u00e7u (chi est ecuivalente a \"Pisutzu\" in s'iscritura moderna de su sardu). Est su de duos sambenados de su babbu de su poeta (Salvadore Demela Pisu\u00e7u). Su n\u00f9mene Pedru est istadu, in realidade, de unu frade minore de su poeta, n\u00e0schidu in su 1724 e mortu in fascas, mutidu Pedru Maria Pisuciu in s'atu de batiare chi ant iscambiadu pro cussu de su poeta. S'\u00f9nica forma leg\u00ectima pro mutire s'autore restat duncas su sambenadu Pisurzi ebbia (dae su sardu pisurtzi), base etimol\u00f2gica de sos adatamentos Pesucciu/Pisucciu e Pesutzu/Pisutzu. \nDe Pisurzi ant tramandadu 19 cantzones e poesias chi si pensat chi siant aut\u00e8nticas: 9 chi apartenent a sa \"vulgata\" trasm\u00ectida in sas regortas curadas dae Giuanne Spano; sas \u00e0teras 10 in iscobertas dae pagu dae Giancarlo Porcu e prop\u00f2nnidas in editzione cr\u00ectica. Intre sos testos prus n\u00f2didos si tzitant \"Cantone de susu cabaddareddu\", \"S'abe\", \"S'anzone\", \"Cantone de sos ballos\", \"Cantone de sas festas\", \"Cando nos semus amados\".\nBibliografia.\n\u00a0"}
{"id": "20661", "revid": "18313", "url": "https://sc.wikipedia.org/wiki?curid=20661", "title": "Giuseppe Massaia", "text": ""}
{"id": "20662", "revid": "2404", "url": "https://sc.wikipedia.org/wiki?curid=20662", "title": "Bonaire", "text": "Bonaire (in olandesu \"Bonaire\", in papiamentu \"Boneiru\") est un'\u00ecsula de 288 km\u00b2 chi costituit una munitzipalidade ispetziale de is Paisos B\u00e0scios (in olandesu: \"bijzondere gemeente\"), posta in su mare de is Car\u00e0ibes, cara a is costas de su Venezuela. Contat unos 20.104 bividores de or\u00ecgine ammesturada de iscraos africanos, europeos e de is p\u00f2pulos amer\u00ecndios ind\u00ecgenos. Is limbas ufitziales sunt su papiamentu e s'olandesu.\nEst sa segunda \u00ecsula prus manna de is Car\u00e0ibes olandesos, a pustis de Cura\u00e7ao. Paris a Sint Eustatius e Saba faghet parte de sas \u00ccsulas BES (o Paisos B\u00e0scios cara\u00ecbicos). Is solos duos tzentros abitados sunt sa capitale Kralendijk e Rincon.\nBonaire fiat iscoberta e ocupada in su 1499 dae un'ispeditzione ispagnola ghiada dae Alonso de Ojeda. S'\u00ecsula fiat populada dae \"indios\" caiquetio e arauachi chi, segundu cantu aporridu dae sos iscoberridores europeos, biviant in domos m\u00ecseras de matones de ludu, in cunditziones de incuida estrema. Is locales aruachi nariant Bonaire \"Bojtay\", est a n\u00e0rrere \"terras b\u00e0scias\". Is indios fiant fatos iscraos e disterrados a s'\u00ecsula de Hispaniola (su de oe Santo Domingo), pro bi \u00e8ssere impreados in su traballu de is minas. Is olandesos aiant pigadu a pustis possessu de s'\u00ecsula achistende\u00b7dda dae is portughesos in su 1636, pro dd'impreare in sa gherra contra de sos ispagnolos. In su 1639 sa Cumpangia Olandesa de sas \u00ccndias Otzidentales aiat dadu cumintzu a sa produtzione de sales, ancora oe una de is fainas econ\u00f2micas printzipales de Bonaire.\nPartende dae su 1800 s'\u00ecsula fiat istada ocupada in prus furriadas dae is piratas frantzesos e inglesos, cun is olandesos chi aiant res\u00e8ssidu a nde torrare a leare possessu petzi in su 1816.\nIs Antillas Olandesas fiant fatas a fatu una regione aut\u00f2noma de su Regnu de sos Paisos B\u00e0scios in su 1954."}
{"id": "20663", "revid": "2404", "url": "https://sc.wikipedia.org/wiki?curid=20663", "title": "Kralendijk", "text": "Kralendijk est una localidade de 3.061 bividores, cabulogu de s'\u00ecsula de Bonaire (Paisos B\u00e0scios) dae su 2010.\nSa fundatzione de Kralendijk artziat torra a su 1639 a sa fundatzione de \"Fort Oranje\" a banda de sos olandesos pro amparare su portu de s'\u00ecsula. In su 1810 fiat ocupada dae sos inglesos chi aiant fundadu sa biddighedda de \"Playa\", in su 1815 cun su Cungressu de Vienna s'\u00ecsula fiat torrada in manu a sos olandesos. In su 1840 sos olandesos aiant cambiadu su n\u00f9mene cun Kralendijk chi sign\u00ecficat \"diga de coraddu\"."}
{"id": "20664", "revid": "12712", "url": "https://sc.wikipedia.org/wiki?curid=20664", "title": "Cungressu de Vienna", "text": "Su Cungressu de Vienna fiat istadu una cunfer\u00e8ntzia chi si fiat tenta in su casteddu de Sch\u00f6nbrunn (in tedescu \"Schlo\u00df Sch\u00f6nbrunn\") de s'om\u00f2nima tzitade, tando capitale de s'Imp\u00e8riu austr\u00ecacu, dae su 1 de santandria de su 1814 a su 9 de l\u00e0mpadas de su 1815 (mancari \u00e0teras datatziones aporrint su cumintzu e sa fine de su Cungressu a su 18 de cabudanni de su 1814 e a su 9 de l\u00e0mpadas de su 1815). Ddoe aiant partetzipadu is pot\u00e8ntzias europeas printzipales cun sa punna de torrare a trassare sa mapa de Europa e torrare a nou s\"'Ancien r\u00e9gime\" a pustis de is tramb\u00f9lios batidos dae sa rivolutzione frantzesa e de is gherras napole\u00f2nicas. Cun su Cungressu de Vienna s'aberit difatis sa chi est definida che a s'edade de sa Restauratzione in Europa chi si podet cunsiderare concluida cun is avolotos de su 1830-1831.\nFiat sa prima borta cando sos istados europeos detzidiant ca su modu giustu de p\u00f2nnere fine a una gherra fiat de unire totu sos istados interessados e discutire una solutzione chi baleret pro totus: un'idea chi at subrab\u00ecvidu fintzas a oe. Sa bidea ca is cuntierras mannas e is chistiones internatzionales cheriant ris\u00f2lvidas dae riuniones a chi partetzipaiant totu is natziones interessadas fiat comomai intrada in sa cultura de sa diplomatzia europea. Unu s\u00e8culu a pustis, custa bidea diat assumire sa forma de sa Sotziedade de sas Natziones e, a prus pagu de 150 annos de sa serrada de su Cungressu, diat portare a su naschimentu de is Natziones Unidas.\nSu resurtadu printzipale de su Cungressu, foras de sa rat\u00ecfica de sa p\u00e8rdida, chi fiat giai istada istabilida dae sa \"Paghe de Parigi\", de is territ\u00f2rios chi sa Frantza si fiat annessionada intre su 1795 e su 1810, fiat istadu s'ammanniamentu de sa R\u00f9ssia chi aiat balangiadu parte manna de su Ducadu de Vars\u00e0via e su Granducadu de Finl\u00e0ndia, e fintzas s'ammanniamentu de su territ\u00f2riu de sa Pr\u00f9ssia, chi aiat achistadu sa Westfalia, sa Renania setentrionale e parte de Pol\u00f2nia.\nS'afortiamentu de sa Germ\u00e0nia dae is casi 300 istados de su Sacru Romanu Imp\u00e8riu (iscontzadu in su 1806) a unu sistema \u2013 meda de prus gestibile \u2013 de trintanoe istados fiat istadu cunfirmadu. Custos istados fiant andados a costituire una blanda Cunfederatzione Tedesca suta de sa ghia de Pr\u00f9ssia e \u00c0ustria.\nPro su chi pertocat su Regnu de Sardigna (durante s'epoca napole\u00f2nica allindadu a sa sola \u00ecsula de Sardigna), ddi fiant torrados su Piemonte, sa Savoja, sa Contea de Nitza e in prus aiat otentu is territ\u00f2rios de sa Rep\u00f9blica de G\u00e8nova, chi non fiat torrada a costituire."}
{"id": "20665", "revid": "19812", "url": "https://sc.wikipedia.org/wiki?curid=20665", "title": "Cura\u00e7ao", "text": "Cura\u00e7ao (in papiamentu \"K\u00f2rsou\") est un'\u00ecsula de su mare Cara\u00ecbicu posta a curtzu de sa costera de Venezuela e unu de is paisos costituidores de su Regnu de is Paisos B\u00e0scios. Sa capitale est Willemstad. Sa limba ufitziale est s'olandesu, sende chi sa prus faeddada est su papiamentu. At fatu parte de sas Antillas Olandesas fintzas a s'iscontzu, su 10 de santugaine de su 2010.\nGeografia.\nCura\u00e7ao tirat a 444 km\u00b2 de ist\u00e8rrida e tenet unos 150.000 bividores. Impare cun Bonaire e Aruba format is \u00ecsulas ABC. De custas, Cura\u00e7ao est sa prus manna. Su puntu prus artu est su pitzu Sint Christoffelberg (375 m), situadu in su nord-ovest de s'\u00ecsula. S'\u00ecsula est cumposta in parte manna de aremos de coraddu. A su sud-est de sa costera de Cura\u00e7ao s'agatat s'\u00ecsula disabitada de Klein Cura\u00e7ao (\"Cura\u00e7ao Minore\").\nIst\u00f2ria.\nIs primos bividores de Cura\u00e7ao sunt istados is ind\u00ecgenos aruachi. Is europeos chi a primu dd'aiant visitada fiant istados is ispagnolos a sa sighida de Alonso de Ojeda (1499), chi aiant deghinadu sos aruachi. S'\u00ecsula fiat istada ocupada a pustis dae sos olandesos in su 1634, mancari in su cursu de is s\u00e8culos, inglesos e frantzesos diant ocupare in prus furriadas s'\u00ecsula pro pagu tempus (contribuende gasi a arrichire Cura\u00e7ao de su puntu de bista lingu\u00ecsticu). Sa Cumpangia Olandesa de sas \u00ccndias Otzidentales aiat fundadu sa tzitade de Willemstad acanta unu sinu de mare naradu \"Schottegat\". A prim\u00ectziu disconnota dae is colonizadores ca priva de metallos pretziosos, Cura\u00e7ao si fiat rivelada a fatu de importu fundamentale pro more de su portu de Willemstad: s'\u00ecsula si fiat fata unu nou cummertziale fundamentale e, partende dae su 1662, unu de is tzentros printzipales de sa trata de sos iscraos. Is mercantes de iscraos olandesos, difatis, istugiaiant is iscraos de \u00c0frica in Cura\u00e7ao, in ue fiant b\u00e8ndidos in s'\u00e0rea n\u00f2dida che a asiento, pro ddos seberare in is Car\u00e0ibes e in totu su Sudamerica. Sa trata de sos iscraos aiat sighidu finas a su 1863, cando is Paisos B\u00e0scios aiant abolidu s'iscravidade.\nS'abolitzione de s'iscravidade aiat provocadu una crisi econ\u00f2mica, cun medas isulanos custrintos a emigrare a unas \u00e0teras \u00ecsulas, in piessignu Cuba, in ue fiant istados impreados in is prantedos de canna de tz\u00f9caru.\nCando in su 1914 in su lagu de Maracaibo fiant iscobertas setziduras de petr\u00f2liu, sa situatzione econ\u00f2mica de Cura\u00e7ao fiat cambiadu a fundu: su guvernu olandesu aiat fraigadu una rafineria subra de su logu in ue chi in antis fiat istadu pesadu s'Asiento. Fiat istadu gasi poss\u00ecbile impreare sa populatzione intrea, fende aici de Cura\u00e7ao chi terra de immigratzione dae is natziones serentes.\nSa tzitade fiat duncas cr\u00e8schida a meda in presse; custu, nointames, aiat contribuidu a aspriare is cuntrastos intre is grupos sotziales diferentes, fintzas a s'abbolotu mannu de su 30 maju 1969. A pustis de custos acontessimentos, sa populatzione afro-cara\u00ecbica locale at otentu una partetzipatzione prus manna a sa vida pol\u00ectica de s'\u00ecsula.\nAnnotamala sa pres\u00e8ntzia de impostas b\u00e0scias subra de su capitale sotziale at favoridu s'installatzione de numerosas cumpangias \u00e8steras. A metade de sos annos '80 de su s\u00e8culu XX, sa Royal Dutch Shell at b\u00e8ndidu sa rafineria a unu cuns\u00f2rtziu guvernativu locale chi, in die de oe, dd'allogat a sa cumpangia petrol\u00ecfera natzionale venezuelana PDVSA.\nIn is \u00f9rtimos annos, is autoridades de s'\u00ecsula sunt faghende investimentos not\u00e0biles subra de su patrimoniu ist\u00f2ricu e culturale de s'\u00ecsula, a su fine de afortigare galu de prus s'ind\u00f9stria de su turismu."}
{"id": "20666", "revid": "2404", "url": "https://sc.wikipedia.org/wiki?curid=20666", "title": "Willemstad", "text": "Willemstad est una tzitade de 103 119 bividores, capitale de Cura\u00e7ao, \u00ecsula de su mare de is Car\u00e0ibes meridionales e natzione costitutiva de su Regnu de is Paisos B\u00e0scios. Est unu tzentru de portu importante, ma fintzas un'iscalu tur\u00ecsticu de fama internatzionale. Su tzentru ist\u00f2ricu de Willemstad, chi acas\u00e0giat sa prus antiga sinagoga de sas Am\u00e8ricas, est intradu in su 1997 a f\u00e0ghere parte de is Patrim\u00f2nios de s'umanidade de s'UNESCO. Est istada fintzas a su 2010 sa capitale de sas oe iscontzadas Antillas Olandesas."}
{"id": "20668", "revid": "13697", "url": "https://sc.wikipedia.org/wiki?curid=20668", "title": "Irlanda (isola)", "text": ""}
{"id": "20669", "revid": "7227", "url": "https://sc.wikipedia.org/wiki?curid=20669", "title": "Ist\u00f2ria universale", "text": "S'ist\u00f2ria universale est s'imparis de fatos e protzessos chi si sunt isvilupados a r\u00f2diu de s'\u00e8ssere umanu, dae s'apar\u00e8ssida de is primos om\u00ecnides fintzas a s'atualidade. Custa ist\u00f2ria est marcada tantis dae una sutzessione a grados de iscobertas e imbentos noos, comente dae isvilupos prus atzelerados in lig\u00f2ngiu cun c\u00e0mbios de paradigma e in per\u00ecodos rivolutzion\u00e0rios, chi ant fatu poss\u00ecbile s'evolutzione materiale, sotziale e ispirituale de s'umanidade.\nIs primas tziviltades mannas si fiant isvilupadas a sos oros de fr\u00f9menes mannos. Una de is primas a apar\u00e8ssere, intre su 4000 e su 3000 a.C., fiat istada sa de is sumeros, in Mesopot\u00e0mia, par\u00e0ula chi in gregu sign\u00ecficat \"intre rios\" (\u03bc\u03ad\u03c3\u03bf\u03c2, \"intre\" e \u03c0\u03bf\u03c4\u03b1\u03bc\u03cc\u03c2, \"riu\"). Fintzas \u00e0teras tziviltades si sunt isvilupadas a costadu de fr\u00f9menes, comente sa de sos egitzianos in su Nilu, sa de sa badde de s'Indus, e is de Tzina antiga in s'oru de su riu Grogu.\nProgressivamente sa majoria de sos \u00e8sseres umanos de Europa, de \u00c0sia e de s'\u00c0frica de su Norte passant a dip\u00e8ndere dae istados prus o prus pagu organizados, protzessu chi puru acontesset in territ\u00f2riu de s'atuale M\u00e8ssicu e in sa parte otzidentale de s'Am\u00e8rica de su Sud. A pagu a pagu, totu is regiones e populatziones de su globu ruent suta s'amparu de unu o de un'\u00e0teru istadu fintzas a cando su tratadu de Berlinu de su 1878 partzit is \u00f9rtimos territ\u00f2rios inocupados, cun s'etzetzione de s'Ant\u00e0rticu. Nointames sighint a s'agatare territ\u00f2rios chi de facto non sunt controllados dae istadu perunu, trib\u00f9s prus o mancu isuladas autosufitzientes e persones in totu su globu chi non s'intendent de pert\u00e8nnere a perunu istadu.\nPartzidura.\nSa periodizatzione de s'ist\u00f2ria umana prus comuna in sa cultura otzidentale, basada duncas subra de unu puntu de bista \"eurotz\u00e8ntricu\" de s'ist\u00f2ria, partzit s'ist\u00f2ria de su g\u00e8nere \"Homo\" in duos per\u00ecodos mannos, Preist\u00f2ria (chi si partzit in edade de sa pedra, issa etotu partzida in Paleol\u00ecticu, Mesol\u00ecticu e Neol\u00ecticu, e Edade de is Metallos, cun is rispetivas partziduras) e Ist\u00f2ria (edade antiga, medievale, moderna e cuntempor\u00e0nea).\nChi sa Preist\u00f2ria est cumposta dae fatos comunos a totu is tziviltades de su mundu atuale, partende dae s'Ist\u00f2ria Antiga tale periodizatzione cl\u00e0ssica descriet massimamente is fatos de s'Oriente Pr\u00f2ssimu antigu, de su continente europeu e de su mundu otzidentale.\nSa Preist\u00f2ria (2.500.000 annos a oe \u2013 3.500 a.C. tzirca) comintzat cun su \"naschimentu\u201d de sa tecnologia,chi benit a \u00e8ssere is primas ainas in pedra a banda de unos cantos rapresentantes de su g\u00e8nere Australopitecus o/e de sa prima genia de su g\u00e8nere Homo, s'Homo habilis, pro esempru s\u00eclighes iscatadas. Finit unos 5.500 annos a oe cun s'imbentu de s'iscriidura a banda de s'Homo sapiens, eventu chi signat su cumintzu de s'ist\u00f2ria. \nSa preist\u00f2ria est partzida in:\nCun s'imbentu de s'iscriidura comintzat s'ist\u00f2ria, partzida in bator per\u00ecodos mannos. Is datas aprossimadas de partziduras podent cambiare segundu is bisuras de sos istudiosos. In Europa s'agatat sa partzidura a sighire:"}
{"id": "20670", "revid": "12712", "url": "https://sc.wikipedia.org/wiki?curid=20670", "title": "Klas Pontus Arnoldson", "text": "Klas Pontus Arnoldson (G\u00f6terborg, 27 lad\u00e0mini 1844 - Stocolma, 20 friaxu 1916) est st\u00e8tiu unu pol\u00ecticu, giornalista e pacifista svedesu, onorau cun su pr\u00e8miu Nobel po sa paxi in su 1908.\nApustis de ai traballau po dexi annus me is caminus de ferru de Sv\u00e8tzia, est st\u00e8tiu eletu a su parlamentu (Riksdag). In s'interis de custa c\u00e0rriga (1882-1887) at traballau po arribai a una neutralidadi permanenti me is paisus scand\u00ecnavus. \nIn su 1883 at fundau sa Sotziedadi Svedesa po sa Paxi e s'Arb\u00ectriu innui est st\u00e8tiu segret\u00e0riu po annus medas. Gr\u00e0tzias a custu e a su traballu po evitai una gherra cun sa Norv\u00e8gia in su 1905, at cumpartziu su Pr\u00e8miu Nobel po sa Paxi cun su danesu Fredrik Bajer. \nIn su 1900 at scritu s'\u00f2pera \"Seklernas hopp (Sa sper\u00e0ntzia de is s\u00e8culus)\" contendi is passus ainnantis po sa paxi."}
{"id": "20671", "revid": "10458", "url": "https://sc.wikipedia.org/wiki?curid=20671", "title": "Sa die de sa Sardigna/campidanesu", "text": "Sa Die de sa Sardigna est sa festa de su p\u00f2polu sardu, posta de sa RAS su 14 de cabudanni de su 1993 e afestada su 28 de abrili de d\u00f2nnia annu.\nSa festa serbit po amentai s'arreb\u00e8llia de su 28 de abrili de su 1794. In cussa dii su vicer\u00e8 Balbiano, impari cun is \u00e0terus aministradoris continentalis, si nc'est d\u00e8piu fui de Casteddu e sa Sard\u00ecnnia, ca su guvernu torinesu iat arrefudau a is sardus unas cantu cuncessionis, comenti unu Cunsillu de Stadu insoru, sa sede de su vicer\u00e8 e unu minist\u00e8riu po is afaris de sa Sard\u00ecnnia me in Torinu. Is piemontesou no iant acetau nudda de totu custu, e po cussu ddoi est st\u00e8tiu s'atu de arrebell\u00eca populari chi s'est acabau cun sa stratalliada de su vicer\u00e8.\nSt\u00f2ria.\nCun su discuntentu chi fiat pesendi po s'aministratzioni piemontesa, me is \u00f9rtimas d\u00e8cadas de su setixentus s'est creau unu movimentu de arrebellia in totu s'\u00ecsula, acanta de is eventus revolutzion\u00e0rius frantzesus e is fermentus n\u00e0scius in v\u00e0rias alas de Europa (Irlanda, Pol\u00f2nia, B\u00e8lgiu, Ungheria, Tirolu). In su 1793 una flota frantzesa iat intentau de si pigai s'\u00ecsula a oru de duas l\u00ecnias, una in su territ\u00f2riu de Casteddu e s'\u00e0tera acanta a s'arcip\u00e8lagu de Sa Madalena, ghiada de su gi\u00f2vanu ofitziali Napoleone Bonaparte, acobiau me in sa Frantza continentali apustis de s'insurretzioni paolina sust\u00e8nnia de is inglesus. Is Sardus ant perou op\u00f2nniu resist\u00e8ntzia e strupiau custu pranu. At cumintzau duncas a cresci in s'opinioni p\u00f9bblica unu sentimentu de arrevesa contras a sa Corona sab\u00e0uda po sa defensa de su R\u00e8nniu.Is Sardus ant pediu de ddis arreservai s'ala manna de is impreus civilis e militaris e un'autonomia prus manna respetu a is decisionis de sa classi dirigenti locali. A s'arrefudu perent\u00f2riu de su guvernu piemontesu de acolli calichisiat pedida, sa burghesia tzitadina at organizau cun s'agiudu de su restu de sa populatzioni su motu insurretzionali.\nS'epis\u00f2diu finali de sa cuntestatzioni est st\u00e8tiu s'arrestu cumandau de su vicer\u00e8 de duus capus de su \"Partidu Patri\u00f2ticu\", is abogaus castedd\u00e0ius Vincenzo Crabas e Efisio Pintor. Su 28 abrili de su 1794 (data connota che \"sa dii de s'aciapa\") sa populatzioni furiana at stesiau de sa citadi totu is 514 funtzion\u00e0rius continentalis, cumpr\u00e8ndiu su vicer\u00e9 Balbiano, chi in su mesi de maju de cuddu annu funt st\u00e8tius imbarcaus cun sa fortza e bogaus de s'\u00ecsula. Incoragiaus de is fatus de Casteddu, is populatzionis de S'Alighera e T\u00e0tari ant fatu sa pr\u00f2piu cosa. Is motus antifeudalis funt st\u00e8tius apustis ghiaus po unus \u00e0terus duus annus de Giovanni Maria Angioy, magistrau artu de su R\u00e8nniu de Sard\u00ecnnia, fintzas a candu funt st\u00e8tius repressus de is fortzas lealistas, bessidas prus mannas a pustis de sa stipulatzioni de su tratau de paxi sutascritu de Napoleone e Vittorio Amedeo III. Su sperimentu revolutzion\u00e0riu sardu est acabau aici, e s'\u00ecsula est abarrada asuta de sa giurisditzioni sab\u00e0uda. A cussu est sighiu unu per\u00ecodu de restauratzioni aristocr\u00e0tica e mon\u00e0rchica, acabau cun sa Fusioni perfeta de su 1847, chi no est arrenn\u00e8sciu a studai unus cantu \u00e0terus incumentzus spont\u00e0neus de arreb\u00e8llia acont\u00e8ssius intra su 1802 e su 1821, comenti sa \"Congiura de Palabanda\" de Casteddu de su 1812 e s'abbolotu aligheresu de su 1821."}
{"id": "20672", "revid": "12712", "url": "https://sc.wikipedia.org/wiki?curid=20672", "title": "420 (cannabis)", "text": "420, 4:20 o 4/20 (pronuntziau cu\u00e0turu-binti) es unu fueddu in c\u00f2dixi de sa cultura de sa cannabis arrelatau cun su s'impreu de custa sust\u00e0ntzia.\nIndicat fintzas sa dii de su 20 de abrili, chi est bessida festa de sa contracultura nord-americana.\n\u00d2rigini.\nIn su 1975, cincu studiantis de scola secund\u00e0ria me in San Rafael, California, nar\u00e0nt \"4:20\" unu pranu po circai unu terrenu abandonau postu a cannabis, basau in una mapa de scus\u00f2rgiu e elaborau de su massaju. Is cincu studiantis (Steve Capper, Dave Reddix, Jeffrey Noel, Larry Schwartz e Mark Gravich), chi si fiant postus \"Waldos\" poita ca su logu de at\u00f2biu insoru fiat unu muru (\"wall\") a foras de scola, iant sceberau sa st\u00e0tua de Louis Pasteur me is terrenus de sa \"San Rafael High School\" comenti logu de incomentzu de sa circa, e is 16:20 (4:20 PM) comenti or\u00e0riu de at\u00f2biu. Is Waldos nar\u00e0nt a custu pranu \"4:20 Louis\". Apustis de intentus v\u00e0rius, mai arrenn\u00e8scius, de agatai su cultivu, su grupu a sa fini at incurtziau sa fr\u00e0sia in \"4:20\", chi est bessia sa crai chi is giovuneddus impre\u00e0nt po chistionai de s'impreu de cannabis.\nManifestadas de su 20 de abrili.\nSegundu su formau americanu de scriidura de sa data, 4/20 podit indicai su 20 de abrili, duncas custa dii est bessida una festa de sa contracultura nord-americana innui is personas s'at\u00f2biant po impreai sa cannabis. Unus cantu eventus tenint una natura pol\u00ectica, amparendi sa legalizatzioni de sa cannabis.\nIs manifestadas principalis in Nord America funt organizadas me is logus chi sighint:"}
{"id": "20674", "revid": "12712", "url": "https://sc.wikipedia.org/wiki?curid=20674", "title": "PNNu/420 (cannabis)", "text": ""}
{"id": "20675", "revid": "10458", "url": "https://sc.wikipedia.org/wiki?curid=20675", "title": "Dii de sa Terra", "text": "Sa Dii de sa Terra est un'acuntessimentu de su 22 abrili de d\u00f2nnia annu po amostai s'amparu de s'ambienti. Organizau po sa primu borta su 22 abrili 1970, oindii incluit una variedadi manna de eventus coordinaus de EarthDay.org (innantis, Earth Day Network) chi arregollint prus de unu milliardu de personis in 193 paisus.\nSa dii dd'at proposta s'ativista po sa paxi John McConnell in una cunfer\u00e8ntzia de s'UNESCO de su 1969, po onorai sa Terra e su cuncetu de paxi, de afestai su 21 de martzu, primu dii de beranu in s'emisferu nord. Custa dii est apustis st\u00e8tia decretada in unu proclama scritu de McConnell e firmau de su segret\u00e0riu generali U Thant me is Natzionis Aunidas. Unu mesi apustis su senadori de is Stadus Aunius Gaylord Nelson iat propostu s'idea de tenni unu \"teach-in\" natzionali in contu de s'ambienti su 22 abrile 1970. Iat pigau unu gi\u00f2vunu ativista, Denis Hayes, comenti moderadori natzionali. Nelson e Hayes ant postu a s'eventu \"Earth Day\". Denis e sa scuadra sua ant amanniau s'eventu a meda prus de s'idea originali de unu \"teach-in\" po includi totu is Stadus Aunius. Prus de 20 millionis de personis nci funt bessidas me is arrugas, e sa primu Dii de sa Terra abarrat sa prus protesta manna de una dii sceti in sa st\u00f2ria de s'umanidadi. Est st\u00e8tia de importu mannu sa partecipatzioni de unas cantu organizatzionis chi no fiant focalizadas asuba de s'ambienti. Asuta de sa ghia de su sindacalista Walter Reuther, po esempru, s'United Auto Workers est st\u00e8tiu su sustenidori esternu finantzi\u00e0riu e operativu prus de importu de sa primu Dii de sa Terra. Segundu Hayes, \"Chena s'UAW, sa primu Dii de sa Terra iat a essi cun probabilidadi fallida!\". Nelson est st\u00e8tiu onorau cun sa Med\u00e0llia presidentziai de sa libertadi comenti reconnoscimentu de su traballu suu.\nSa primu Dii de sa Terra fiat un'eventu pruschetotu stadunidensu. In su 1990, Denis Hayes, su moderadori natzionali originali in su 1970, dd'at portada a livellu internatzionali e at organizau eventus in 141 natzionis.\nIn sa Dii de sa Terra 2016, s'Ac\u00f2rdiu de Parigi est st\u00e8tiu firmau de Stadus Aunius, R\u00e8nniu Auniu, Cina e \u00e0terus 120 paisus. Custa firma at satisfau unu recuisitu de fundamentu po sa validesa de su st\u00f2ricu progetu de ac\u00f2rdiu po s'amparu de su clima adotau po cunsensu de is 195 natzionis presentis in sa Cunfer\u00e8ntzia de is Natzionis Aunidas apitzus de su cambiamentu clim\u00e0ticu de su 2015 in Parigi.\nComunidadis medas si funt impinnadas in atzionis de sa Cida de sa Terra, una cida intrea de fainas in contu de chistionis ambientalis chi su mundu depit afrontai.\nSa Dii de sa Terra 2020, prus de 100 millionis de personis in totu su mundu ant pigau parti a su de 50 annivers\u00e0rius, afestau cun eventus in l\u00ecnia po mori de sa pand\u00e8mia de COVID-19."}
{"id": "20676", "revid": "12712", "url": "https://sc.wikipedia.org/wiki?curid=20676", "title": "Sa Bir\u00ecllia Asula", "text": "Sa Bir\u00ecllia Asula (o Blue Marble) est una fotografia famada de sa Terra fata su 7 de idas de su 1972 de s'iscuadra de s'Apollo 17 (s'\u00f9rtima missione de su Programma Apollo) a un'istesiada de unos 45000\u00a0km. Est una de is prus imm\u00e0gines ispainadas in s'ist\u00f2ria de sa fotografia, pro ite ca est una de is pagas chi figurant sa Terra de s'in totu illuminada, sende chi cando est istada fata su Sole fiat a palas de is osservadores. De cussa istesiada sa Terra apariat a is astron\u00e0utas che una bir\u00ecllia.\nIst\u00f2ria.\nSa fotografia est istada fata su 7 de idas de su 1972 a is 10:39 UTC, est a n\u00e0rrere unas 5 oras e 6 minutos a pustis de su l\u00e0ntziu e 1 oras e 48 minutos a pustis chi su ve\u00ecculu ispatziale at abbandonadu s'\u00f2rbita terrestre pro incumentzare su bi\u00e0giu suo in diretzione de sa Luna. In su momentu de sa part\u00e8ntzia s'\u00c0frica fiat illuminada dae sa lughe de sa die e, sigomente ca in cussu per\u00ecodu s'acurtziaiat su solst\u00ectziu de ierru, fintzas s'Ant\u00e0rtide fiat totu illuminada.\nSu n\u00f2mine ufitziale de s'imm\u00e0gine est AS17-148-22727. Sa NASA nde reconnoschet a manera ufitziale sa paternidade a totu s'echip\u00e0giu de cussa missione (Eugene Cernan, Ronald Evans e Harrison Schmitt). Totus, difatis, in s'\u00ecnteri de sa missione aiant fatu fotografias cun m\u00e0chinas fotogr\u00e0ficas de su pr\u00f2piu tipu, duncas no faghet a n\u00e0rrere chi apat in realidade fatu sa foto. A pustis, comente e chi siat, Schmitt at decraradu de \u00e8ssere s'autore. S'Apollo 17 est istadu s'\u00f9rtima missione chi at batidu un'echip\u00e0giu umanu a sa Luna, duncas nissunu \u00e8ssere umanu dae insandus at tentu sa possibilidade de f\u00e0ghere una foto chi figuraret sa Terra che in \"Sa Bir\u00ecllia Asula\".\nCusta imm\u00e0gine est sa prima a rapresentare sa Terra de s'in totu illuminada. In is annos setanta fiat cunsiderada dae is ambientalistas comente s\u00ecmbulu de sa debilesa e fertura de su praneta nostru. Imm\u00e0gines imbenientes de sa Terra pretzisas meda a \"Blue Marble\" (incl\u00f9didas imm\u00e0gines fatas cun risolutzione prus manna) ddas narant a sa pr\u00f2piu manera e is ambientalistas impreant custu n\u00f2mine pro responsabilizare sa populatzione a is problemas de s'ambiente."}
{"id": "20677", "revid": "12712", "url": "https://sc.wikipedia.org/wiki?curid=20677", "title": "Blue Marble", "text": ""}
{"id": "20678", "revid": "12712", "url": "https://sc.wikipedia.org/wiki?curid=20678", "title": "The Blue Marble", "text": ""}
{"id": "20679", "revid": "12712", "url": "https://sc.wikipedia.org/wiki?curid=20679", "title": "Dii internatzionali de su l\u00ecburu e de su deretu de autori", "text": "Sa Dii Internatzionali de su l\u00ecburu e de su deretu de autori est un'acuntessimentu de su 23 de abrili a livellu mundiali cun sa punna de intzulliri sa ligidura, s'editoria e sa protetzioni de sa propiedadi intelletuali po m\u00e8diu de su deretu de autori. A incumentzai de su 1988, est una dii internatzionali prom\u00f2via de s'UNESCO. Su 15 de argiolas de su 1989 dd'ant afestada in unus cantu paisus e in su 2010 fiat spraxa in prus de centu.\nEst una data simb\u00f2lica po sa literadura mundiali, sendi chi in sa pr\u00f2piu dii, in su 1616, funt mortus Cervantes, Shakespeare e Garcilaso de la Vega. Sa data currispondit puru cun sa n\u00e0scida de autoris de primori comenti Maurice Druon, Haldor K.Laxness, Vladimir Nabokov, Josep Pla, Manuel Mej\u00eda Vallejo e William Wordsworth. Sa Dii Internatzionali de su l\u00ecburu est st\u00e8tia proclamada po onorai a custus autoris me in sa Cunfer\u00e8ntzia Generali de s'UNESCO de Parigi de su 1995 po d\u00f2nnia 23 de abrili.\nSt\u00f2ria.\nSu 23 de abrili est st\u00e8tiu sceberau comenti \u00abDii Internatzionali de su L\u00ecburu\u00bb, ca est da data de morti de Miguel de Cervantes, William Shakespeare e Inca Garcilaso de la Vega in sa pr\u00f2piu dii de su 1616. Mancau custa fessit sa motivatzioni ofitziali, Cervantes, in realidadi est mortu su 22 e dd'ant interrau su 23; Shakespeare est mortu su 23 de abrili de su calend\u00e0riu giulianu, chi est su 3 de maju de su calend\u00e0riu gregorianu.\nS'Unioni Internatzionali de is Editoris at propostu custa data a s'UNESCO, cun sa punna de amparai sa cultura e sa protetzioni de sa propiedadi intelletuali po m\u00e8diu de su deretu de autori. Sa Cunfer\u00e8ntzia Generali de s'UNESCO dd'at aprovada me in Parigi su 15 de donniasantu de su 1995. A incumentzai de cussa data, duncas, su 23 de abrili est sa \u00abDii internatzionali de su l\u00ecburu e de su deretu de autori\u00bb.\nCapitali Mundiali de su L\u00ecburu.\nD\u00f2nnia annu, s'UNESCO e is tres organizatzionis professionalis internatzionalis de su mundu de su l\u00ecburu (Unioni Internatzionali de is Editoris, sa Federatzoni Internatzionali de is Libr\u00e0rius e sa Federatzoni Internatzionali de is Ass\u00f2tziu e Istitutzionis Bibliotec\u00e0rias) sceberant una Capitali Mundiali de su L\u00ecburu po sa calidadi de is programas suus po promovi sa spraxidura de is l\u00ecburus e incoragiri sa ligidura."}
{"id": "20680", "revid": "2404", "url": "https://sc.wikipedia.org/wiki?curid=20680", "title": "Tziviltade de sa badde de s'Indus", "text": "Sa tziviltade de sa badde de s'Indus (tzirca 3000\u20131500 a.C., froridura 2600\u20131900 a.C.)est istada una tziviltade antiga, isparghinada geograficamente prossimai a longu de su riu Indus in su subcontinente indianu, ma fintzas a longu de su Sarasvati, unu riu de s'\u00ccndia comomai asciutadu.\nIn su mundu anglus\u00e0ssone si ddi narat \"\"tziviltade de s'Indo-Sarasvati\", in relatu a sa tziviltade descrita in is \"Veda\" e chi si diat \u00e8ssere isvilupada a longu de is duos rios. Est fintzas connota che a \"tziviltade vallinda\" o \"tziviltade de Harappa\"\", dae su primu giassu connotu, iscobertu in su 1857, ma isgavadu petzi dae sos annos binti de su Noighentos, cando Rai Bahadur Daya Ram Sahni e Rakhal Das Banerji, suta de impulsu de John Hubert Marshall de s'Archaeology Survey of India, aiant iscobertu is ruinas de Harapp\u0101 e Mohenjo-daro.\nSa tziviltade de sa badde de s'Indus si c\u00f2llocat intre is prus tziviltades antigas de su mundu, paris cun is de Mesopot\u00e0mia e de Egitu antigu, caraterizadas dae s'isvilupu de sa messaria, de s'urbanizatzione e de s'impreu de s'iscriidura. S'isvilupu urbanu est prus primidiu in Egitu e Mesopot\u00e0mia, ma sa tziviltade de s'Indu aiat connotu una ist\u00e8rrida geogr\u00e0fica prus manna (atuales Pakist\u00e0n e \u00ccndia otzidentale).\nDe is 1052 giassos fintzas a como individuados, prus de 140 si c\u00f2llocant subra de is oros de unu cursu de abba istajonale, chi abbaiat sa printzipale zona de produtzione agr\u00eccula de custa cultura. Segundu unas cantas ip\u00f2tesis custu sistema idrogr\u00e0ficu, unu tempus permanente, diat p\u00f2dere \u00e8ssere identific\u00e0bile cun su riu Ghaggar-Hakra, identificadu dae unos cantos istudiosos cun su Sarasvati de su Rig Veda.\nSa majoria de sos \u00e0teros giassos s'agatant a longu de sa badde de s'Indus o a longu de sos afluentes suos, ma s'ispaniadura fiat arribbada cara a ovest fintzas a sa frontera cun s'Ir\u00e0n, a estu fintzas a Delhi, a sud fintzas a su Maharashtra e a norte fintzas a s'Himalaya e fintzas a s'Afganist\u00e0n (giassu de Shortugai).\nS'iscriidura sua no est ancora istada detzifrada e si disconnoschent tando is carater\u00ecsticas de sa limba. Is testos sumeros e ac\u00e0dicos si referint fatu\u00b7fatu a unu p\u00f2pulu cun chi si fiant tentos cambiapares cummertziales ativos, naradu \"Melu\u1e2b\u1e2ba\", chi si diat p\u00f2dere identificare cun sa tziviltade de sa badde de s'Indus, fortzis cun su n\u00f9mene dadu dae is bividores issoro etotu. Su tr\u00e8menne est fortzis de p\u00f2nnere in relatu cun su drav\u00ecdicu \"Met-akam\", cun su significadu de \"terras artas\", e diat p\u00f2dere in prus \u00e0ere dadu or\u00ecgine a su t\u00e8rmine s\u00e0nscritu \"Mleccha\", de or\u00ecgine no indoeuropea, cun su significadu de \"b\u00e0rbaru, istr\u00e0ngiu\"."}
{"id": "20681", "revid": "2404", "url": "https://sc.wikipedia.org/wiki?curid=20681", "title": "Unione africana", "text": "S'Unione africana (UA) est un'organizatzione internatzionale e \u00e0rea de l\u00ecberu isc\u00e0mbiu chi cumprendet totu sos Istados africanos, cun sede in Addis Abeba, in Eti\u00f2pia.\nEst un'organizatzione internatzionale gi\u00f2vana meda, naschida ufitzialmente cun su primu at\u00f2biu de is cabos de Istadu e de guvernu de su 9 de tr\u00eculas de su 2002 in Durban, Sud\u00e0frica, durante su cale nd'aiat ass\u00f9midu sa presid\u00e8ntzia Thabo Mbeki, presidente sudafricanu. In su cursu de s'at\u00f2biu, a su cale presentziaiat untre \u00e0teros su tando segret\u00e0riu generale de is Natziones Unidas Kofi Annan, fiant istados sutascritos is primos atos chi pertocaiant is \u00f2rganos de s'Unione, overas su protocollu relativu a s'istabilimentu de su Cuss\u00ecgiu de paghe e seguriesa e s'istatutu de sa cummissione, e fiant istadas istabilidas r\u00e8gulas e protzeduras pro s'Assemblea, su cuss\u00ecgiu esecutivu e su comitadu de is rapresentantes permanentes.\nIs fases de su protzessu de isvilupu pretzedentes a s'at\u00f2biu de Durban fiant acont\u00e8ssidas a s'internu de s'Organizatzione de s'unidade africana. In sa sessione istraordin\u00e0ria de su 1999 in Sirte, L\u00ecbia, (logu de naschimentu de su Leader l\u00ecbicu Mu'ammar Gheddafi promovidore de s'organizatzione, fintzas cun bundantes capitales) s'Organizatzione aiat detz\u00ecdidu sa criatzione de s'Unione noa.\nSu S\u00e0hara Otzidentale est amm\u00ectidu che a Rep\u00f9blica democr\u00e0tica \u00e0raba Sahrawi, puru no essende in totu is efetos indipendente, tratende\u00b7si de unu territ\u00f2riu cuntierradu cun su Marrocu.\nIn su 2000 fiat istadu adotadu s'atu costitutivu, chi fiat intradu in vigore su 26 de maju de su 2001, unu mese giustu a pustis de sa sutaiscrizione de sa Nig\u00e8ria, su de trintas\u00e8s Istados ddu ratificare. Comente previdu dae s'atu\u00a0pro un'annu ddoe fiat istada coesist\u00e8ntzia intre is duas organizatziones. Su 15 austu 2002 ddi est istadu reconnotu s'istatus de osservadore de s'Assemblea generale de is Natziones Unidas.\nS'Unione africana tenet meda in comunu cun s'organizatzione chi l'at pretz\u00e8dida; si proponet nointames che a sa propassada sua, siat pro cantu pertocat is obietivos siat pro is capatzidades.\nSu chi est coberadu che a sa difer\u00e8ntzia prus manna est sa capatzidade de s'Unione de interv\u00e8nnere in cuntierras internas a sos istados in situatziones cales genotz\u00ecdiu, cr\u00ecmenes de gherra e cr\u00ecmenes contra s'umanidade, segundu cantu istabilidu dae s'art\u00ecculu 4H de s'Atu costitutivu. In custu art\u00ecculu sunt tzitados totu is printz\u00ecpios a is cales s'ispirat s'Unione africana e est digna de nota sa pres\u00e8ntzia de su riferimentu a su respetu pro is printz\u00ecpios democr\u00e0ticos, is deretos umanos, is r\u00e8gulas de sa lege e de su guvernu, in cantu s'Organizatzione de s'unidade africana calliaiat subra custos temas. Pro cantu pertocat is obietivos cunt\u00e8nnidos in s'art\u00ecculu 3, bi sunt atzinnos a sa promotzione de sa paghe, seguresa e istabilidade in su continente, a sa partetzipatzione populare e a su bonu guvernu, ma fintzas a s'isvilupu susten\u00ecbile e a is cunditziones pretzisas pro perm\u00ectere a s'\u00c0frica de ot\u00e8nnere su rolu chi ddi tocat in s'economia globale e in is negotziatziones internatzionales.\nS'Unione Africana tenet 6 limbas de traballu (\"working languages\") ufitziales: inglesu, frantzesu, ispagnolu, portughesu, \u00e0rabu modernu istandard e swahili. Custa \u00f9rtima, de tzipu bant\u00f9, est nadia africana e in s'Atu Costitutivu est inditada che a \"Kiswahili\", mentras s'\u00e0rabu cl\u00e0ssicu, a pustis ev\u00f2lvidu tr\u00e0mite in primis unas cantas semplificatziones, est istadu esportadu in Nord\u00e0frica durante is conchistas de s'Imp\u00e8riu Isl\u00e0micu e s'est ispaniadu galu de prus cun s'isparghidura de sa religione isl\u00e0mica. Totus sas \u00e0teras limbas sunt europeas."}
{"id": "20682", "revid": "2404", "url": "https://sc.wikipedia.org/wiki?curid=20682", "title": "Vatzinu", "text": "Unu vatzinu est unu preparadu biol\u00f2gicu produtu cun su fine de ingennerare un'immunidade achirida ativa contras unu tipu piessignu de infetzione a is sugetos a is cales est suministradu.\nSa pr\u00e0tica de sa suministratzione de vatzinos, denumenada vatzinatzione o vatzinu-profilassi, tenet su fine de isfrutare in manera ativa sa mem\u00f2ria immunol\u00f2gica de su sistema immunit\u00e0riu, permitende a su corpus de isvilupare unu sistema de defensa contra unu bat\u00e8riu, unu virus o \u00e0teru microrganismu (massimamente contras is formas issoro \"wild type\" opuru contras diversas intre is variantes prus patog\u00e8nicas) ancora in antis de b\u00e8nnere a cuntatu cun issu. In custu si distinghet dae s'immunidade artifitziale passiva, chi si basat subra s'impreu de soros, est a n\u00e0rrere de fl\u00f9idos de su corpus b\u00e8nnidos de unu \u00e0teru indiv\u00ecduu umanu (soru om\u00f2logu) o animale (soru eter\u00f2logu) chi est giai intradu in cuntatu cun s'agente pat\u00f2genu.\nI vatzinos sunt pres\u00ecdios preventivos fundamentales pro sa salude, sa cale introduida at perm\u00ectidu de reduire in pagos deghes de annos, in manera segura e estremadamente rilevante, su pesu de maladias graes e potentzialmente letales chi fiant ispaniadas dae millis de annos, sa mortalidade infantile e v\u00e0rias formas de disabilidades in su mundu.\nUnu de is traguardos prus de importu cunsighidos gr\u00e0tzias a sa vatzinatzione est istadu cr\u00f2mpidu in su 1980 cando s'Organizatzione Mundiale de sa Salude aiat decraradu isperdidu dae sa Terra sa pigota (\"Variola virus\"). In die de oe sunt dispon\u00ecbiles tipos diferentes de vatzinos contra maladias medas, sa cale aplicatzione est regulada dae is legislatziones sanit\u00e0rias de is diversas natziones de su mundu.\nGenias de vatzinos.\nForas de sa patologia dae chi amparant, sa distintzione intre vatzinos est acapiada a sa manera cun sa cale sunt otentos e prod\u00f9idos is cumponentes capatzos de iscadenare sa risposta immunit\u00e0ria. Esistent vatzinos chi cuntenent:\nMedas de is vatzinos in impreu oe atuant mescamente induende una risposta umorale."}
{"id": "20683", "revid": "2404", "url": "https://sc.wikipedia.org/wiki?curid=20683", "title": "Canberra", "text": "Canberra (AFI: [kam\u02c8b\u025brra][2]; in inglesu /\u02c8k\u00e6nb\u0279\u0259/, [k\u00e6\u0303\u02d0mb\u0279\u0259]) est sa capitale de Austr\u00e0lia e, cun sa populatzione de 410.301 bividores, est fintzas sa majore tzitade de manu de a intro de su paisu.\nAmministrativamente faghet a paris cun su territ\u00f2riu de sa capitale australiana (\"Australian Capital Territory, ACT\"), urban\u00ecsticamente nd'\u00f2cupat in realidade petzi su setore setentrionale, sa parte chi abarrat est giai disabitada. S'ACT s'agatat totu inghiriadu dae s'Istadu de Nou Galles de su Sud, sena isbocu a su mare perunu. Canberra s'agatat 300 km a sud-ovest de Sydney e 650 km a nord-estu de Melbourne.\nSa zona in ue si pesat fiat isseberada che a sede de sa capitale natzionale in su 1908 e, comente a Bras\u00eclia e pagas \u00e0teras capitales de su mundu, fiat istada una tzitade apositamente progetada pro custu fine. Su cuncursu internatzionale istabilidu pro sa realizatzione sua fiat bintu dae sos architetos istadunidensos Walter Burley Griffin e Marion Mahony Griffin, de Chicago, e is traballos de fraigu fiant comintzados su 20 de fre\u00e0rgiu de su 1913. S'istrutura de sa tzitade fiat istada influentzada meda dae su movimentu de is \"tzitades giardinu\" e includet \u00e0reas ampras de vegetatzione ispont\u00e0nea, chi ant b\u00e0lidu a Canberra su nom\u00ecngiu de \"capitale de su bush\". Cun totu chi sa cr\u00e8schida sua siat istada rallentada dae is duas gherras mundiales e de sa Depressione Manna de su 1929, Canberra s'est dist\u00e8nghida che a una tzitade in prenu isvilupu a pustis de sa segunda gherra mundiale.\nEssende sede de su guvernu australianu, Canberra est sede de su Parlamentu, de s'Arta Curte de Austr\u00e0lia e de \u00e0teras istitutziones guvernativas numerosas. Est sede fintzas de organizatziones sotziales e culturales medas de importu natzionale. Su guvernu federale contribuit a sa majoria de su produtu internu brutu tzitadinu e est su majore donadore de traballu de sa tzitade. Canberra est in prus destinatzione de vi\u00e0gios tur\u00ecsticos natzionales e internatzionales.\nSa majoria de is australianos pron\u00f9ntziat su n\u00f9mene in duas s\u00ecllabas, comente a /\u02c8k\u00e6n.b\u0279\u0259/ o /\u02c8k\u00e6m.b\u0279\u0259/. Una minoria ddu pron\u00f9ntziat /\u02c8k\u00e6n.b\u0259.\u0279\u0259/; sa pron\u00f9ntzia /k\u00e6n.\u02c8be.\u0279\u0259/ est cunsiderada isballiada, mancari cun probabilidade est sa prus acanta a s'or\u00ecgine etimol\u00f2gica de su n\u00f9mene."}
{"id": "20684", "revid": "2404", "url": "https://sc.wikipedia.org/wiki?curid=20684", "title": "Rosa Luxemburg", "text": "Rosa Luxemburg, in polacu R\u00f3\u017ca Luksemburg (Zamo\u015b\u0107, 5 martzu 1871 \u2013 Berlinu, 15 ghenn\u00e0rgiu 1919), est istada una filosofa, economista, pol\u00ectica e rivolutzion\u00e0ria polaca naturalizada tedesca.\nSustenidora fiera de su sotzialismu rivolutzion\u00e0riu e intre is printzipales te\u00f2ricas de su marxismu consiliarista in Germ\u00e0nia, in vida si fiat oposta cun fortza tantis a s'acostamentu pol\u00ecticu moderadu e tendentzialmente revisionista de su Partidu Sotzialdemocr\u00e0ticu de Germ\u00e0nia e de sa II Internatzionale (de is cales fiat istadu in longu un'esponente de importu mannu), comente a su tzentralismu democr\u00e0ticu dif\u00e8ndidu dae Lenin e, de cunsigh\u00e8ntzia, a s'ass\u00e8tiu rivolutzion\u00e0riu de is bolscevicos.\nAiat fundadu, cun Karl Liebknecht, sa Liga Spartachista, fiat istada protagonista in su ghenn\u00e0rgiu de su 1919 de un'abolotu armadu contra de sa chi Rep\u00f9blica de Weimar acabende de si costituire, in su cursu de sa cale issa e su matessi Liebknecht aiant p\u00e8rdidu tragicamente sa vida pro manu de is Freikorps (organizatziones paramilitares anti-comunistas, ass\u00f9midas dae su matessi guvernu sotzialdemocr\u00e0ticu tando a su p\u00f2dere pro p\u00f2dere repr\u00ecmere is rebeldes)."}
{"id": "20685", "revid": "2404", "url": "https://sc.wikipedia.org/wiki?curid=20685", "title": "Polu norte", "text": "Su tr\u00e8mene polu norte o polu nord inditat in generale su puntu prus a norte (o prus a setentrione) de unu cale si chi siat ogetu astron\u00f2micu (pro esempru unu praneta o un'isteddu) e pro cunventzione est impreadu che a sistema de riferimentu prim\u00e0riu respetu a su polu sud.\nFaghende riferimentu a sa Terra, su tr\u00e8mene podet inditare diversos puntos geogr\u00e0ficos postos subra de sa superf\u00ectzie terrestre, sa majoria de is cales sunt situados in s'otz\u00e8anu \u00c0rticu, e est impreadu fintzas pro si ref\u00e8rrere in manera gen\u00e8rica a cussa regione de su mundu denominada \u00c0rticu o in unos cantos casos a su territ\u00f2riu cumpr\u00e8ndidu a s'internu de su tz\u00ecrculu polare \u00e0rticu. Cun \"polu norte\" si podet fintzas inditare su polu magn\u00e8ticu positivu (P) de unu magnete."}
{"id": "20686", "revid": "2404", "url": "https://sc.wikipedia.org/wiki?curid=20686", "title": "Polu sud", "text": "Su tr\u00e8mene polu sud si referit a su polu sud geogr\u00e0ficu, s'estremu puntu meridionale de s'asse terrestre, opostu a su polu norte. Su polu sud geogr\u00e0ficu si localizat a sa larg\u00e0ria de 90\u00b0 S, in ue acudint totu is meridianos e est definidu che a su logu in su cale s'asse de rotatzione terrestre rugrat sa superf\u00ectzie e sunt aplic\u00e0biles is matessi osservatziones pro su polu norte. Unos \u00e0teros \"polos sud\" includent su Polu Sud Tzerimoniale, su Polu Sud Magn\u00e8ticu, su Polu Sud Geo-magn\u00e8ticu, e su Polu Sud de s'inatzessibilidade. A bortas in su limb\u00e0giu faeddadu non sient\u00ecficu si faghet faddinamente riferimentu a su Polu Sud pro si ref\u00e8rrere a su continente Ant\u00e0rticu intreu."}
{"id": "20687", "revid": "7227", "url": "https://sc.wikipedia.org/wiki?curid=20687", "title": "Sa die de s'atacu", "text": "Sa die de s'atacu est un'ochid\u00f2rgiu fatu su 6 de santugaine de su 1800 in Tiesi, in Sardigna, dae s'Armada R\u00e8gia Sarda in paris cun bandidos arruolados cun sa promissa de amnistia sighende s'\u00f2rdine de Giusepe Beneitu de Savoja, conte de Moriana. \nIst\u00f2ria.\nA curtzu a sa fine de su de XVIII s\u00e8culos, in Sardigna, b'at \u00e0pidu unu movimentu antifeudale de importu mannu cun ideas antimon\u00e0rchicas e rivolutzion\u00e0rias rapresentadu in parte dae Giuanne Maria Angioy. \nUnas cantas rebellias fiant istadas postas in atu in su 1793 dae sas populatziones de sos bidditzolos de Sossu, \u00d2sile, Piaghe, S\u00e8nnaru, S\u00e9ddini, Nujvi, Ossi, Tissi e \u00d9sini, totu cantos in s'ala setentrionale de s'\u00ecsula. Incumentzadas che a atos de protesta contra a s'esosidade fiscale de sos feudat\u00e0rios, si fiant fatu-fatu trasformadas \u00abin atos beros de rebellia e in assaltos a sas propiedades\u00bb. Nointames custu, a custas initziativas s'acumpangiaiant fintzas unas cantas rivendicatziones cun ver\u00ecficas de sa legitimidade de sos imponimentos fiscales e de sos deretos feudales.\nIn su 1794 unas \u00e0teras rebellias antifeudales fiant n\u00e0schidas in s'aristanesu, in Cuartu Sant'Aleni, in Otieri, in \u00cctiri Cannedu e in Uri.\nFintzas in su Meilogu bi fiat istadu unu fermentu de annotu. Mescamente su 24 de santandria de su 1795 sas comunidades de Tiesi, Bessude, Boruta e Cher\u00e8mule aiant istipuladu, in antis a unu not\u00e0riu, unu \u00abtraste de unione\u00bb in ue s'invocaiat su riscatu de sos f\u00e8udos e si decraraiat de \u00abnon reconn\u00f2schere prus cale si siat feudat\u00e0riu\u00bb. \nS'ala angiojana de \"su\" \u00abpartidu patri\u00f2ticu\u00bb aiat reconnotu in presse sa novidade manna de custa initziativa: \u00ab\"su tonu de s'atu est de una natura noa a beru in custu Regnu, e tantu ispantosu [...] chi de seguru at a formare unu de sos monumentos de interessu prus mannu de s'Ist\u00f2ria Sarda de s'\u00e8poca presente\"\u00bb\nIn su 17 de martzu de su 1796, semper in Tiesi, 32 bidditzolos ant istipuladu un'\u00e0teru patu antifeudale. \nIn s'8 de l\u00e0mpadas de su 1796 Giuanne Maria Angioy, martziende cun s'es\u00e8rtzitu antifeudale suo cara a Casteddu, l'ant derrotadu. A pustis de \u00e0ere agatadu unu logu de amparu in ue istaiat Micheli Obino, in Santu Lussurzu, in sa note tra su 13 e su 14 l\u00e0mpadas, pessighidu dae sa cavalleria de su cavalieri Marcello de C\u00f9llieri, dae 500 \u00f2mines de su macomeresu don Giusepe Colent e dae unu regimentu de m\u00eclites a caddu b\u00e8nnidos dae P\u00e0dria, Angioy fiat res\u00e8ssidu a si liberare de issos, aiat rugradu su Montiferru e fiat arribbadu in Tiesi. Su sero de su 16 de l\u00e0mpadas si fiat dir\u00ecgidu cara a Portu Turre, dae ue si fiat imbarcadu in manera clandestina pro G\u00e8nova. \nIn su 1799 sos sab\u00e0udos, a pustis de \"\u00e0ere concruidu su protzessu de normalizatzione e pigadu torra sos redinagros de su guvernu\", fiant isbarcados in s'\u00ecsula, dae ue sos piemontesos fiant istados bogados a foras in su 1794. Pro sos abitantes de sa Sardigna \"si fiat abertu un'iscen\u00e0riu de opressione\" \"gasi grave de batire a rebellias, che a cussa de Tiesi.\"\nSa resist\u00e8ntzia.\nGiusepe Beneitu de Savoja conte de Moriana, chi fiat istadu nominadu guvernadore de T\u00e0tari, aiat incumentzadu una s\u00e8rie de b\u00ecsitas a sos bidditzolos e si fiat abigiadu de s'istadu de mis\u00e8ria e de sos soprusos de sos feudat\u00e0rios. Pro placare s'abusu de sos barones aiat emanadu normas noas pro su cobru de sos tributos. Ma sos feudat\u00e0rios si fiant refudados de aplicare su pregone vitze-r\u00e8giu. Su feudat\u00e0riu Antoni Manca, duca de s'Asinara, aiat ordinadu sos cobros: comente risposta sa populatzione, in sa note intre su 22 e su 23 de cabudanni de su 1800, aiat organizadu una manifestatzione de protesta.\nSa die a pustis su s\u00ecndigu, cun una delegatzione, fiat giutu a T\u00e0tari, e aiat informadu su vitze-re de sos fatos acont\u00e8ssidos, e su vitze-re aiat prom\u00ectidu a sa delegatzione chi diat \u00e0ere interv\u00e8nnidu contra a su duca de s'Asinara. Ma sos tiesinos, intendende de sas promissas de su guvernadore, non fiant abarrados cumbintos, e pro custa resone si fiant mantentos prontos a cale si siat possibilidade.\nSas timorias issoro fiant fundadas, e difatis, a pustis, los aiant informados chi su guvernadore istaiat ammaniende in manera segreta, pro su 6 de santugaine, un'imbiu punitivu contra a su bidditzolu de Tiesi. De sos fatos fiant istados informados fintzas sos bidditzolos serentes, chi aiant incumentzadu a ammaniare sa resist\u00e8ntzia. Bessude aiat imbiadu 150 armados, B\u00e0nari \u00e0teros 150 e Tiesi fiat res\u00e8ssidu a organizare 500 \u00f2mines. \nSu conte de Moriana aiat afidadu su cumandu de s'imbiu a su cav. Antoni Grondona e in manera segreta aiat cunvocadu totu sos capitanos de sos militzianos de su nord Sardigna pro chi si ponnerent in martza cara a Tiesi, e aiat prom\u00ectidu s'amnistia a totu sos bandidos chi aerent partetzipadu. \nDae T\u00e0tari, su 5 de santugaine de su 1800, pro totu sa note, fiat arribbada gente in armas cara a su puntu de cuntzentramentu; a s'arb\u00e8schida fiant in 1500, cun sa parte manna chi fiant bandidos chi si fiant agregados a sas tropas regulares. Cara a sas sete de su mangianu de su 6 de santugaine fiant tzucados cara a Tiesi. Sa bidda, amparada dae 800 \u00f2mines, si fiat preparada a impedire su sachizu in cale si siat manera. \nS'iscontru fiat istadu sambenosu, sos rebelles fiant istados derrotados in presse, medas aiant chircadu amparu in sas cr\u00e8sias, su bidditzolu fiat istadu sachizadu, e a medas domos l'aiant postu fogu. Unos cantos de sos rebelles non pariant de si b\u00f2lere firmare e aiant mantesu, dae su campanile, unu fogu forte meda pro oras, ma a sa fine los aiant costrintos a essire de sa cr\u00e8sia e a cunsignare sos fusiles. Aiant arrestadu bintitr\u00e8s \u00f2mines. Sas tropas regulares, sessada sa resist\u00e8ntzia, fiant tzucadas cara a T\u00e0tari lassende sa bidda in manu a sos bandidos arruolados pro s'ocasione. In s'ochid\u00f2rgiu fiant mortas 14 persones, 34 fiant abarradas fertas (duas de custas fiant mortas in sas dies a pustis) e 18 domos aiant pigadu fogu, belle de su totu. \nSos rapresentantes de su cleru de Tiesi chi aiant pigadu parte a sa rebellia los aiant liberados, ma unos cantos de sos rebelles caturados los aiant impicados in sas furcas de \u201cMesu e Giagas\u201d in su 27 de fre\u00e0rgiu de su 1801, e \u00e0teros los aiant cundennados a sa galera. "}
{"id": "20688", "revid": "7227", "url": "https://sc.wikipedia.org/wiki?curid=20688", "title": "Frantziscu Cillocco", "text": "Frantziscu Cillocco (Casteddu, 1769 - T\u00e0tari, 30 de austu de su 1802), fatu-fatu ist\u00f2rchidu in Cilocco, est istadu unu rivolutzion\u00e0riu sardu, intre sos esponentes printzipales de sa Rivolutzione Sarda de su 1974 incumintzada cun sa Die de s'Aciapa.\nBiografia.\nN\u00e0schidu in una fam\u00eclia rica, aiat tentu un'educatzione chi l'aiat cunsentidu de s'ocupare de chistiones giuditzi\u00e0rias. In su 1794 fiat istadu unu de sos capos de sa rebellia contra a sa domo Savoja. Sa discuntentesa cumulada finas a cussu momentu fiat espl\u00f2dida cun unu motu de rebellia intre not\u00e0biles e p\u00f2pulu casteddaju chi, su 28 de abrile de su 1794, aiant caturadu e esp\u00e8llidu dae Casteddu su vitze-re e totu sos funtzion\u00e0rios piemontesos; sa die oe benit afestada che a \"Sa die de sa Sardigna\" e festa de su p\u00f2pulu sardu.\nEssende un'oradore de primore, s'annu imbeniente aiat fatu parte de una delegatzione imbiada a T\u00e0tari pro sedare sas rechertas de autonomia de sa Sardigna setentrionale, e sas par\u00e0ulas suas ant ispantadu sos abitantes locales chi l'aiant pedidu de los ghiare contra a sos printzipales tataresos. Fiat res\u00e8ssidu a collire belle 13.000 persones chi fiant res\u00e8ssidos a f\u00e0ghere fuire sos barones chi guvernaiant T\u00e0tari. A pustis de \u00e0ere otentu custu resurtadu, su 31 de nadale fiat partidu pro torrare a Casteddu, paris a sos \u00e0teros duos membros de sa delegatzione, aende postu a su guvernu person\u00e0gios fideles a issu.\nSu 10 de ghenn\u00e0rgiu de su 1795 fiant l\u00f2mpidos a Casteddu, non chene \u00e0ere addobiadu opositzione durante su bi\u00e0giu, e aiant fatu raportu a sos Istamentos.\nA pustis de sa repressione iscadenada dae sos piemontesos fiat istadu costrintu a tzucare a Parigi. Essende\u00b7si trasferidu in C\u00f2rsica, in su ghenn\u00e0rgiu de su 1801, aiat organizadu un'atzione in Sardigna isperende de ot\u00e8nnere s'ap\u00f2giu de Napoleone.\nChirchende s'ap\u00f2giu de bandidos e pastores, in su martzu de su 1802, fiat isbarcadu in Azos cara a cara cun s'isponda de sa C\u00f2rsica.\nIn cue aiat collidu unu grupu de pastores cun su cale si promitiat de atacare T\u00e8mpiu, resid\u00e8ntzia de su cumandante tzivile e militare de sa Gallura. S'atzione fiat fallida a pustis de unas cantas iscobiaduras, e pro neghe de su serv\u00ectziu de ispion\u00e0giu de su reg\u00ecmene, causende s'isorvimentu de sa fortza.\nIn su 12 de l\u00e0mpadas aiat intentadu un'isbarcu nou, chi sos atacados non s'isetaiant, e intre su 16 e su 18 de l\u00e0mpadas fiat res\u00e8ssidu a conchistare unas cantas defensas costeras e unu batellu, ma sa reatzione de sos piemontesos l'aiat costrintu a si retirare. Fiat abarradu pro meses cuadu intre sos montes pro evitare s'arrestu ma s'esecutzione de unos cantos \u00f2mines suos l'aiat espostu a vinditas de sos parentes de sos giustitziados, e su 25 de tr\u00eculas de su 1802 l'aiant agatadu e cunsignadu a sas autoridades.\nL'ant protzessadu e cundennadu a morte su 30 austu de su 1802, impicadu in sa pratza p\u00f9blica."}
{"id": "20689", "revid": "2404", "url": "https://sc.wikipedia.org/wiki?curid=20689", "title": "Austr\u00e0lia Otzidentale", "text": "S'Austr\u00e0lia Otzidentale (in inglesu \"Western Austr\u00e0lia\", incurtzadu in WA) est un'Istadu federadu de s'Austr\u00e0lia. Sa capitale de s'Istadu est sa tzitade de Perth (istesiada meda de is tzitades printzipales de su restu de s'Austr\u00e0lia), mentras is bividores de s'Istadu sunt narados \"Westralians\".\nSu territ\u00f2riu de s'Austr\u00e0lia Otzidentale \u00f2cupat una parte manna meda de su continente australianu, tzirca su tres unu cun una tirada de 2.645.615 km\u00b2, pro unos 2.474.410 bividores, cuntzentrados im majoria in sa capitale e in s'area metropolitana sua. All\u00e0canat a nord-estu cun su Territ\u00f2riu de su Norte e a sud-estu cun s'Austr\u00e0lia Meridionale. In s'ovest si ghetat a s'Otz\u00e8anu Indianu e in su sud a su Otz\u00e8anu Ant\u00e0rticu.\nIs primos bividores (abor\u00ecgenos) fiant l\u00f2mpidos de norte unos 60.000-40.000 annos a oe. Is primos Europeos fiant istados a ddoe ac\u00f9dere fiant intames is Olandesos cun Dirk Hartog su 26 de santugaine de su 1616. Su 2 de maju de su 1829 Charles Howe Fremantes (capitanu inglesu) aiat pigadu possessu de \"totu cussu cantone de sa Noa Olanda chi non fiat in intro de su territ\u00f2riu de su Nou Galles de su Sud\". In unu primu momentu sos aposentamentos si fiant isvilupados a r\u00f2diu de is zonas saliosas de s'Artu Swan ma a pustis pro neghe de su connoschimentu iscassu de is cunditziones locales e pro sa farta de mani\u00f2bera aiant causadu in pagu tempus una situatzione de dificultade grae. Cara a su 1850 unas cantas esploratziones relativas a sa chirca de territ\u00f2rios noos e s'intrada de presoneris pro sa mani\u00f2bera aiant ris\u00f2lvidu su problema.\nIs colonos sighiant a s'isp\u00ecnghere in sa parte de intro ocupende terras ind\u00ecgenas, gasi fiant acont\u00e8ssidas gherras chi aiant singiadu su cumintzu de una coesist\u00e8ntzia dif\u00ectzile. In su 1890 su territ\u00f2riu fiat intradu a f\u00e0ghere parte de s'Imp\u00e8riu brit\u00e0nnicu e su 1\u00ba ghenn\u00e0rgiu de su 1901 (mancari bi esseret sa pres\u00e8ntzia de unas cantas fatziones setzessionistas) in sa Federatzione Australiana.\nDurante sa Segunda gherra mundiale unas cantas tzitades de s'Austr\u00e0lia Otzidentale (pro esempru Broome) fiant bombardadas dae s'aviatzione giaponesa."}
{"id": "20690", "revid": "2404", "url": "https://sc.wikipedia.org/wiki?curid=20690", "title": "Perth", "text": "Perth est sa capitale de s'istadu de Austr\u00e0lia Otzidentale, in sa costera de s'Otz\u00e8anu Indianu. Cun unos 2.021.200 bividores in su tzensu de su 2014, est sa de bator tzitades prus mannas de Austr\u00e0lia e sa prus populada dae s'istadu, cun casi su de bator tres de sa populatzione de Austr\u00e0lia Otzidentale. Fiat fundada in s'annu 1829, e at pigadu n\u00f9mene in onore de sa tzitade iscotzesa de Perth."}
{"id": "20691", "revid": "2404", "url": "https://sc.wikipedia.org/wiki?curid=20691", "title": "Darwin (Territ\u00f2riu de su Norte)", "text": "Darwin est sa capitale e sa tzitade prus populada dae su Territ\u00f2riu de su Norte, Austr\u00e0lia. Si s\u00ectuat in sa costera setentrionale de su paisu e tenet populatzione de unos 109.478 bividores (istima de su l\u00e0mpadas de su 2004). In sa tzitade s'agatat una base navale de s'es\u00e8rtzitu australianu, chi fiat istada atacada dae sa Marina Imperiale Giaponesa su 19 de fre\u00e0rgiu de su 1942. Darwin tenet unu clima tropicale chi pr\u00f2vocat fortes temporadas e tziclones tropicales."}
{"id": "20692", "revid": "2404", "url": "https://sc.wikipedia.org/wiki?curid=20692", "title": "Melbourne", "text": "Melbourne est una tzitade de Austr\u00e0lia, segunda tzitade pro populatzione a pustis de Sydney, cun unos 3,6 milliones de bividores in s'\u00e0rea metropolitana. Su tzentru ist\u00f2ricu, sa City of Melbourne, tenet petzi 69.670 bividores (segundu datos de su tzensu de 2001). Sa tzitade est sa capitale de s'istadu de Vict\u00f2ria. Fiat istada capitale de Austr\u00e0lia intre su 1901 e su 1927. Su Royal Exhibition Building de Melbourne est iscritu in sa lista de is Patrim\u00f2nios de s'Umanidade de s'UNESCO.\nMelbourne est situada in sa costera sud-esta de Austr\u00e0lia, cosa chi nde faghet sa capitale de istadu situada prus in su sud de s'Austr\u00e0lia continentale, est a n\u00e0rrere, sena contare Hobart in s'\u00ecsula de Tasm\u00e0nia. Est situada a s'imbucada de su riu Yarra, a su chirru de sa baja de Portu Philip. Sa tzitade pigat su n\u00f9mene de s'antigu primu ministru brit\u00e0nnicu William Lamb, segundu visconte de Melbourne, su cale t\u00ectulu nobiliare faghiat riferimentu in sa localidade inglesa de Melbourne a sa contea de Derbyshire. Su n\u00f9mene Melbourne, chi depet s'or\u00ecgine sua a su t\u00e8rmine anglos\u00e0ssone \"mylla burne\", sign\u00ecficat \u00abriu de su mulinu\u00bb."}
{"id": "20693", "revid": "2404", "url": "https://sc.wikipedia.org/wiki?curid=20693", "title": "Sydney", "text": "Sydney est sa tzitade prus pobulada dae Austr\u00e0lia, cun una populatzione in s'\u00e0rea metropolitana sua de unos 4,34 milliones de bividores (istimados in su 2008). Est sa capitale de s'istadu de Nou Galles de su Sud e est istadu su logu in ue fiat fundada sa prima col\u00f2nia brit\u00e0nnica in Austr\u00e0lia, sa Col\u00f2nia de Nou Galles de su Sud. Fiat fundada in su 1788 in sa baja de Sydney dae Arthur Philip, capitanu de la First Fleet e est sa tzitade prus antiga de su paisu.\nEst situada in su sud-estu de Austr\u00e0lia, a s'oru de sa Baja de Jackson. In sa tzitade, s'iscerat s'\u00d2pera de Sydney, su Ponte de su Portu de Sydney e is marinas suas. S'\u00e0rea metropolitana est inghiriada dae parcos natzionales chi cuntenent bajas e rios.\nSydney est una de is tzitades prus multiculturales de su mundu, e si rifletet cun su rolu suo de printzipale destinatzione pro is emigrantes de Austr\u00e0lia. Segundu un'ist\u00f9diu subra su costu de vida, Sydney resurtat \u00e8ssere sa tzitade prus cara de Austr\u00e0lia e sa de b\u00ecndighi a livellu mundiale. Sydney puru istat in sa top 10 de is tzitades cun m\u00e8gius calidade de vida de su mundu."}
{"id": "20694", "revid": "2404", "url": "https://sc.wikipedia.org/wiki?curid=20694", "title": "Otz\u00e8anu Ant\u00e0rticu", "text": "S'Otz\u00e8anu ant\u00e0rticu, naradu fintzas Otz\u00e8anu australe, otz\u00e8anu Meridionale o Otz\u00e8anu glatziale ant\u00e0rticu, segundu su cuntzetu anglos\u00e0ssone est s'imparis de mares chi ingh\u00ecriant su continente ant\u00e0rticu prus a sud de sa larg\u00e0ria 60\u00b0 S. \nTirat a 20 728 000 km\u00b2 cun fundu m\u00e0ssimu de 7 235 m. Est situadu in s'emisf\u00e8riu australe e ingh\u00ecriat s'Ant\u00e0rticu isporghende fintzas a larg\u00e0ria, formalmente definida in su 2000 dae s'Organizatzione Idrogr\u00e0fica Internatzionale, de 60\u00b0 S, ultres de sa cale s'agatant s'otz\u00e8anu Patz\u00ecficu, s'otz\u00e8anu Atl\u00e0nticu e s'otz\u00e8anu Indianu (movende de s'emisf\u00e8riu otzidentale e andende dae ovest cara a est).\nChi si cuns\u00ecderant is otz\u00e8anos de sa Terra chimbe, e non tres comente de costumadu in It\u00e0lia, s'Ant\u00e0rticu est su prus meridionale de sa Terra e su bator pro tirada. In It\u00e0lia e in unos \u00e0teros Paisos sa zona de mare a giru a giru de s'Ant\u00e0rtide no est cunsiderada un'otz\u00e8anu a berus, ma costituit is estremos meridionales de is otz\u00e8anos Atl\u00e0nticu, Indianu e Patz\u00ecficu. Atualmente sa b\u00e0lida de su mare Ant\u00e0rticu, prus chi non geogr\u00e0fica, est geopol\u00ectica, a sos fines de s'isfrutu suo, resone pro chi sa l\u00e0cana sua setentrionale (larg\u00e0ria 60\u00b0 S), currespondet a par\u00e0metros fissados dae su tratadu Ant\u00e0rticu."}
{"id": "20695", "revid": "12712", "url": "https://sc.wikipedia.org/wiki?curid=20695", "title": "Ippocastanu", "text": ""}
{"id": "20696", "revid": "10458", "url": "https://sc.wikipedia.org/wiki?curid=20696", "title": "Tzitade de Guatemala", "text": "Tzitade de Guatemala (in ispagnolu \"Ciudad de Guatemala\", ufitzialmente \"La Nueva Guatemala de la Asunci\u00f3n\") est sa capitale de su Guatemala e fintzas, cun prus de 4 milliones de bividores, sa tzitade prus populada de Am\u00e8rica tzentrale.\nFundada in su 1620 de is ispagnolos subra de is ruinas de una bidda antiga maya in sa badde cumpr\u00e8ndida intre is tres vulcanos Fuego, Agua e Pacaya, est istada capitale de is Prov\u00ecntzias Unidas de Am\u00e8rica Tzentrale de su 1823 a su 1834. In su 1776 fiat fata capitale de Guatemala. In sa note de su 4 fre\u00e0rgiu de su 1976 est istada tocada dae unu terremotu violentu meda. A pustis de sa fine de sa gherra tzivile intre su guvernu ditatoriale e s'Unidade Natzionale Rivolutzion\u00e0ria Guatemalteca in su 1992 sa tzitade fiat abarrada sa capitale de s'Istadu nou e fiat modernizada, arrichida cun logos de atraida noos e fiat cr\u00e8schida. Oe Tzitade de Guatemala est sa prus manna, moderna e populada metr\u00f2poli de Am\u00e8rica Tzentrale e su 30% de sa populatzione residente in Guatemala, istimada in su 2019 a 17 milliones de persones, bivet in s'ampra \u00e0rea urbana de sa Capitale."}
{"id": "20697", "revid": "2404", "url": "https://sc.wikipedia.org/wiki?curid=20697", "title": "Asunci\u00f3n", "text": "Asunci\u00f3n (n\u00f9mene cumpridu in ispagnolu\u02d0 \"La Muy Noble y Leal Ciudad de Nuestra Se\u00f1ora Santa Mar\u00eda de la Asunci\u00f3n\") est sa capitale e sa tzitade prus manna de su Paraguay cun 600.000 bividores, mancari s'\u00e0rea metropolitana t\u00e8ngiat 1,5 milliones de bividores. Est sa sede de su guvernu paraguajanu, su portu internu printzipale suo, e su tzentru industriale e culturale de su paisu. Is ind\u00f9strias printzipales sunt sa de crapitas, sa de tess\u00ecngiu e sa produtzione de zigarros.\nAsunci\u00f3n fiat fundada su 15 de austu de su 1537 dae Juan de Salazar e Gonzalo de Mendoza. Est una de is tzitades prus antigas de Sudam\u00e8rica e est connota che a \"Mama de is Tzitades\", dae chi sas ispeditziones coloniales pro fundare tzitades noas in su sud fiant essidas dae sa tzitade, includende\u00b7nche s'ispeditzione pro sa segunda fundatzione de Buenos Aires.\nS'\u00e0rea metropolitana sua, narada Gran Asunci\u00f3n, incluet is tzitades de Luque, Fernando de la Mora, San Lorenzo, Lambar\u00e9, Mariano Roque Alonso, Nyemby, Capiat\u00e1, Limpio, San Antonio, Villa Elisa e Itaugu\u00e1, chi faghent parte de su Dipartimentu Tzentrale, cosa chi in s'imparis contant 2.128.258 de bividores, cosa chi nde faghet in unu de is 20 conglomerados urbanos prus mannos de Sudam\u00e8rica. Sa superf\u00ectzie sua est de 117 km\u00b2 in sa tzitade, e 1029 km\u00b2 sa de Gran Asunci\u00f3n.\nAsunci\u00f3n est sa sede de is tres poderes de sa Natzione (Esecutivu, Legislativu e Giuditzi\u00e0riu), e de su portu printzipale subra su riu (Diretzione Generale de duanas), in prus costituit su tzentru culturale de su paisu. \nSa tzitade est cunsiderada una de is capitales prus baratas de su mundu, puru est cunsiderada una de is tzitades prus seguras de sa regione, e dae pagu tempus una de is tzitades prus segura pro imbestimentos, tantis de fraigos comente de serv\u00ectzios.\nSu 20 de martzu de su 2012, s'Organizatzione Mundiale pro sa Paghe at decraradu Asunci\u00f3n sa \u00abCapitale Mundiale de s'Amistade pro sa Paghe\u00bb, dae chi est formada dae una populatzione variada meda chi cumpartzit sa pagheintre is culturas e traditziones suas."}
{"id": "20698", "revid": "2404", "url": "https://sc.wikipedia.org/wiki?curid=20698", "title": "Pret\u00f2ria", "text": "Pret\u00f2ria est sa capitale amministrativa de Sud\u00e0frica, mentras Tzitade de su Cabu est sa capitale legislativa e Bloemfontein sa giuditzi\u00e0ria.\nSu primu aposentamentu urbanu in sa zona fiat istadu fundadu dae Marthinus Wessel Pretorius (a chie si depet su n\u00f9mene de \"Pret\u00f2ria\") in su 1855. De su 1860 a su 1902 fiat capitale de s'istadu boeru indipendente de su Transvaal. Su tratadu chi aiat postu fine a sa Gherra anglo-boera (su Tratadu de Vereeniging de su 1902) fiat firmadu in Pret\u00f2ria.\nIn su 1910, a sa n\u00e0schida de s'Unione Sudafricana, Pret\u00f2ria fiat istada isseberada che a capitale amministrativa, mantenende su matessi rolu fintzas a pustis de s'istitutzione de sa Rep\u00f9blica de Sud\u00e0frica (1961).\nSa tzitade est posta 48 km a norte est de Johannesburg a art\u00e0ria de 1343 m s.l.m. Tenet unu clima temperadu e sa nie est un'eventu raru a berus, chi s'av\u00e8rguat una o duas bortas pro s\u00e8culu. Est una de sas capitales cun prus sole in su mundu: retzit in prus de 3300 oras de sole a s'annu (prus de 9 oras a sa die in m\u00e8dia)."}
{"id": "20699", "revid": "2404", "url": "https://sc.wikipedia.org/wiki?curid=20699", "title": "Bloemfontein", "text": "Bloemfontein (afrikaans: [\u02c8blumf\u0254nt\u025bin]) est sa capitale giuditzi\u00e0ria de Sud\u00e0frica (Tzitade de su Cabu est sa legislativa e Pret\u00f2ria s'amministrativa) e sa de ses tzitades majores de sa natzione, cun 556 000 bividores in su 2018. A is bividores de sa tzitade faghet a agi\u00f9nghere is de is trigh\u00ecngios comente Thaba 'Nchu e Botshabelo, pro unu totale de tzirca 1.000.000 de persones in sa munitzipalidade de Mangaung intrea."}
{"id": "20700", "revid": "2404", "url": "https://sc.wikipedia.org/wiki?curid=20700", "title": "Istasone", "text": ""}
{"id": "20701", "revid": "10458", "url": "https://sc.wikipedia.org/wiki?curid=20701", "title": "Seul", "text": "Seoul o Seul (pron\u00f9ntzia: Se\u00f9l; in coreanu \uc11c\uc6b8\ud2b9\ubcc4\uc2dc; n\u00f9menes antigos \"Gyeongseong\", \"Hanyang\", n\u00f9mene c\u00f9rtzu \uc11c\uc6b8, \"Seoul\", pron\u00f9ntzia /s\u028c.ul/) est sa capitale de Corea de su Sud. Situada in su nord-ovest de su Paisu, pagu prus a sud de sa zona ismilitarizada coreana, subra de su riu Han, est su tzentru pol\u00ecticu, culturale, sotziale e econ\u00f2micu prus importante de s'Istadu. Sede de is multinatzionales chi \u00f2perant in su Paisu, rapresentat una de is prus economias mundiales fortes e est su s\u00ecmbulu ladinu de su gasi naradu \"mir\u00e0culu de su riu Han\", in relatu a is progressos enormes in su campu de s'economia sudcoreana in is \u00f9rtimos deghes de annos. Segundu is datos de su serv\u00ectziu demogr\u00e0ficu ONU s'\u00e0rea urbana de Seul contaiat 10,3 milliones de bividores in su 2018, ocupende su de bintiduos postos in sa class\u00ecfica de is tzitades prus populadas. Is datos c\u00e0mbiant in manera not\u00e0bile chi si pigant in cunsideru s'\u00e0rea metropolitana de Seul, intre cale su portu majore, Incheon, e su prus tzentru residentziale mannu, Seongnam, cun is cales s'aglomeradu urbanu arribbat fintzas a bintighimbe milliones de bividores. Su tr\u00e0ficu intensu e s'incuinamentu industriale ant ispintu su guvernu metropolitanu a pigare medidas s\u00e8rias de natura ecol\u00f2gica, mescamente in chistione luta contra su smog e s'incuinamentu \u00ecdricu. A pustis de tales medidas sa situatzione s'est fata m\u00e8gius, ma abarrat problem\u00e0tica."}
{"id": "20702", "revid": "2404", "url": "https://sc.wikipedia.org/wiki?curid=20702", "title": "Taipei", "text": "Taipei (AFI: /tai\u02c8p\u025bi/[1]; tzinesu: \u53f0\u5317\u5e02; Pe\u030dh-\u014de-j\u012b: T\u00e2i-pak-chh\u012b; pinyin: T\u00e1ib\u011bi Sh\u00ec) est sa capitale e sa tzitade pajore pro populatzione (2.646.204 bividores) de Taiwan a fatu de Noa Taipei. Posta a s'estremidade setentrionale de s'\u00ecsula, est una munitzipalidade ispetziale amministrada diretamente de sa Rep\u00f9blica de Tzina (nodida comente a Taiwan). Est su tzentru de su cumm\u00e8rtziu, de su guvernu e de sa cultura de Taiwan. Is fainas econ\u00f2micas printzipales sunt tzentradas subra ind\u00f9strias ch\u00ecmicas, farmatz\u00e8uticas, metall\u00f9rgicas, sider\u00f9rgicas, mec\u00e0nicas, ch\u00ecmicas, eletrot\u00e8cnicas, eletr\u00f2nicas, t\u00e8ssiles, alimentares, editoriales, de su paperi e de su fraigu de naes e mototzicletas.\nTaipei est un'ammesturu de traditzione e de modernidade e s'architetura est su resurtadu de influ\u00e8ntzias architet\u00f2nicas diferentes: de sa coloniale a sa tzinesa, pro colare a sa giaponesa e infines a sa cuntempor\u00e0nea. Nointames nou e antigu si cojugant in manera armoniosa. Sa tzitade bantat templos magestosos, comente a su Templu de Lungshan, su prus antigu logu de cultu taoista de sa tzitade, su Templu de Kuantu e su t\u00e8mpiu cunfutzianu in ue ogni 28 cabudanni si festat s'annivers\u00e0riu de su naschimentu de su grandu fil\u00f2sofu. Su ratachelu Taipei 101 at mantentu sa primatzia de f\u00e0bricu prus artu de su mundu fintzas a su 2009, cando est istadu propassadu in art\u00e0ria."}
{"id": "20703", "revid": "2404", "url": "https://sc.wikipedia.org/wiki?curid=20703", "title": "Naypyidaw", "text": "Naypyidaw (pron\u00f9ntzia approssimada: \"Nepid\u00f2\"; in birmanu \u1014\u1031\u1015\u103c\u100a\u103a\u1010\u1031\u102c\u103a, trascritzione IPA: [n\u00e8pj\u00ecd\u0254\u0300], literalmente: \"Sede de is Res\") est sa capitale de su Myanmar. Sa sede de su guvernu birmanu fiat tramudada dae Yangon su 6 santandria 2005. Est posta 320 km a norte de Yangon, in su Territ\u00f2riu de s'Unione de Naypyidaw, in sa parte tzentrale de su Paisu. Segundu su tzensu de su 2014, is residentes fiant 1.160.242 isparghinados subra unu territ\u00f2riu metropolitanu de 7.054,37 km\u00b2, pro una densidade de 164,47 ab./km\u00b2."}
{"id": "20704", "revid": "2404", "url": "https://sc.wikipedia.org/wiki?curid=20704", "title": "Dodoma", "text": "Dodoma est sa capitale ufitziale de sa Tanz\u00e0nia. Sa populatzione istimada in su 2012 fiat de 410.956 bividores. S'agatat in su tzentru de su paisu. Su tzentru fu isseberadu che a capitale de s'istadu in su 1974. La capitale de in antis, Dar es Salaam, acas\u00e0giat ancora entes guvernativos numerosos.\nDodoma fiat istada fundada dae is tedescos colonizadores in su 1907 durante sa fraigadura de sa ferruvia de su tzentru de sa Tanz\u00e0nia. In su cursu de sos annos 1970, fiant apar\u00e8ssidu is primos progetos de tramudare sa capitale dae Dar es Salaam a Dodoma. In su 1973, su guvernu de Tanz\u00e0nia aiat annuntziadu ca sa capitale diat passare a \u00e8ssere Dodoma, sende chi fiat situada in su tzentru de su paisu e teniat comunicatziones bonas, unu clima agrad\u00e8ssidu e ddoe aiat logu si isvilupare. S'architetu nordamericanu James Rossant aiat elaboradu is pranos pro sa capitale noa in su 1986, cun s'ap\u00f2giu de is Natziones Unidas. S'Assemblea Natzionale de Tanz\u00e0nia si nche fiat tramudada in su mese de fre\u00e0rgiu de su 1996, ma oe in die istruturas ufitziales medas sunt galu in Dar es Salaam, chi sighit a \u00e8ssere sa capitale cummertziale de su paisu."}
{"id": "20705", "revid": "2404", "url": "https://sc.wikipedia.org/wiki?curid=20705", "title": "Lilongwe", "text": "Lilongwe est sa capitale e sa tzitade prus manna de su Malawi, puru cabulogu de sa Regione Tzentrale. S'agatat in su sud-ovest de su Paisu, in s'oru de su riu om\u00f2nimu, a ovest de su riu Malawi, a curtzu de sa frontera intre Malawi, Mozambicu e Z\u00e0mbia. Segundu su tzensu de su 2018 ddoe bivent unas 990.000 persones.\nLilongwe est partzida in una \"Tzitade Noa\", in manna parte pranificada (in ue s'agatant albergos mannos, is ambasciadas, is uf\u00ectzios guvernativos e unas cumpangias a\u00e8reas, e gasi sighende) e una \"Tzitade Betza\" (in ue s'agatant is mercados, is caf\u00e8s, is ristorantes, e is istatziones de is postales). Intre is logos de inter\u00e8ssiu, cherent fentomados su mercadu in Malangalanga Road e su santu\u00e0riu naturale in Kenyatta Road."}
{"id": "20706", "revid": "7227", "url": "https://sc.wikipedia.org/wiki?curid=20706", "title": "Cast\u00e0ngiu burdu", "text": ""}
{"id": "20708", "revid": "2404", "url": "https://sc.wikipedia.org/wiki?curid=20708", "title": "Khartum", "text": "Khartum (in \u00e0rabu: \u0627\u0644\u062e\u0631\u0637\u0648\u0645\u200e, \"al-Khar\u1e6d\u016bm\"; in inglesu: Khartoum) o Khartoum est una tzitade de unos 640.000 bividores, capitale de Sud\u00e0n.\nSa tzitade est posta in su tzentru-estu de su paisu, in su puntu in ue s'unint Nilu biancu e Nilo asulu, duncas est unu nou cummertziale, gr\u00e0tzias a sa comunicatzione de su riu chi per\u00f2 est impedida dae istrampos numerosos chi s'adobiant bascende su riu cara a Egitu. Est su polu econ\u00f2micu de s'istadu, importante tzentru amministrativu e nou de comunicatziones; in prus est sa prus \u00e0rea urbana ist\u00e8rrida de su paisu. S'\u00e0rea metropolitana de Khartum, chi si cumponet fintzas de is tzitades sat\u00e8llites de Omdurman e Khartum Norte, imbatet a populatzione de 5.274.321 residentes."}
{"id": "20709", "revid": "2404", "url": "https://sc.wikipedia.org/wiki?curid=20709", "title": "Juba", "text": "Juba o Giuba (in \u00e0rabu \u062c\u0648\u0628\u0627, J\u016bb\u0101) est sa capitale de su Sud\u00e0n de su Sud. S'agatat in s'oru de su Nilu Biancu e est puru sa capitale de s'istadu sudanesu de Central Equatoria. Sa populatzione istimada (basende\u00b7si subra fotografias a\u00e8reas) pro s'annu 2005 fiat de 163.442 bividores e pro su 2006 de 250.000 bividores. \nIn su s\u00e8culu XIX a curtzu de Juba, in Gondokoro, fiat istabilida un'istatzu de postas e una missione. Fiat su logu prus in su sud de una aposentamentu militare turcu chi in parte manna si diat maladiare de mal\u00e0ria e de \u00e0teras calenturas chi fiant end\u00e8micas de sa regione. Gondokoro puru fiat istada sa base de s'esploradore Samuel Baker intre 1863 e 1873. In su 1922, unu n\u00f9meru minore de cummertziantes gregos si fiant istabilidos in ie e aiantfraigadu su distritu cummertziale de sa tzitade.\nIn su 2005, Juba est colada a \u00e8ssere capitale de sa regione semiaut\u00f2noma de Sud\u00e0n de su Sud, in contu de sa tzitade de Rumbek chi si fiat proposta a prim\u00ectziu.\nCun s'arribu de sa paghe a pustis de sa gherra tzivile sudanesa is Natziones Unidas aiant ismanniadu sa pres\u00e8ntzia issoro Juba, fiant istabilidu s'uf\u00ectziu OCHA pro su coordinamentu de sos af\u00e0rios umanit\u00e0rios."}
{"id": "20710", "revid": "2404", "url": "https://sc.wikipedia.org/wiki?curid=20710", "title": "Libreville", "text": "Libreville (literalmente \"tzitade l\u00ecbera\") est sa capitale pol\u00ectica e amministrativa de su Gab\u00f2n e su cabulogu de sa prov\u00ecntzia de Estuaire. Sa populatzione, segundu su tzensu de su 2013est de unos 704.000 bividores: est sa tzitade prus populada de su Gab\u00f2n cun prus de su tres unu de su totale e cun probabilidade sa populatzione efetiva superat in manera sens\u00ecbile custa tzifra, pro more de flussos immigrat\u00f2rios non de su totu cuntrollados. Sa tzitade est unu portu subra de s'estu\u00e0riu de su riu Komo, chi si ghetat in su Golfu de Guinea, e est unu tzentru pro su cumm\u00e8rtziu de su linn\u00e0mene."}
{"id": "20711", "revid": "2404", "url": "https://sc.wikipedia.org/wiki?curid=20711", "title": "Accra", "text": "Accra (pronuntziadu \"acr\u00e0\") est sa capitale de su Ghana. Est sa tzitade prus manna de su paisu e su tzentru amministrativu, econ\u00f2micu e de comunicatziones. Setores de importu pro s'economia sua sunt s'ind\u00f9stria alimentare, sa de sa linna, sa de t\u00e8ss\u00ecngiu e sa ch\u00ecmica. Tenet una populatzione de 1.661.400 bividores (2001), cun prus de tres milliones in su conglomeradu urbanu. Sa tzitade disponet de s'Aeroportu de Kotoka. \nS'Accra atuale si fiat isvilupada a giru de duos de casteddos, unu de brit\u00e0nnicu e unu olandesu, pesados in su s\u00e8culu XVII. In su 1877, Accra aiat pigadu su logu de Castro Coast che a capitale de sa col\u00f2nia brit\u00e0nnica de Costa de Oro. A pustis de sa fraigadura de sa ferruvia pro comunicare s'internu mineri e agr\u00ecculu cun su mare, Accra si fiat fatu su tzentru econ\u00f2micu de su Ghana. Est sa sede de su Museu Natzionale, s'Acad\u00e8mia Ghanesa de Si\u00e8ntzias e Artes, s'Arch\u00ecviu Natzionale e sa Biblioteca Tzentrale. Intre is monumentos de importu deghit fentomu a su casteddu de Christianborg, fraigadu dae is danesos in su s\u00e8culu XVII. Foras de sa tzitade b'at s'Achimota School, s'iscola segund\u00e0ria printzipale de su paisu, e a 13 km in su norte, in Legon, s'Universidade de Ghana. Sa Cummissione de Defensa de s'Organizatzione de s'Unione Africana tenet sa sede in Accra. Accra est fintzas sa capitale de sa Regione de Accra Manna."}
{"id": "20712", "revid": "2404", "url": "https://sc.wikipedia.org/wiki?curid=20712", "title": "Conakry", "text": "Conakry est una tzitade de unos 3.667,582 bividores, capitale de Guinea. Posta in s'\u00ecsula de Tombo, in sa costera de s'otz\u00e8anu Atl\u00e0nticu, \u00f2cupat tambene una parte de sa pen\u00ecsula de Kaloum e carchi \u00ecsula de s'artzip\u00e8lagu de Los; est sa tzitade prus manna de Guinea e su tzentru amministrativu, econ\u00f2micu e de comunicatziones. S'economia de sa tzitade s'isvilupat pro sa majoria a r\u00f2diu su portu, chi tenet installatziones moderna pro sa trasida de mertzes e s'immagasinamentu, e dae su cale s'esportat allum\u00ecniu e bananas. Puru bi tenet import\u00e0ntzia s'ind\u00f9stria alimentare e de s'autom\u00f2bile.\nSa tzitade est connota pro is giardinos bot\u00e0nicos suos, e puru pro s'Istitutu Politecnicu de Conakry, chi est su n\u00f9mene chi retzit s'Universidade de Guinea."}
{"id": "20713", "revid": "2404", "url": "https://sc.wikipedia.org/wiki?curid=20713", "title": "Bamako", "text": "Bamako (in bambaru \u07d3\u07ca\u07e1\u07ca\u07de\u07d0, translit. \"B\u00e0mak\u0254\u030c\") est sa capitale e sa tzitade prus populada de su Mal\u00ec.\nSu n\u00f9mene cheret n\u00e0rrere in bambara \"\"ist\u00e0ngiu de si cocodrillos\"\". Sa tzitade fiat fundada segundu sa legenda cara a sa fine de su s\u00e8culu XVI de is \"Nair\u00e9\" in antighidade narados \"Niakate\", chi fiant Sarakoll\u00e9. \"Niar\u00e9la\" est difatis unu de is bighinados prus antigos de Bamako.\nSa tzitade fiat unu tzentru cummertziale mannu e fintzas tzentru printzipale de s'imparu de s'Islam, suta de s'imp\u00e8riu de su Mal\u00ec, ma aiat p\u00e8rdidu de importu in su s\u00e8culu XIX.\nA sa fine de su s\u00e8culu XIX Bamako fiat una bidda afortiada de 600 bividores, cando su 1 de fre\u00e0rgiu de su 1883, is frantzesos, cun su generale Gustave Borgnis-Desbordes, dd'aiant conchistada. In su 1908 Bamako fiat fata capitale de su Sud\u00e0n frantzesu.\nSa populatzione de Bamako, fiat a coa cr\u00e8schida meda a lestru, e gasi cando su 22 de cabudanni de su 1960 fiat proclamada s'indipend\u00e8ntzia de su Mal\u00ec, Bamako fiat fata capitale de sa rep\u00f9blica."}
{"id": "20714", "revid": "2404", "url": "https://sc.wikipedia.org/wiki?curid=20714", "title": "Unione Africana", "text": ""}
{"id": "20715", "revid": "2404", "url": "https://sc.wikipedia.org/wiki?curid=20715", "title": "Organizatzione de Unidade Africana", "text": ""}
{"id": "20716", "revid": "2404", "url": "https://sc.wikipedia.org/wiki?curid=20716", "title": "Georgetown (Guyana)", "text": "Georgetown est una tzitade de uno 235.000 bividores, capitale e tzitade majore de Guyana. Est situada a sa costera de s'otz\u00e8anu Atl\u00e0nticu, a s'imbucadura de su riu Demerara. In or\u00ecgine teniat n\u00f9emene de \"Stabroek\" cando sos olandesos controllaiant sa regione. Ocupada a fatu dae si frantzesos, fiat passada in su 1812 a is brit\u00e0nnicos cun is gherras napole\u00f2nicas. A issos si depet su n\u00f9mene \"Georgetown,\" dadu in su in onore de re Giorghi III de Bretagna Manna, cando aiat otentu s'istatus ufitziale de tzitade su 24 austu 1842 durante su regnu de sa reina Vitoria. In su 1945 sa tzitade at pad\u00e8ssidu is dannos de unu fogu mannu.\nA traessu de su portu de Georgetown s'esportat tz\u00f9caru, linn\u00e0mene, baucsite, oro e diamantes.\nSa tzitade est pranificada in forma de retza, cun canales medas chi permitent su dren\u00e0giu, dae chi s'agatat suta su livellu de su mare."}
{"id": "20717", "revid": "2404", "url": "https://sc.wikipedia.org/wiki?curid=20717", "title": "Port Moresby", "text": "Port Moresby (/p\u0254\u0259rt_\u02c8m\u0254\u0259rzbi/; in tok pisin \"Pot Mosbi\", fatu\u00b7fatu in manera informale narada \"Moresby\" o \"Pom Town\") est sa capitale de s'Istadu de P\u00e0pua Noa Guinea, de chi rapresentat fintzas sa tzitade prus populada e su portu printzipale.\nSa tzitade est situada subra de sa costera meridionale de sa parte tzentrale de sa pen\u00ecsula de P\u00e0pua, incarende su golfu de P\u00e0pua: mancari in intro de sa Regione de P\u00e0pua e de sa Prov\u00ecntzia Tzentrale (de chi rapresentat fintzas su cabulogu), Port Moresby format unu distretu amministrativu a sese, su Distretu de sa Capitale Natzionale.\nSa tzitade fiat fundada in un'\u00e0rea abitada dae trib\u00f9s de etnia Motu: su primu europeu a dda bisitare fiat istadu su capitanu John Moresby in su 1873, chi aiat detz\u00ecdidu de istabilire in custa zona un'aposentamentu intituladu a su babbu, s'ammirallu Fairfax Moresby (1786\u20131877).\nSa tzitade aiat achiridu importu che a nou cummertziale cara a sas \u00ecsulas de su Patz\u00ecficu a manu de sa fine de su s\u00e8culu XIX: durante sa segunda gherra mundiale fiat istada sa sola parte de s'\u00ecsula no ocupada dae is tropas giaponesas, e dae in ie aiat m\u00f2vidu sa conchista torra de sa Noa Guinea a banda de is alliados.\nSegundu una chirca acumprida dae su semaneri The Economist in su 2012, Port Moresby diat rapresentare una de is capitales prus pagu viv\u00ecbiles de su mundu, ocupende su de 139 posiduras subra 140 tzitades cunsideradas e classifichende\u00b7si a penas in antis de Harare."}
{"id": "20720", "revid": "2404", "url": "https://sc.wikipedia.org/wiki?curid=20720", "title": "Rivolutzione russa", "text": "Sa rivolutzione russa (in russu: \u0412\u0435\u043b\u0438\u043a\u0430\u044f \u0440\u0443\u0441\u0441\u043a\u0430\u044f \u0440\u0435\u0432\u043e\u043b\u044e\u0446\u0438\u044f, \"Vel\u00edkaja r\u00fasskaja revolj\u00facija\", \"Rivolutzione russa manna\") est istadu un'eventu sotziu-pol\u00ecticu, acont\u00e8ssidu in R\u00f9ssia in su 1917, chi aiat giutu a sa furriadura de s'Imp\u00e8riu e a sa formatzione in comintzu de sa Rep\u00f9blica Sotzialista Federada Sovi\u00e8tica Russa e, in su 1922 - a pustis de sa gherra tzivile russa - de s'Unione Sovi\u00e8tica; fiat istadu un'intentu de aplicatzione de is teorias sotziales e econ\u00f2micas de Karl Marx e Friedrich Engels.\nA su cumintzu de su 1917 l'Imp\u00e8riu russu, chi dae tres annos cumbatiat in sa prima gherra mundiale che a membru de s'Intesa tripla, fiat arrematadu: is p\u00e8rdidas assumaiant a prus de ses milliones intre mortos, feridos e presoneris e francas unas cantas vit\u00f2rias subra de su fronte austr\u00ecacu, sa R\u00f9ssia aiat pad\u00e8ssidu una s\u00e8rie de derrotas graes chi aiant cumportadu sa p\u00e8rdida de sa Pol\u00f2nia, de una parte de is Paisos B\u00e0lticos e de s'Ucr\u00e0ina, portende gasi su fronte a s'internu de is fronteras suas matessi, mentras ca is cunditziones de su p\u00f2pulu s'agrabiaiant a forte.\nSu reg\u00ecmene tzarista, inserradu a eritzu in sa defensa de su printz\u00ecpiu de s'autocratzia, aiat comomai p\u00e8rdidu de su totu su cuntatu cun sa realidade de sa R\u00f9ssia, a su puntu ca fintzas medas de sos elementos cunservadores de is classes traditzionalmente alliadas de su reg\u00ecmene fiant pighende cuss\u00e8ntzia, ca petzi un'essida de iscena de su tzar Nigola II ddi diat \u00e0ere perm\u00ectidu de mant\u00e8nnere su controllu de s'Istadu. In Petrugradu aiat tzocadu s'abbolotu cun sa rivolutzione de fre\u00e0rgiu e su 2 martzu (calend\u00e0riu giulianu) Duma e s\u00f2viet de operajos e sordados si fiant acordados pro sa depositzione de su tzar, e s'istitutzione de unu guvernu provis\u00f2riu formadu dae cadetos, menscevicos e sotzialistas rivolutzion\u00e0rios.\nSi fiat formadu su guvernu provis\u00f2riu de Georgij Evgen'evi\u010d L'vov, chi aiat induidu Nigola II a abdicare. Mentras ca su tzar e sa fam\u00eclia sua fiant arrestados, in su Paisu si fiant formados duos p\u00f2deres: su de su guvernu provis\u00f2riu, e su de is S\u00f2viet, formadu dae delegados el\u00e8gidos, contende fintzas a is bolscevicos. Georgij Evgen'evi\u010d L'vov aiat peristantu pedidu a su guvernu, in calidade de presidente de su Cuss\u00ecgiu, un'atzione prus dura contra de is massajos chi ocupaiant illegalmente is terras de is latifondistas. Annotamala aiat pret\u00e8ndidu is dimissiones de su ministru a s'agricultura \u010cernov, chi fiat de bideas pol\u00ecticas sotzialistas rivolutzion\u00e0rias, afirmende ca in logu de ddas reprimire animaiat tales atziones. Sa resist\u00e8ntzia de unos \u00e0teros ministros de manca a fortzare \u010cernov a is dimissiones aiat giughidu su guvernu a s'iscontzu. Si fiat presentadu duncas Aleksandr F\u00ebdorovi\u010d Kerenskij pro pigare s'inc\u00e0rrigu de primu Ministru, cun ampros p\u00f2deres subra de v\u00e0rias giurisditziones. Isse aiat a berus fatu reprimire is atziones de is massajos, aiat fatu suprimire sa propaganda bolscevica e aiat pigadu medidas pro torrare a s'ubbidi\u00e8ntzia is tropas, intre cales s'intrada torra de sa pena de morte. Nointames, sa voluntade de sighire sa gherra contra de is tedescos a costadu de is pot\u00e8ntzias de s'Intesa ddi aiant fatu p\u00e8rdere su cr\u00e8ditu a in antis de is massas.\nIn paris tempus si fiat ispaniadu in totu su paisu unu sentidu de derrota, s\u00ecngia de s'istrach\u00ecmine creschende cara a sa gherra. Su 19 austu su generale Lavr Georgievi\u010d Kornilov, n\u00f9menadu de Karenskij etotu a cumandante de s'es\u00e8rtzitu e ditadore militare, aiat abbandonadu casi chentza de cumb\u00e0tere Riga a s'es\u00e8rtzitu tedescu, ponende gasi in per\u00ecgulu sa capitale Petrugradu matessi, e aiat cumintzadu a regollere, a palas de su fronte, tropas cunsideradas fieles cun su fine de ddas f\u00e0ghere martzare subra de sa capitale. Kerenskij a custu puntu, acatende\u00b7si\u00b7nde de sas intentziones de su generale dd'aiat destituidu, per\u00f2 Kornilov no aiat atzetadu is \u00f2rdines de Kerenskij e aiat ordinadu de f\u00e0ghere martzare unu corpus de cavalleria cosaca cara a Petrugradu. Sa tzitade fiat tando ruta in su caos assolutu. Kerenskij fiat res\u00e8ssidu a si mant\u00e8nnere a su guvernu ma sena prus creibilidade peruna cara a is classes populares, mentras su partidu Bolscevicu s'afirmaiat che a fortza tragadora.\nSu leader bolscevicu Lenin fiat peristantu torradu dae s'es\u00ecliu in Isv\u00ectzera, mirende a s'instauratzione de una sotziedade comunista. In su mese de santugaine is bolscevicos aiant ocupadu is puntos istrat\u00e8gicos de sa capitale dende vida a sa rivolutzione de santugaine. Sa vit\u00f2ria de is bolscevicos aiat portadu a sa furriadura de su Guvernu provis\u00f2riu russu e a su naschimentu de sa Rep\u00f9blica Sotzialista Federada Sovi\u00e8tica Russa, guvernada dae su Cuss\u00ecgiu de is cummiss\u00e0rios de su p\u00f2pulu. Dae su 1917 a su 1921 fiat tzocada sa gherra tzivile russa chi diat b\u00ecere sa vit\u00f2ria de s'Armada Ruja (bolscevicos) subra de s'Armada Bianca (contra-rivolutzion\u00e0rios) e custu aiat giutu in su 1922 a s'istitutzione de s'Unione Sovi\u00e8tica."}
{"id": "20721", "revid": "2404", "url": "https://sc.wikipedia.org/wiki?curid=20721", "title": "Rivolutzione de santugaine", "text": "Sa rivolutzione de santugaine o rivolutzione de lad\u00e0mine est sa fase finale e detzisiva de sa Rivolutzione russa comintzada in R\u00f9ssia in su fre\u00e0rgiu 1917 de su calend\u00e0riu giulianu, chi aiat signadu da prima sa derrota de s'Imp\u00e8riu russu e a pustis s'instauratzione de sa Rep\u00f9blica sovi\u00e8tica.\nA pustis de sa furriadura de sa monarchia,\u00a0durante unos cantos meses sa R\u00f9ssia fiat istada triulada dae gherras intre is partidos pol\u00ecticos e de una disgregatzione militare e econ\u00f2mica semper prus manna, e su Partidu Operaju Sotzialdemocr\u00e0ticu Russo (bolscevicu) ghiadu dae Lenin e Lev Trockij aiat detz\u00ecdidu s'atzione armada contra su guvernu provis\u00f2riu comomai d\u00ecbile de Aleksandr F\u00ebdorovi\u010d Kerenskij pro ass\u00f9mere totu su p\u00f2dere a n\u00f9mene de is S\u00f2viet de is operajos, de is sordados e de is massajos.\nS'abolotu, aviadu in sa note intre su 6 e su 7 santandria (24 e 25 santugaine de su calend\u00e0riu giulianu) 1917 in Petrugradu, si fiat concluida cun sutzessu; is bolscevicos aiant formadu unu guvernu rivolutzion\u00e0riu presididu dae Lenin e fiant istados capatzos de ispaniare in manera progressiva su podere issoro subra manna parte de is territ\u00f2rios de s'antigu Imp\u00e8riu tzarista. Sa reatzione armada de is fortzas contra-revolutzion\u00e0rias e s'interventu de is pot\u00e8ntzias istr\u00e0ngias aiat provocadu su cumintzu de una gherra tzivile meda sambenosa chi si fiat concluida cun sa vit\u00f2ria bolscevica intre su 1921 e su 1922."}
{"id": "20722", "revid": "2404", "url": "https://sc.wikipedia.org/wiki?curid=20722", "title": "Rivolutzione de lad\u00e0mine", "text": ""}
{"id": "20723", "revid": "7227", "url": "https://sc.wikipedia.org/wiki?curid=20723", "title": "Giuanne Lilliu", "text": ""}
{"id": "20724", "revid": "2404", "url": "https://sc.wikipedia.org/wiki?curid=20724", "title": "Rivolutzione de is gravellos", "text": "Sa Rivolutzione de is Gravellos (\"Revolu\u00e7\u00e3o dos Cravos\" in portughesu) est istada un'abolotu militare chi at tentu logu in Portugallu sa die 25 de abrile de su 1974 e chi at acabadu cun su r\u00e8gimene pol\u00ecticu connotu che a Istadu Nou, in vigore dae su 1933. S'abolotu est istadu acumpridu dae sos ufitziales interm\u00e8dios de sa gerarchia militare (su MFA), sa majoria de is cales fiant capitanos chi aiant partetzipadu a sa gherra coloniale.\nPretzedentes.\nA cunsigh\u00e8ntzia de su corpu militare de su 28 de maju de su 1926, fiat istadu instauradu in Portugallu unu r\u00e8gimene autorit\u00e0riu de ispiratzione fascista. In su 1933, su r\u00e8gimene, chi si fiat autoden\u00f9menadu \"Estado Novo\", aiat aprovadu una costitutzione noa e Ant\u00f3nio de Oliveira Salazar fiat passadu a cuntrollare su paisu. Salazar aiat mantentu su p\u00f2dere fintzas a s'annu 1968, cando si fiat d\u00e8pidu retirare a cunsighidu de un'emorragia tzerebrale. Su suplidore fiat istadu Marcello Caetano chi aiat ghiadu su paisu fintzas a cando fiat istadu depostu su 25 de abrile de su 1974.\nSuta su guvernu de s\"'Estado Novo\", su Portugallu fiat istadu cunsideradu semper una ditadura dae s'opositzione, dae is osservadores internatzionales e fintzas dae is dirigentes de su r\u00e8gimene matessi. Formalmente esistiant eletziones, ma sa balidesa issoro fiat semper cuntestada dae s'opositzione chi imputaiat su guvernu de fr\u00e0ude eletorales e de non respetare su dovere de s'impartzialidade.\nS\"'Estado Novo\" possediat una politzia pol\u00ectica, sa PVDE (\"Pol\u00edcia de Vigilancia e Defesa do Estado\"), torrada a numenare a partire dae su 1945 PIDE (\"Pol\u00edcia internacional e de Defesa do Estado\") e a coa dae su 1969 DGS (\"Direc\u00e7\u00e3o-Geral de Seguran\u00e7a\"; in sardu, Diretzione-Generale de Seguresa) chi persighiat a sos oposidores de su r\u00e8gimene. Sa pol\u00ectica coloniale de su paisu fiat istada de mant\u00e8nnere is col\u00f2nias fintzas a pustis sa d\u00e8cada 1960, a s'imbesse de sa majoria de sos \u00e0teros paisos europeos, sende chi su mantinementu de un'imp\u00e8riu coloniale faghiat parte de sa bisura de s'ist\u00f2ria de sos ide\u00f2logos de su reg\u00ecmene. Mancari cuntestadu in is f\u00f2rums mundiales, comente s'ONU, su Portugallu aiat mantentu una pol\u00ectica de fortza e fiat istadu obligadu, partende dae su cumintzu de sos annos 1960, a difendere militarmente is col\u00f2nias contra de is grupos indipendentistas in Angola, in Guinea Bissau e in su Mozambicu.\nEconomicamente, su r\u00e8gimene aiat mantentu una pol\u00ectica de cunditzionamentu industriale chi cunsistiat in assingiare su mercadu portughesu a pagos grupos industriales. Su paisu fiat abarradu p\u00f2beru fintzas a sos annos 1960 e custu aiat istimuladu s'emigratzione cara a paisos comente Frantza e Isv\u00ectzera mancari, partende dae sos annos 1960 fiat inghitzadu, paris comente in sa bighina Ispagna (issa puru suta ditadura) unu tzertu isvilupu econ\u00f2micu.\nPreparatzione.\nSa prima reunione clandestina de capitanos aiat tentu logu in Bissau, su 21 de austu de su 1973. Una reunione noa, su 9 de cabudanni de su 1973 in su Monte Sobral (Alc\u00e1\u00e7ovas) aiat criadu su Movimento das For\u00e7as Armadas. Su 5 de martzu de su 1974 fiat aprovadu su primu documentu de su movimentu : \"Is Militares, is Fortzas Armadas e sa Natzione\", chi aiat tzirculadu in clandestinidade. Su 14 de martzu su guvernu aiat destituidu is generales Ant\u00f3nio de Sp\u00ednola e Francisco da Costa Gomes de is c\u00e0rrigas issoro a pustis de \u00e0ere refudadu dae partetzipare a una tzerim\u00f2nia de ap\u00f2giu a su reg\u00ecmene. Su 24 de martzu s'\u00f9rtima reunione clandestina aiat detz\u00ecdidu su derrocamentu de su reg\u00ecmene pro m\u00e8diu de sa fortza.\nMovimentos militares durante sa Rivolutzione.\nSu 24 de abrile de su 1974, unu grupu de militares cumandados dae Otelo Saraiva de Carvalho aiat installadu a fura su logu de cumandu de su movimentu golpista in sa caserma de Pontinha, in Lisbona.\nA is 22:55 oras fiat trasm\u00ectida sa cantzone \"E depois do Adeus\", de Paulo de Carvalho, dae is Emissores Assotziados de Lisbona. Custa fiat istada una de is s\u00ecngias acordadas pr\u00e8viu dae is golpistas chi annuntziaiat sa pigada de positziones de sa prima fase de su corpu de istadu.\nSa segunda s\u00ecngia si fiat prod\u00f9ida a is 00:20 oras, cando fiat trasm\u00ectida sa cantzone Gr\u00e2ndola Vila Morena de Jos\u00e9 Afonso, dae su programma \"L\u00ecmite\" de sa R\u00e1dio Renascen\u00e7a, chi cunfirmaiat su golpe e marcaiat su cumintzu de sas operatziones. Su telecronista de s'emitidora fiat Leite de Vasconcelos, giornalista e poeta mozambiganu.\nSu corpu militare de su 25 de abrile aiat tentu sa collaboratzione de regimentos militares v\u00e0rios chi aiant isvilupadu un'atzione cuntzertada.\nIn su norte de su paisu, una fortza de su CICA 1 cumandada dae su Tenente Coronellu Carlos Azeredo aiat pigadu su Cuarteri Generale de sa Regione Militare de Porto. Custa fortza fiat afortigada dae \u00e0teras b\u00e8nnidas de Lamego. Fortzas de su BC9 de Viana do Castelo aiant ocupadu s'Aeroportu de Pedras Rubras e fortzas de su CIOE aiant ocupadu sa RTP e su RCP de Porto. Su r\u00e8gimene aiat tando reagidu e su ministru de sa defensa aiat ordinadu a is tropas de Braga chi avantzarent conca a Porto ma is fortzas de Braga aiant giai aderidu a su corpu militare.\nS\"'Escola Pr\u00e0ctica de Cavalleria\" de Santar\u00e9m aiat tentu su rolu prus importante cun s'ocupatzione de su Terreiro do Pa\u00e7o, chi est sa pratza de Lisbona in ue s'agatat sa sede de bona parte de is minist\u00e8rios. Is fortzas de s'Escola Pr\u00e0ctica de Cavalleria fiant cumandadas dae su capitanu Salgueiro Maia. Su Terreiro do Pa\u00e7o fiat istadu ocupadu in is primas oras de su mangianu. Salgueiro Maia aiat tramudadu prus tardu parte de is fortzas suas conca a su Quartel do Carmo in ue fiat su cabu de su guvernu, Marcello Caetano, chi si fiat r\u00e8ndidu a sa fine de sa die, integrende su p\u00f2dere a su Generale Ant\u00f3nio de Sp\u00ednola. Marcello Caetano a coa si nche fiat fuidu a Mad\u00e8ira, e dae in ie fiat m\u00f2vidu in es\u00ecliu a Brasile.\nSu 25 de abrile de su 1974 fiant ochidas bator persones, cando unos membros de sa politzia pol\u00ectica aiant isparadu subra is persones chi fiant manifestende in fache de sa sede.\nSa pol\u00ectica de is \"Tres D\".\nS'incr\u00e0s, Sp\u00ednola aiat annuntziadu sa formatzione de un'assemblea de salude natzionale e aiat letu sa proclamatzione redatada dae su MFA. Custa proclamatzione afirmaiat ca su p\u00f2dere diat \u00e8ssere torradu a is tziviles a pustis de sa tzelebratzione de eletziones l\u00ecberas e insistiat in sa boluntade de una pol\u00ectica de is \"Tres D\" : \u00ab\"Democratizar, Descolonizar, Desenvolver\"\u00bb (\"Democratizare, Deconolizare, Isvilupare\").\nCunsigh\u00e8ntzias.\nA pustis de su 25 de abrile fiant l\u00ecberados is presoneris pol\u00ecticos dae sa Presone de Caxias. Is cabos pol\u00ecticos de s'opositzione in es\u00ecliu fiant torrados a Portugallu in is dies a fatu. Una chida prus tardu, su 1 de maju fiat istadu p\u00f2didu tzelebrare legalmente in is arrugas de is tzitades pro sa prima borta dae annos medas. In Lisbona si fiant atobiadas tzirca unu millione persones.\nSu Portugallu aiat passadu a pustis unu per\u00ecodu trumbulladu chi fiat duradu tzirca 2 annos, marcados dae perricas intre sa manca e sa dereta. Is aziendas mannas fiant natzionalizadas. In su 1976 si fiant tzelebradas eletziones l\u00ecberas e fiat istada istabilida una democratzia parlamentare par\u00ecbile a is \u00e0teras de Europa Otzidentale. Sa gherra coloniale fiat parada e is col\u00f2nias africanas si fiant indipendentizadas in antis de acabare su 1975."}
{"id": "20725", "revid": "2404", "url": "https://sc.wikipedia.org/wiki?curid=20725", "title": "Bissau", "text": "Bissau (AFI: /bis\u02c8sau/) est sa capitale de sa Guinea-Bissau. S'agatat a s'internu de su distretu amministrativu om\u00f2nimu e est su tzentru amministrativu, de portu e militare printzipale de sa natzione.\nSa tzitade fiat fundada a s'oru de su fr\u00f9mene Geba in su 1687 de is portughesos, che a portu afortiadu e istatzione cummertziale. In su 1942 fiat fata capitale de sa Guinea portughesa, ma fiat remplasada dae Madina do Boe in su 1973-74. At pad\u00e8ssidu disacatos mannos durante sa gherra tzivile de su 1998-1999."}
{"id": "20727", "revid": "2404", "url": "https://sc.wikipedia.org/wiki?curid=20727", "title": "Yaound\u00e9", "text": "Yaound\u00e9 est sa capitale de su Camer\u00f9n e, cun unos 1.881.876 bividores, sa segunda tzitade prus pobulada dae s'istadu a palas de Douala. Est situada in su tzentru de su Camer\u00f9n e a unos 750 metros de art\u00e0ria, in pitzu a una nera de montigros e montes. Est puru sa capitale de sa prov\u00ecntzia de su Tzentru.\nYaound\u00e9 fiat ifundada in su 1888 a banda de cummertziantes tedescos che a base pro su cumm\u00e8rtziu de su marfilu e che a istatzu de chirca agr\u00eccula. Fiat istada ocupada dae tropas belgas durante sa Prima Gherra Mundiale e, una borta acabada sa gherra, fiat fata capitale de su Camer\u00f9n Frantzesu. A pustis de conchistare de s'indipend\u00e8ntzia, at sighidu capitale de sa Rep\u00f9blica de su Camer\u00f9n."}
{"id": "20728", "revid": "7227", "url": "https://sc.wikipedia.org/wiki?curid=20728", "title": "Sinnale Wow", "text": ""}
{"id": "20729", "revid": "7227", "url": "https://sc.wikipedia.org/wiki?curid=20729", "title": "Carlo Delfino editore", "text": "Sa Carlo Delfino editore est una domo editora sarda.\nIst\u00f2ria.\nFundada in su 1981 in T\u00e0tari dae Carlo Delfino, a pustis de sos sutzessos suos cun sa \"Libreria Scientifica Internazionale\", at incumintzadu cun s'atividade sua publichende \u00f2peras de archeologia, siat imprentadas noas anast\u00e0ticas de \u00f2peras giai publicadas e siat s\u00e0gios noos. A pustis at inauguradu fintzas collanas dedicadas a s'ambiente, a s'ist\u00f2ria, a s'arte e a s'artesania, a sas traditziones populares, a sas limbas, a sa narrativa, a sa poesia, a s'architetura, a sa sag\u00ecstica, a s'isci\u00e8ntzia, a sa t\u00e8cnica e a su turismu. \n\u00c0teras atividades de annotu sunt sa publicatzione de cartas tem\u00e0ticas e de eventos e mustras. Unas cantas de custas mustras las ant ammaniadas in Casteddu, Ven\u00e8tzia (pro una mustra dedicada a Modigliani), Firentze, Domodossola e Milanu.Pro custa faina sa domo editora at collaboradu, in sos annos, cun medas istitutziones e ass\u00f2tzios: cun Archeologia Viva e Firenze Fiere pro TourismA, cun sa Regione Sardigna e s'Istitutu Geogr\u00e0ficu Militare italianu pro sa mustra \"L\u2019ISOLA MISURATA. La cartografia storica della Sardegna\", cun su comune e sa ProLoco de Ortzai pro una mustra dedicada a Guido Colucci e cun medas \u00e0teros.\nIn su 1996 at incumintzadu a publicare \"Librando\", unu peri\u00f2dicu de cultura e informatzione, cun unu n\u00f9meru ispetziale in su 2001 pro afestare sos 30 annos de sa domo editora. In su 2021 at inauguradu sa versione digitale de su matessi peri\u00f2dicu, cun una s\u00e8rie de art\u00ecculos iscritos cun sa punna de p\u00f2nnere in cuntatu sos iscritores cun sos leghidores."}
{"id": "20730", "revid": "2404", "url": "https://sc.wikipedia.org/wiki?curid=20730", "title": "Lampedusa", "text": "Lampedusa est un'\u00ecsula italiana situada in fache de sa costera de sa Tunisia chi partenet a sa regione Sitz\u00eclia in ue est parte de sa prov\u00ecntzia de Agrigento. Su n\u00f9mene latinu est \"Lopadussa\" (dae su gregu: \u039b\u03bf\u03c0\u03b1\u03b4\u03bf\u1fe6\u03c3\u03c3\u03b1). S'agatat a unos 40 km dae s'\u00ecsula de Linosa e a unos 15 de s'\u00ecsula de Lampione, e s'imparis de is tres format s'artzip\u00e8lagu de is \u00ccsulas Pel\u00e0gias. Sa superf\u00ectzie sua est de 20,2 km\u00b2, e sa populatzione, de unos 6.600 bividores. S'art\u00e0ria m\u00e0ssima est dada dae su monte Albero, in su chirru nord-otzidentale, cun 193 metros subra su mare. S'\u00ecsula pertenet a sa placa africana.\nTenet unu clima mediterr\u00e0neu cun car\u00e0tere de transitzione a clima des\u00e8rticu. Est logu tur\u00ecsticu balneare e in is \u00f9rtimos annos s'est fatu fintzas tzentru de acollida de emigrantes illegales dae su Magreb."}
{"id": "20731", "revid": "2404", "url": "https://sc.wikipedia.org/wiki?curid=20731", "title": "Lampione", "text": "Lampione (Lampiuni in sitzilianu) est un'\u00ecsula de s'It\u00e0lia chi partenet a s'arctzp\u00e8lagu de sas \u00ecsulas Pel\u00e0gias, in Sitz\u00eclia.Amministrativamente partenet a su comunu de Lampedusa e Linosa, chi faghent c\u00e0budu asa prov\u00ecntzia de Agrigento. Geologicamente, imparis cun s'\u00ecsula de Lampedusa partenet a sa prataforma continentale africana. S'isoledda, longa 200 metros e largu 180 metros, tenet una superf\u00ectzie de 0,036 km2 e s'art\u00e0ria m\u00e0ssima sua est de 36 metros subra su mare. Sos fundales de sa costa meridionale calant a picu mentras cussos in su chirru orientale b\u00e0sciant in manera durche, ammustrende canales de calcare biancu cun vegetatzione iscassa. Est disabitadu."}
{"id": "20732", "revid": "2404", "url": "https://sc.wikipedia.org/wiki?curid=20732", "title": "\u00ccsulas Selvagens", "text": "Sas \u00ccsulas Selvagens (portughesu: \"Ilhas Selvagens\") o, trad\u00f9idu in sardu, \u00ecsulas Agrestes, sunt unu artz\u00ecpelagu minore in s'Otz\u00e8anu Atl\u00e0nticu setentrionale, intre Madeira e sas \u00ecsulas Can\u00e0rias. Tenent una superf\u00ectzie totale paris a 2,73 km\u00b2, a su presente sunt populadas dae bator bividores permanentes in s'\u00ecsula Slevagem Grande e duas semipermanentes in s'\u00ecsula Selvagem Pequena, castiadores de su Parcu Naturale de Madeira. Non presentant mitzas de abba durche.\nIs \u00ecsulas Agrestes acas\u00e0giant duos faros, gestidos dae s'Autoridade Mar\u00ectima Portughesa, ambos intrados in funtzione in su 1977: unu subra de s'\u00ecsula Selvagem Grande, situadu subra de su Pitzu de Atalaia, bastante a curtzu a sa costa otzidentale de s'\u00ecsula; s'\u00e0teru subra de s'\u00ecsula Selvagem Pequena, situadu subra de su Pitzu do Veado.\nS'artzip\u00e8lagu est formadu dae duos grupos de \u00ecsulas e isuleddas. Su grupu de nord-est chi cumprendet s'\u00ccsula Selvagem Grande e tres isuleddas minores narados \"Palheiro de Terra\", \"Palheiro do Mare\" e \"Sinho\", e su grupu de sud-ovest chi cumprendet sa Selvagem Pequena, s'isuledda de Fora e \u00e0teras isoleddas prus piticas medas intre is cales is mutidos \"Artu\", \"Comprido\", \"Redondo\", \"Pequeno\", \"Mannu\", \"Ilh\u00e9u do Sul\" e su grupigheddu de sos \"Ilh\u00e9us do Norte\". Una barrera manna de isc\u00f2llios ingh\u00ecriat s'artzip\u00e8lagu e faghet dif\u00ectzile s'aprigu a is costas de sas \u00ecsulas. Sa Selvagem Grande e sa Selvagem Pequena s'agatant istesiadas intre issas e issas de una bindighina de chil\u00f2metros."}
{"id": "20733", "revid": "2404", "url": "https://sc.wikipedia.org/wiki?curid=20733", "title": "Corpu de istadu in Cile de su 1973", "text": "Su corpu de Istadu in Cile de su 1973 est istadu sa furriadura de su guvernu el\u00e8ghidu democraticamente e presididu dae Salvador Allende a banda de s'es\u00e8rtzitu e de sa politzia natzionale, acont\u00e8ssidu su 11 de cabudanni de su 1973. Eventu fundamentale de s'ist\u00f2ria de Cile, su corpu de Istadu at achiridu b\u00e0lida de s\u00ecmbulu pro sa gherra frita e de s'intrusida de sos Istados Unidos de Am\u00e8rica in is chistiones internas de is paisos de Am\u00e8rica Latina.\nSa cadena de eventos chi aiat determinadu su corpu de Istadu tenet or\u00ecgine in su resurtadu de sas eletziones presidentziales de su 1970 chi aiat bidu preval\u00e8ssere, mancari de pagu, sa coalitzione de manca de Unidade Populare subra de sa coalitzione de dereta cumposta dae Partidu Natzionale e Democratzia Radicale, s\u00ecngia de un'eletoradu polarizadu a forte. In ac\u00f2rdiu cun sa costitutzione, su Cungressu aiat ris\u00f2lvidu sa situatzione de parada chi si fiat criada cun su resurtadu de su votu intre Salvador Allende (cun su 36,3%), su cunservadore (e ex-presidente) Jorge Alessandri Rodr\u00edguez (35,8%), e su cristianu-democr\u00e0ticu Radomiro Tomic (27,9%), votende pro s'aprovatzione de sa majoria relativa otenta dae Allende.\nV\u00e0rios setores de sa sotziedade cilena sighiant oponende\u00b7si\u00b7nche a sa presid\u00e8ntzia sua, gasi comente sos Istados Unidos chi aiant esertzitadu una pressione diplom\u00e0tica e econ\u00f2mica subra de su guvernu. Su 11 de cabudanni de su 1973 is fortzas armadas cilenas aiant afracadu Allende, chi fiat mortu suitzida durante su corpu de Istadu. Una giunta militare ghiada dae Augusto Pinochet aiat pigadu su p\u00f2dere, istabilende una ditadura chi diat durare fintzas a su 1990."}
{"id": "20734", "revid": "12712", "url": "https://sc.wikipedia.org/wiki?curid=20734", "title": "Corpu de istadu in Myanmar de su 2021", "text": "Su corpu de Istadu in Myanmar de su 2021 est istadu unu corpu de Istadu militare postu in atu de is fortzas armadas de Myanmar su mangianu de su 1 de fre\u00e0rgiu de su 2021 pro furriare su guvernu de Aung San Suu Kyi, chi est istada arrestada\nAntefatos.\nIs eletziones legislativas birmanas de su 2020 fiant bintas comente is pretzedentes de sa Liga Natzionale pro sa Democratzia, ghiada dae Aung San Suu Kyi, mentras su Partidu de s'Unione de sa Solidariedade e de s'Isvilupu, acanta de s'es\u00e8rtzitu, aiat conchistadu petzi pagos deghes de iscannos.\nSu 26 de ghenn\u00e0rgiu de su 2021, su generale Min Aung Hlaing, capu de is fortzas armadas, aiat cuntestadu is resurtados de su ballot\u00e0giu e nd'aiat pedidu s'averguadura torra, sinunca s'es\u00e8rtzitu diat interv\u00e8nnere pro ris\u00f2lvere sa crisi pol\u00ectica in cursu. Sa cummissione eletorale per\u00f2 aiat dennegadu custas acusas.\nAcontessimentos.\nSu cussigeri de Istadu Aung San Suu Kyi, su presidente Win Myint e unos \u00e0teros leaders de su partidu a su guvernu fiant duncas arrestados e impresonados dae su Tatmadaw, s'es\u00e8rtzitu de Myanm\u00e0r. A pustis, s'es\u00e8rtzitu de Myanm\u00e0r aiat decraradu s'istadu de emerg\u00e8ntzia de sa durada de un'annu e aiat afirmadu chi su p\u00f2dere fiat istadu cunsignadu a su cumandante in c\u00e0budu de is fortzas armadas Min Aung Hlaing.\nIn una decraratzione televisiva, is militares ant giustificadu custu corpu de Istadu cun sa netzessidade de preservare s'\"istabilidade\" de s'Istadu. Ant acusadu sa cummissione eletorale de no \u00e0ere postu rem\u00e8diu a \"irregularidades enormes\" chi diant \u00e8ssere acont\u00e8ssidas, a p\u00e0rrere issoro, durante sas \u00f9rtimas eletziones. S'es\u00e8rtzitu at comunicadu in prus ca at a b\u00e8nnere istituida una \"democratzia multipartitica bera\" e ca su trasferimentu de is p\u00f2deres at a acont\u00e8ssere petzi a pustis de \"s'acumprimentu de eletziones generales l\u00ecberas e ecu\u00e0nimes\".\nIs telecomunicatziones in su Paisu ant pad\u00e8ssidu in manera grae sos eventos: is l\u00ecnias telef\u00f2nicas in sa capitale sunt istadas segadas, sa televisione p\u00f9blica at interr\u00f9mpidu is trasmissiones pro \"problemas t\u00e8cnicos\" e s'atzessu a Internet est istadu blocadu.\nProtestas.\nA su golpe fiant sighidas in totu su Paisu una nera de protestas de massa. Fintzas in is dies a fatu de su golpe si sunt sighidas manifestatziones paghiosas in Myanm\u00e0r, chi, nointames, sunt istadas repr\u00ecmidas in manera tosta de sa politzia e chi ant portadu a sa decraratzione de sa lege martziale in bona parte de su Paisu.\nUnu grupu de unos 200 immigrados birmanos e unos cantos ativistas pro-democratzia tailandesos intre cales \"Parit Chiwarak\" e \"Panusaya Sithijirawattanakul\" ant organizadu una protesta contra su corpu de Istadu acanta de s'ambasciada birmana de Bangkok, in Tail\u00e0ndia. Segundu cantu referidu, unos cantos manifestantes ant ammustradu su saludu cun tres p\u00f2ddighes, su s\u00ecmbulu impreadu durante is protestas pro-democratzia tailandesas. Sa protesta s'est concruida cun una repressione a banda de sa politzia; duos manifestantes sunt istados feridos e ricoverados in ispidale, e unos \u00e0teros duos sunt istados arrestados.\nFintzas in Tokyo, in Giapone unos tzitadinos birmanos si sunt atobiados in fache a s'uf\u00ectziu de is Natziones Unidas pro protestare contra su corpu de Istadu.\nSegundu is Natziones Unidas, in is primos duos meses de protestas solos prus de 500 persones sunt istadas ochidas dae is fortzas de seguresa birmanas."}
{"id": "20736", "revid": "10458", "url": "https://sc.wikipedia.org/wiki?curid=20736", "title": "Rivolutzione de Tunisia", "text": "Sa Rivolutzione de Tunisia o Rivolutzione de is giasminos, est una nera de protestas acontessidas in tzitades medas de Tunisia intre su mese de nadale de su 2010 e su 2011 in su cuntestu de is Beranos \u00e0rabos, e chi ant portadu a s'es\u00ecliu de su presidente Zine El-Abidine Ben Ali (in c\u00e0rriga dae su 1987). Is tunisinos preferent sa den\u00f9menatzione Rivolutzione de sa dinnidade pro calificare sos acontessimentos de su 2010-2011.\nTzocadas dae sa bidda de Sidi Bouzid, dae chi su n\u00f9mene originale de \u00ab abolotu de Sidi Bouzid \u00bb (\u062b\u0648\u0631\u0629 \u0633\u064a\u062f\u064a \u0628\u0648\u0632\u064a\u062f) o de\u00ab intifada de Sidi Bouzid\u00bb, custas manifestatziones fiant atuadas protestende contra de su disimpreu chi tocaiat una fita manna de is gi\u00f2vanos, in piessignu de is gi\u00f2vanos diplomados, sa corrutzione e sa repressione de sa politzia. Fiant inghitzadas su 17 de nadale de su 2010, a fatu de s'immolatzione ponende\u00b7si fogu de unu pitzocu de 26 annos bendidore ambulante de fruta e birdura in Sidi Bouzid, Mohamed Bouazizi, sa cale mercantzia fiat istada cunfiscada dae is autoridades. \nCun totu ca fiat istada atuada sa repressione, in bator chidas is manifestatzione si fiant isparghinadas in totu su paisu, provochende sa fuida de Ben Ali a Ar\u00e0bia Saudita su 14 de ghenn\u00e0rgiu de su 2011. Su cuss\u00ecgiu costitutzionale aiat tando desinniadu su presidente de sa C\u00e0mbara de is deputados, Fouad Mebazaa, che a presidente de sa Republica a \u00ecnterim in virtude de l'art\u00ecculu 57 de la Costitutzione de 1959. Custu rolu e sa formatzione de unu guvernu nou ghiadu dae su primu ministru in essida Mohamed Ghannouchi no aiant paradu sa crisi; su controllu de oto minist\u00e8rios a banda de su partidu de Ben Ali, s'Agrupamentu costitutzionale democr\u00e0ticu (RCD), fiat cuntestadu dae s'opositzione e dae is manifestatziones. Su segundu guvernu Ghannouchi fiat duradu isceti dae su 27 de ghenn\u00e0rgiu 2011 a su 27 fre\u00e0rgiu 2011: sa pressione populare e sindacale pro ot\u00e8nnere unu c\u00e0mbiu prus cumpridu poss\u00ecbile e is viol\u00e8ntzias sighidas aiat ispintu a sa n\u00f2mina de unu guvernu nou ghiadu dae B\u00e9ji Ca\u00efd Essebsi e a s'isfaghimentu de su RCD su 9 de martzu.\nSu 23 de santugaine de su 2011, si fiant tzelebradas infines is primas eletziones democr\u00e0ticas in s'ist\u00f2ria de s'istadu, assumende una Assemblea Natzionale Costituente, e incomintzende sa trasida de sa Tunisia a sa democratzia. Atualmente in Tunisia sighit sa crisi econ\u00f2mica (cun bases pretzedentes a sa rivolutzione) e su protzessu de democratizatzione est galu in atu, nointames s'istadu rapresentat s'\u00f9nicu esempru positivu de trasida a sa democratzia intre is beranos \u00e0rabos.\nIs gherras durante sa rivolutzione ant fatu 338 ochidos et 2.174 feridos."}
{"id": "20737", "revid": "2404", "url": "https://sc.wikipedia.org/wiki?curid=20737", "title": "Rivolutzione de is giasminos", "text": ""}
{"id": "20738", "revid": "2404", "url": "https://sc.wikipedia.org/wiki?curid=20738", "title": "Rivolutzione de sa dinnidade", "text": ""}
{"id": "20739", "revid": "2404", "url": "https://sc.wikipedia.org/wiki?curid=20739", "title": "Gherra tzivile", "text": "Una gherra tzivile est unu cunflitu armadu de proportziones mannas, in su cale is partes in gherra sunt printzipalmente costituidas dae persones chi partenent a sa matessi populatzione e duncas interna a unu matessi Istadu o Paisu, partzidas in tipicamente in afiladuras opostas.\nUna gherra tzivile est in generale gherrada a s'internu de un'Istadu pro imp\u00f2nnere subra de su territ\u00f2riu istatale intreu o subra de una parte sua su monop\u00f2liu pr\u00f2piu de sa viol\u00e8ntzia, in c\u00e0mbiu de su de sos avers\u00e0rios; s'Istadu in chistione at a \u00e8ssere duncas unu de is cuntierradores, si no est derrocadu.. In una gherra tzivile is duas afiladuras in gherra a s'internu de sa matessi natzione tenent a obietivu s'iscagiadura totale de s'avers\u00e0riu, f\u00ecsica e ideol\u00f2gica. Custa est sa carater\u00ecstica printzipale de sa gherra tzivile: una fatzione non parat fintzas a cando no at eliminadu s'\u00e0tera.\nUnas cantas gherras tziviles sunt fintzas naradas rivolutziones cando si prospetat un'istruturatzione torra de sa sotziedade a su tr\u00e8mene de sa gherra o puru sighint una fase de inghitzu de rivolutzione (esempru Gherra tzivile russa a pustis de sa Rivolutzione Russa). Un'abolotu, chi apat sutzessu o prus pagu, est fatu\u00b7fatu classificada che a gherra tzivile de sos ist\u00f2ricos petzi si es\u00e8rtzitos organizados gherrant batallas a berus. Unos \u00e0teros ist\u00f2ricos, imbetzes, faeddant de gherra tzivile cando acontessent viol\u00e8ntzias perlongadas intre fatziones organizadas o regiones de unu paisu (de manera indipendente chi si tratet de batallas cunventzionales o nono).\nIstoricamente gherras tziviles medas in su mundu sunt pesadas a pustis de rivolutziones e/o corpos de Istadu. S'impreat antimes su tr\u00e8mene de gherra de setzessione o indipend\u00e8ntzia in su casu cando s'obietivu finale est su de s'ischirriadura de una parte de territ\u00f2riu de s'istadu e sa formatzione de unu istadu nou indipendente. Sa l\u00e0cana intre su cuntzetu de gherra tzivile e unas \u00e0teras formas de cuntierras internas a un'istadu est in estremamente arbitr\u00e0riu e l\u00e0bile, mancari cun cunsigh\u00e8ntzias importantes a livellu internatzionale (pro esempru s'ONU tenet cumpet\u00e8ntzia limitada su casu de gherras tziviles, non nde tenet peruna in casu de insurretziones, mentras tenet p\u00f2deres ativos in casu de gherras de setzessione)."}
{"id": "20740", "revid": "10458", "url": "https://sc.wikipedia.org/wiki?curid=20740", "title": "Guillermo Lasso", "text": "Guillermo Lasso (Guayaquil (Ecuador) 17 de onniasantu 1955), est un'impres\u00e0riu, banc\u00e0riu e pol\u00ecticu ecuadorianu de religione cat\u00f2lica, eletu presidente de s'Ecuador in su 2021.\nEst istadu presidente esecutivu intre su 1994 e su 2012 (e atzionista de importu) de su Bancu Guayaquil. Est intradu in s'amministratzione p\u00f9blica in su 1998 cando su presidente Jamil Mahuad dd'at numenadu guvernadore de Guayas. In s'\u00ccnteri de su guvernu de Mahuad, Lasso est istadu ministru segret\u00e0riu de s'economia e a pustis, in su 2012, at fundadu su Movimentu CREO (Movimiento Creando Oportunidades), candidende\u00b7si a sa presid\u00e8ntzia de s'Ecuad\u00f2r in is eletziones de su 2013 e de su 2017 sena ddas b\u00ecnchere.\nDescritu comente a liberale e cunservadore, in s'austu 2020, at annuntziadu de si torrare a candidare a sa presid\u00e8ntzia a is eletziones de su 2021. In su primu turnu est arribbadu segundu cun su 19,74% de is votos. In su segundu turnu, at b\u00ecnchidu cun su 52,36% de is votos contras a Andr\u00e9s Arauz, candidadu de s'alle\u00e0ntzia Unione pro s'Isperantza."}
{"id": "20741", "revid": "2404", "url": "https://sc.wikipedia.org/wiki?curid=20741", "title": "Istitutu Robert Koch", "text": "S'Istitutu Robert Koch (in tedescu \"Robert Koch-Institut\", incurtzadu \"RKI\") est un'organizatzione respons\u00e0bile pro su controllu e sa preventzione de is maladias infetivas in Germ\u00e0nia, chi faghet parte de su Minist\u00e8riu federale de sa salude tedescu. Sa sede printzipale s'agatat in Berlinu, in su bighinadu de Wedding, e una sucursale s'agatat in Wernigerode.\nIst\u00f2ria.\nS'istitutu fiat fundadu dae su pr\u00e8miu Nobel Robert Koch, cunsideradu, cun Louis Pasteur, su babbu de sa bateriologia moderna, in su 1891 cun su n\u00f9mene de \"Preu\u00dfisches Institut f\u00fcr Infektionskrankheiten\" (\"Istitutu Prussianu pro is Maladias Infetivas\"). A prim\u00ectziu s'istitutu si fiat istabilidu in unu fabricu residentziale riconv\u00e8rtidu chi s'agataiat in Schumannstra\u00dfe. Fiat istadu in su 1900 chi fiat tramudadu a Nordufer, in sa chi est cunsiderada sa sede ist\u00f2rica. In su 1904 Koch aiat lassadu sa diretzione de s'istitutu e s'annu a pustis aiat otentu su Pr\u00e8miu Nobel pro s'iscoberta de s'agente pat\u00f2genu de sa tisich\u00e8ntzia. In su 1912, in ocasione de su de 30 annivers\u00e0rios dae s'iscoberta de su bat\u00e8riu de sa tisich\u00e8ntzia, s'istitutu fiat intituladu a isse.\nS'Istitutu in su 1917 fiat fidadu a su controllu de Fred Neufeld. In su 1960 s'istitutu aiat comintzadu a prod\u00f9ere s'\u00f9nicu vatzinu contra de sa calentura groga autorizadu dae s'Organizatzione mundiale de sa salude in Germ\u00e0nia.\nIn su 2001 su cantzilleri Gerhard Schr\u00f6der at criadu una tz\u00e8llula, a s'internu de s'istitutu, chi s'ocupat de bioterrorismu. Dae su 2007 su RKI est ufitzialmente incarrigadu de su controllu sanit\u00e0riu. S'istitutu regollit duncas totora datos subra su pesu de is maladias e subra su cumportamentu a arriscu intre totu is fascas de edade de sa populatzione in Germ\u00e0nia.\nMuseu e Mausoleu.\nA pustis de sa morte de Koch, su 27 de maju de su 1910 fiat istituida una sala tzelebrativa in ammentu de Robert Koch. In su pranu de b\u00e0sciu de s'ala sud-esta fiat allistradu un'aposentu mannu decoradu cun m\u00e0rmuros de tonos v\u00e0rios. S'adatamentu a mausoleu fiat sighidu segundu is pranos de s'architetu Paul Mebes. Su 4 de nadale 1910 bi fiat posta s'urna cun is chinisas suas in pres\u00e8ntzia de is familiares. S'istrinadura de su mausoleu fiat acont\u00e8ssida su 10 de nadale de s'annu matessi. Su mausoleu e su museu giuntu subra sa vida e su traballu de Robert Koch, comente fintzas subra su traballu atuale, sunt abertos a su p\u00f9blicu."}
{"id": "20742", "revid": "2404", "url": "https://sc.wikipedia.org/wiki?curid=20742", "title": "Robert Koch-Institut", "text": ""}
{"id": "20743", "revid": "2404", "url": "https://sc.wikipedia.org/wiki?curid=20743", "title": "Robert Koch", "text": "Heinrich Hermann Robert Koch (naschidu su 11 de nadale 1843 in Clausthal, mortu su 27 de maju 1910 in Baden-Baden ) est istadu unu m\u00e8igu, microbi\u00f2logu e igienista tedescu. In su 1876, Koch fiat res\u00e8ssidu a cultivare s'agente pat\u00f2genu de su cambruncu (Bacillus anthracis) in foras de s'organismu e a nde descr\u00ecere su tziclu vitale. Custa fiat sa prima borta ca su rolu de un'agente pat\u00f2genu in s'isvilupu de una maladia fiat istadu de descritu de su totu. In su 1882 aiat iscobertu s'agente etiol\u00f2gicu de sa tisich\u00e8ntzia (Mycobacterium tuberculosis) e a pustis aiat isvilupadu su cr\u00e8tidu rem\u00e8diu de tubercolina. In su 1905 aiat retzidu su Pr\u00e8miu Nobel pro sa Fisiologia e sa Meighina . Robert Koch, paris cun su cullega Louis Pasteur in Parigi, diat div\u00e8nnere su fundadore de sa bateriologia e de sa microbiologia modernas. At dadu unu contributu fundamentale a sa teoria de sas infetziones e a s'isvilupu de sa meighina tropicale in Germ\u00e0nia.\nVida.\nRobert Koch fiat naschidu in Clausthal in su 1843, su de tres f\u00ecgios de tr\u00e8ighi frades dae su cuntrolladore de minas e prus a tardu cussigeri segretu de minas Hermann Koch (1814\u20131877) e dae sa mugere Mathilde (naschida Biewend, 1818\u20131871). De is pipios, noe mascros e duas f\u00e8minas fiant subrav\u00ecvidos a s'inf\u00e0ntzia. Dae su 1848 Robert fiat istadu imparadu dae unu tutore privadu. A s'edade de sete annos fiat intradu in su litzeu uman\u00ecsticu de Clausthaler Graupenstrasse, chi aiat frecuentadu fintzas a su diploma in su 1862.\nDae su 1862 Robert Koch aiat istudiadu filologia in Gotinga , ma aiat detz\u00ecdidu de sighire cun meighina durante su primu semestre. Intre sas \u00e0teras cosas, aiat sighidu f\u00ecsica cun Wilhelm Weber e ch\u00ecmica cun Friedrich W\u00f6hler. In meighina, s'anatomista Jakob Henle, su fisi\u00f2logu Georg Meissner e su cl\u00ecnicu Karl Ewald Hasse fiant istados insingiantes formativos suos.\nIn su 1866 aiat cumpletadu sos ist\u00f9dios cun unu dotoradu. In antis de sust\u00e8nnere s'es\u00e0mene de istadu, aiat istudiadu pro una iscuta curtza cun Rudolf Virchow in Berlinu. \nAiant comintzadu sa faina m\u00e8iga in s'Ispidale Generale de Amburgu, a pustis fintzas a su 1868 in s' \"Istitutu de annestru e cura pro pipios mentalmente fr\u00e0giles\" (oe \"KRH Psychiatrie Langenhagen\") in Langenhagen acanta de Hannover, in ue teniat fintzas un'ist\u00f9diu privadu. A fatu fiat m\u00f2vidu a m\u00e8igu de bidda a Niemegk (Marca de Brandeburgu, acanta de Potsdam) e a Rakwitz acanta de Pozna\u0144 (oe in die Pol\u00f2nia). Passaiat su pagu tempus l\u00ecberu faghende chircas bateriol\u00f2gicas. A fines isperimentales, aiat tentu animales dom\u00e8sticos medas, comente conillos, porcheddeddos de \u00ccndia e, prus a fatu, duas martinicas.\nGr\u00e0tzias a su traballu subra s'isvilupu de su cambruncu e subra sas infetziones de is feridas, Koch fiat istadu numenadu in su 1880 in su Dipartimentu de sa sanidade imperiale de Berlinu. In su 1885 si fiat dim\u00ectidu de su dipartimentu de salude e fiat fatu professore ordin\u00e0riu de igiene in s'Istitutu de igiene de s'Universidade de Berlinu acabadu de costituire. In su 1891 fiat numenadu diretore de s'Istitutu pro is maladias infetivas de Berlinu, e in su 1904 si fiat retiradu.\nRobert Koch aiat cojuadu Emmy Adolfine naschida Fraatz (1847-1913) in su 1867, f\u00ecgia de Wilhelm Christian Friedrich Fraatz. De custa coja fiat naschida una f\u00ecgia, Gertrud (1868-1945), narada \"Trudy\", cun sa cale Koch aiat mantentu relatos bonos durante totu sa vida. Sa f\u00ecgia aiat cojuadu in su 1888 Eduard Pfuhl, chi traballaiat pro Koch. \nKoch si fiat istorradu dae sa mugere in su 1893 e a coa aiant divortziadu. In su 1890 aiat connotu Hedwig Freiberg (1872\u20131945), chi tando teniat deghesete annos, in s'ist\u00f9diu de su pintore Gustav Graef, pro chie Koch fiat posende. Freiberg fiat una ischente de su pintore. Koch dd'aiat cojuada tres annos a pustis.\nGiai dae pipiu, Koch teniat su bisu de si f\u00e0ghere naturalista itinerante. In su 1896 su guvernu brit\u00e0nnicu dd'aiat cumbidadu a f\u00e0ghere chircas subra de sa peste bovina in Sud \u00c0frica ; in calidade de membru de sa cummissione tedesca subra sa peste, si fiat ac\u00f9didu a \u00ccndia in su 1897, a pustis a \u00c0frica orientale tedesca. In su 1898/1899 aiat fatu chircas subra sa mal\u00e0ria in It\u00e0lia, Giava e Noa Guinea. In su 1905/1906 aiat ghiadu un'imbiu in s'\u00c0frica orientale tedesca pro f\u00e0ghere ist\u00f9dios subra sa maladia de su sonnu, ma a pustis aiat fatu chircas massimamente subra su territ\u00f2riu coloniale brit\u00e0nnicu in Uganda. Aiat interr\u00f9mpidu custu vi\u00e0giu pro andare a retzire su Pr\u00e8miu Nobel pro sa meighina in Istocolma in su 1905 pro s'iscoberta de s'agente pat\u00f2genu de sa tisich\u00e8ntzia. In su 1908 aiat fatu unu giru mundiale in is Istados Unidos , in sa Rep\u00f9blica de sas Hawaii e in s'Imp\u00e8riu giaponesu .\nA prim\u00ectziu de su de 20 s\u00e8culos, Koch fiat comomai imbetzadu in antis de s'ora. Durante is vi\u00e0gios suos fiat istadu infetadu in prus furriadas de maladias tropicales, incl\u00f9ida sa mal\u00e0ria. In s'abrile 1910 si fiat malaidadu in manera grae. Si chesciaiat de dolore in sa piturra de manca e de sa farta \u00e0ira respirende. Su 23 de maju de su 1910 si fiat tramudadu a b\u00ecvere in domo de su Dotore Franz Dengler in is int\u00f2rrios de Baden-Baden. Su sero de su 27 maju 1910, Dengler dd'aiat agatadu sena vida cun sa ghenna de su passaditzu aberta. S'urna cun is chisinas fiat intregada a s'Istitutu pro is maladias infetivas - oe Istitutu Robert Koch - in Berlinu e su 10 nadale 1910 fiat interradu in un'aposentu de s'istitutu, desinniadu a mausoleu."}
{"id": "20744", "revid": "2404", "url": "https://sc.wikipedia.org/wiki?curid=20744", "title": "Ontog\u00e8nesi", "text": "S'ontogenesi (de su gregu: on, genit. \u00f3ntos, '\"ente\"' + g\u00e8nesi \"'criatzione\"', \"isvilupu\"') est unu tr\u00e8mene introduidu in su 1866 de su bi\u00f2logu tedescu Ernst Haeckel chi pertocat s'imparis de is protzessos pro m\u00e8diu de is cales s'acumprit s'isvilupu biol\u00f2gicu de un'organismu bividore de sa tz\u00e8lula ovarica fecundada (zigote) a s'embrione fintzas a s'indiv\u00ecduu cumpletu: dipendet siatdae su genoma, chi caraterizat s'organismu, siat dae s'ambiente in su cale su protzessu s'acumprit. Custu protzessu de isvilupu, pro m\u00e8diu de s'informatzione codificada in su patrimoniu gen\u00e8ticu (chi presentat carater\u00ecsticas peculiares chi difer\u00e8ntziant cada \u00e8ssere bividore de s'\u00e0teru), giughet a sa formatzione de un'indiv\u00ecduu. S'ontogenesi est fatu\u00b7fatu posta in relatu cun sa filogenesi, overas s'evolutzione pr\u00f2pia de s'isp\u00e8tzie a sa cale partenet su s\u00ecngulu organismu. Est usada meda sa locutzione: \"s'ontogenesi riecap\u00ectulat sa filogenesi\", chi resumet sa teoria de Haeckel segundu sa cale in is animales superiores s'ontogenesi produit torrat, susetotus in su per\u00ecodu pre-nadale, peri-nadale e in is primas fases de sa cr\u00e8schida, sa filogenesi; cheret naradu ca custa teoria de su Otighentos, narada de sa \"recapitulatzione\", mancari presente meda in su pensamentu e in sa chirca iscient\u00ecfica de totu su noighentos, est istada oe in die iscretidada."}
{"id": "20747", "revid": "7227", "url": "https://sc.wikipedia.org/wiki?curid=20747", "title": "Marsha Hunt", "text": "Marcia Virginia Hunt (Chicago 17 de santugaine de su 1917), prus connota comente Marsha Hunt, est una cantante e atora americana."}
{"id": "20748", "revid": "2404", "url": "https://sc.wikipedia.org/wiki?curid=20748", "title": "Pogrom", "text": "Pogrom est unu tr\u00e8mene de derivatzione russa (\u043f\u043e\u0433\u0440\u043e\u043c, cun significadu de \"devastu\") usadu pro inditare cale si siat avolotu populare de caratere violentu, ispontziadu o premeditadu, cun s'obietivu de s'allindamentu o sa bochidura in piessignu de persones de or\u00ecgine giudea, gasi comente s'ispr\u00f2piu de is benes e propiedades issoro. In sentidu ladu, su t\u00e8rmine s'impreat puru pro descr\u00ecere un'atzione reativa isciovinista contra de unu territ\u00f2riu, grupu natzionale o unu grupu de populatzione de \u00e0tera \u00ecndula, acumpangiadu dae devastos, bardanas de benes e bochiduras in massa. No ispantat a bortas de dd'int\u00e8ndere pronuntziadu, o de ddu b\u00ecdere iscritu, \"progrom\", mancari siat errore.\nIst\u00f2ria.\nS'or\u00ecgine ist\u00f2rica de sa par\u00e0ula andat torra a s'annu 1881, cando su tzar Lisandru II fiat istadu ochidu in sa tzitade de Santu Petersburgu. Is ebreos fiant istados imputados faddinamente de su mannitz\u00ecdiu, resone pro sa cale fiat tzocada una undada de viol\u00e8ntzia antisemita in sa R\u00f9ssia meridionale, chi si fiat perlonghada fintzas a s'annu 1884. A cussigh\u00e8ntzia de su pogrom, unu c\u00e0rculat chi agiomai 2 milliones de ebreos russos aiant emigradu cara a Istados Unidos in su per\u00ecodu intre sos annos 1880 e 1920.\nNon fiat istadu custu s'\u00f9nica tzocada antisemita acont\u00e8ssida in R\u00f9ssia. Fiant istados numerosos is pogromes documentados durante sa Rivolutzione russa de su 1917 e a fatu in sa gherra tzivile russa (1918-1921): aici, durante sa Rivolutzione bolscevica, sos ebreos ricos fiant istados, comente su restu de classes benistantes, pessighidos cun totu is fortzas. A su contr\u00e0riu, sa partetzipatzione de colletivos giudeos favor\u00e0biles a sa rivolutzione aiat motivadu a pustis sa reprimida issoro a banda de s'Armada Bianca gherrende contra de s'Armada Ruja bolscevica durante sa gherra tzivile.\nIn s'ist\u00f2ria de s'antisemitismu si faghet impreu prus mannu de sa par\u00e0ula \"pogrom\", pro si ref\u00e8rrere a cale si siat atzione de reprimida contra de sa populatzione giudea. Pro esempru, sa chi est connota che Note de is cristallos de sa Germ\u00e0nia nazista (9-10 de anniasanti de su 1938) si connoschet indistintamente che a \"Reichskristallnacht\" (note de is cristallos), \"Novemberpogrome\" (Pogrom de onniasanti) o sa \"Pogromnacht\" (Note de su Pogrom). Puru si calificat pogrom sa persighida de ebreos imputados de provocare s'isciopu de sa peste niedda in s'Europa de su s\u00e8culu XIV.\nComente s'est naradu a su cumintzu, puru s'impreat sa par\u00e0ula pogrom pro designare un'atzione violenta indiritzada a cale si siat minoria. De custa manera, avolotos religiosos e avolotos \u00e8tnicos medas acont\u00e8ssidos in is \u00f9rtimos deghes de annos foras de su cuntestu giudeu, sunt istados cunsiderados pogroms etotu."}
{"id": "20749", "revid": "12712", "url": "https://sc.wikipedia.org/wiki?curid=20749", "title": "The Falling Man", "text": "The Falling Man (\"S'\u00f2mine chi ruet\") est una fotografia fata dae Richard Drew in s'\u00ecnteri de is atentados de su 11 de cabudanni 2001 de Noa York. Issa figurat un'\u00f2mine chi, intentende de fuire dae is pampas e su fumu causados dae su tzacarru de s'a\u00e8reu, si nche ghetat in su b\u00f2idu ispentumende dae sa Torre Nord de su World Trade Center. S'\u00f2mine est figuradu a conca a b\u00e0sciu, cun is bratzos alliniados a is l\u00ecnias verticales de s'edif\u00ectziu e una camba prigada.\n\"The Falling Man\" est una de is prus fotografias connotas de s'11 de cabudanni e cunsiderada unu s\u00ecmbulu e una de is imm\u00e0gines prus balentes de su disacatu.\nIst\u00f2ria.\nA Drew dd'aiant imbiau a fotografare un'isfilada de moda premaman in su Bryant Park de Manhattan. In s'\u00ecnteri de s'atacu, a Drew dd'ant cumandadu de andare a su World Trade Center e, arribbadu in cue, at incumentzau a f\u00e0ghere fotografias de gente ruende de is isc\u00e0rrafachelos. Pagu in antis de r\u00f9ere is torres, Drew est furriadu a is uf\u00ectzios de sa Associated Press pro chie traballaiat. Sa die a pustis, sa fotografia est istada publicada in is cotidianos de totu su mundu. Su \"New York Times\" de su 12 de cabudanni at publicadu s'imm\u00e0gine e s'ispricadura naraiat: \nS'imm\u00e0gine est istada criticada meda, ca fiat cunsiderada una farta de discrutzu e un'isfrutamentu de s'imm\u00e0gine de su disisperadu figuradu in sa foto. Pro custas resones, custa e \u00e0teras fotografias de \u00f2mines ruende sunt istadas tzensuradas e escluidas dae is m\u00e8dias. Su \"New York Times\" at torradu a faeddare de is brincos in su b\u00f2idu in su 2004 e no at publicadu prus \"The Falling Man\" finas a su 2007.\nIn su 2006 est istadu dir\u00ecgidu su document\u00e0riu, 9/11: The Falling Man, dedicadu a sa fotografia e a s'ist\u00f2ria sua. S'ispirat a un'art\u00ecculu iscritu dae Tom Junod pro s'Esquire in su 2003 e est istadu realizadu impreende puru su materiale fotogr\u00e0ficu de Lyle Owerko chi figurat \u00e0teras persones chi ruent de is torres in s'\u00ecnteri de s'atentadu. Sa foto at ispiradu unu person\u00e0giu de su romanzu \"Extremely Loud and Incredibly Close\" (2005) de Jonathan Safran Foer e su protagonista de \"Falling man\" de Don DeLillo (2007) dedicadu a un'artista chi torrat a creare is eventos de sa fotografia.\nS'identidade de sa v\u00ectima.\nS'identidade de s'\u00f2mine in \"The Falling Man\" no est mai istada cunfirmada. Pro neghe de su n\u00f9meru artu de persones inserradas in s'edif\u00ectziu no est istadu poss\u00ecbile identificare su sugetu e s'est carculadu chi is persones chi ant intentadu de si nde fuire dae su fogu ghetende\u00b7si\u00b7nche dae is edif\u00ectzios sunt de chimbanta a dughentos. Su giornalista Peter Cheney at sugeridu, in su giornale canadesu \"The Globe and Mail\", chi s'\u00f2mine figuradu in sa foto poderet \u00e8ssere Norberto Hernandez, maistu de ofelleria de Windows on the World, su ristorante chi ddoe fiat in su de 106 pranos de sa Torre Nord. Carchi membru de sa fam\u00eclia de Hernandez fiat de ac\u00f2rdiu cun Cheney, ma a pustis de \u00e0ere esaminadu sa secu\u00e8ntzia fotogr\u00e0fica intrea e is minudas de is bestidos suos, non nde sunt istados prus seguros. S'est pensadu puru chi sa v\u00ectima poderet \u00e8ssere Jonathan Briley, t\u00e8cnicu \u00e0udiu e ingennieri se su sonu de barantatr\u00e8s annos. Briley teniat s'asma e ischiat chi esseret istadu in per\u00ecgulu una borta chi su fumu esseret arribbadu a su ristorante. Fintzas Michael Lomonaco, diretore esecutivu de Windows on the World, at decraradu chi s'\u00f2mine fiat Briley, comente su frade de sa v\u00ectima Timothy. Gwendolyn, sorre de Briley, at naradu: \""}
{"id": "20750", "revid": "12712", "url": "https://sc.wikipedia.org/wiki?curid=20750", "title": "Marcy Borders", "text": "Marcy Borders (12 de austu 1973 \u2013 24 de austu 2015) fiat una funtzion\u00e0ria stadunidensa chi at traballau po sa Banca de Am\u00e8rica de su World Trade Center e est scampada a s'arruta sua in s'interis de is atentaus de s'11 de cabudanni 2001.\nStan Honda, fot\u00f2grafu de s'Agence France Presse, at fatu una fotografia de Borders, dessintotu coberta de su pr\u00f9inu bessiu de s'arruta de is turris, chi apustis est st\u00e8tia descrita comenti \"ic\u00f2nica\". Sa m\u00e0gini est aici meda connota e spainada chi a Borders dd'ant postu \"Sa sennora de su pr\u00f9inu\" (The Dust Lady).\nVida apustis de s'11 de cabudanni.\nA su tempus de is atacus, Borders teniat 28 annus e fiat traballendi in su de 81 pranus de sa Turri Nord. At nau chi no at mai arrecuperau su tr\u00e0uma e at tentu una depressioni po dexi annus. Po nexi de custa s'est lassada cun su sposu, at p\u00e8rdiu sa cust\u00f2dia de is fillus e at incumentzau a impreai alcol e drogas. At nau chi un'acuntessimentu de importu po sanai est st\u00e8tia sa morti de Osama bin Laden. At arreguau su bistiri chi port\u00e0t in sa fotografia.\nIn sa cultura.\nSa m\u00e0gini est bessia un'icona; dd'ant arregordada in art\u00ecculus medas de res\u00ecnnia apitzus de is atacus de s'11 de cabudanni\".\"\nSa morti.\nBorders est morta de cancru a su st\u00f2gumu su 24 austu 2015. Sa maladia si-dd'iant dianniosticada in austu 2014 e issa creiat chi custu fessit una cunsegu\u00e8ntzia de su pr\u00f9inu t\u00f2ssicu chi iat arrespirau candu su World Trade Center est arrutu."}
{"id": "20751", "revid": "12712", "url": "https://sc.wikipedia.org/wiki?curid=20751", "title": "The Dust Lady", "text": ""}
{"id": "20752", "revid": "2404", "url": "https://sc.wikipedia.org/wiki?curid=20752", "title": "Negatzionismu", "text": "Su negatzionismu o revisionismu ist\u00f2ricu cunsistis in su denegare fatos ist\u00f2ricos - mancari s'agatent proas in farta reportadas dae sos ist\u00f2ricos - cun punnas ratzistas o pol\u00ecticas.\nSu tr\u00e8mene fiat criadu in su 1987 dae s'ist\u00f2ricu Henry Rousso pro desinniare sa cuntestatzione de sa realidade de su genotz\u00ecdiu postu in atu contra de sos ebreos dae sa Germ\u00e0nia nazista durante da Segunda Gherra Mundiale, overas sa Shoah. Su negatzionismu in custu casu pretendet prusaprestu chi siat s'intentzione de isp\u00e8rdere is giudeos, siat is medidas e isterm\u00ecniu (pro esempru is nodidas c\u00e0mbaras a gasu) non siant es\u00ecstidas mai. A sighidu de custu, su negatzionismu des\u00ecnniat sa cuntestatzione o sa minimizatzione de cr\u00ecmenes contra de s'umanidade dae su tribunale de N\u00fcrnberg. \nPro isterrimentu sa cuntestatzione o minimizatzione de \u00e0teros fatos ist\u00f2ricos chi si podet calificare che a cr\u00ecmenes contra de s'umanidade, tales che a su genotz\u00ecdiu armenu a banda de su guvernu de is Gi\u00f2vanos-Turcos de s'Imp\u00e8riu Otomanu durante sa Prima Gherra Mundiale, de s'Holodomor ucrainu a banda de s'Unione Sovi\u00e8tica, de is Gulag e de is cr\u00ecmenes comunistas, de s'istragu de Nanchinu a banda de s'armada imperiale giaponesa, de su genotz\u00ecdiu de is Tutsis in Ruanda, is cr\u00ecmenes de su reg\u00ecmene Khmer in Camb\u00f2gia, o fintzas is laogais de Cina.\nCun totu ca s'ampr\u00e0ria de sos epis\u00f2dios in is m\u00ecrios de is negatzionistas siat ladu meda, si podent intretzare trassas comunas in is negatziones issoro respetivas, e in s'impreu de m\u00e8todos ipercr\u00ecticos de an\u00e0lisi de is mitzas e de is testimonias, gasi comente is sofismos a sighire:\nIs negatzionistas si cuant fatu\u00b7fatu a palas de su \u00ab revisionismu ist\u00f2ricu \u00bb, unu acostamentu adotadu dae is ist\u00f2ricos (a berus), chi cunsistit a torrare a p\u00f2nnere legitimamente unos cantos fatos in intro de is cuntestos issoro \u00ab visitende\u00b7ddos torra \u00bb, a s'ispissu deghes de annos medas a pustis de sos acontessimentos. Su tr\u00e8mene \u00ab revisionista \u00bb abarrat in paris tempus pol\u00e8micu e prus in generale est usadu che a sin\u00f2nimu de negatzionismu."}
{"id": "20753", "revid": "12712", "url": "https://sc.wikipedia.org/wiki?curid=20753", "title": "Impending Death", "text": "Impending Death (\"Morti imbenienti\") est una fotografia fata de su fot\u00f2grafu indipendenti Thomas Dallal in s'interis de is atacus de s'11 cabudanni 2001. Sa fotografia afigurat sa Turri Nord (1 WTC) de su World Trade Center, abruxendi apustis de essi corfida de su b\u00f2lidu American Airlines 11 a is 8:46 (or\u00e0riu locali), e pagu innantis de s'arrutroxa sua a is 10:28. Si biint in sa forografia is personis medas inserradas me is pranus artus de sa turri, spondendi-si po nexi de sa basca e su fumu. No podiant fui poita ca is scalas e is artziadoris no faiat prus a ddus impreai apustis de su sciorrocu de su b\u00f2lidu 11.\nSa fotografia dd'ant candidada po su pr\u00e8miu internatzionali de sa fotografia de s'annu e est arribada segunda. Fotografia pretzisas fatas de \u00e0ngulus diferentis de Jeff Christensen de Reuters funt st\u00e8tias impreadas apustis po circai de identificai a is v\u00ectimas chi fiant spondendi-si.\nAcuntessimentus.\nS'11 de cabudanni de su 2001, unu grupu de terroristas de al-Qaeda ant desviau cu\u00e0turu apar\u00e8chius comercialis comenti parti de un'atacu a is Stadus Aunius. Duus de custus, American Airlines Flight 11 e United Airlines Flight 175, si-nci funt tzacarraus contras a is Turris Nord e Sud de su World Trade Center, de pari a pari a is 8:46 e 9:03 (or\u00e0riu locali). Is duas turris funt arrutas in prus pagu de un'ora po tz\u00e8dida struturali, po nexi de su fogu incuntrollau; sa Turri Sud a is 9:59 e sa Nord a is 10:28.\nPo nexi de s'\u00e0ngulu de impatu de su b\u00f2lidu 11, nemus in sa Turri Nord asuba a su de 91 pranus est p\u00f2tziu fui de s'edif\u00ectziu. Is 1344 personis blocadas funt mortas po ai arrespirau su fumu, po si-nc'essi ghetadas de is ventanas o in s'arrutroxa de sa turri. Ddoi at fotografias medas de is v\u00ectimas. \"The Falling Man\", fata de su fot\u00f2grafu Richard Drew de sa Associated Press est bessida una de is prus fotografias famadas e contierradas de s'acuntessimentu.\n\"Impending Death\" dd'at fata su giornalista indipendenti Thomas Dallal, pagu innantis de s'arruta de sa Turri Nord. Si biint unas 50 personis me is pranus ocupaus de sa Cantor Fitzgerald (chi at p\u00e8rdiu 658 traballadoris in s'atacu) e de Windows on the World (chi at p\u00e8rdiu 73 personis).\nCirca de is identidadis.\nIn cabudanni 2006, \"Vanity Fair\" at publicau un'estratu de su l\u00ecburu \"Watching the World Change\", cun minudas apitzus de is sfortzus de is fam\u00eclias de is v\u00ectimas de s'11 de cabudanni po identificai a is parentis de custa e \u00e0teras fotografias."}
{"id": "20754", "revid": "2404", "url": "https://sc.wikipedia.org/wiki?curid=20754", "title": "Cr\u00ecmene contra s'umanidade", "text": "Cr\u00ecmene contra s'umanidade est unu tr\u00e8mene de deretu internatzionale chi faghet relatu a atos de bochiduras de massa, persighida contra de unu p\u00f2pulu, cunsideradu su delitu penale in subra de totu sos \u00e0teros. Su tr\u00e8mene fiat utilizadu sa prima borta in su pre\u00e0mbulu de sa Cunventzione de s'Aja de su 1907 e a pustis durante is Protzessos de N\u00fcrnberg (1945-1949), che a acusa pro sas atos comente s'Oloc\u00e0ustu chi non violaiant unu tratadu ispetz\u00ecficu ma si cunsideraiat chi esigiant unu castigu severu.\nIstatutu de Roma.\nSegundu canto istabilidu dae s'Istatutu de Roma de sa Corte Penale Internatzionale si ddi narat Cr\u00ecmene contra s'umanidade a is condutas comente mort\u00f2rgiu, isperd\u00ectziu, disterru o bogadura fortzada, arrestu, tortura, violadura, prostitutzione fortzada, isterilitzatzione fortzada, persighida pro motivos pol\u00ecticos, religiosos, ideol\u00f2gicos, ratziales, \u00e8tnicos o \u00e0teros definidos espressamente, isparessimentu fortzadu o cale si siat atu inumanu chi c\u00e0uset sufrimentos graes o atentet contra sa salude mentale o f\u00ecsica de chie los sufrit, semper chi custas condutas si cummitant che a parte de un'atacu generalizadu o sistem\u00e0ticu contra una populatzione tzivile e cun cusc\u00e8ntzia de custu atacu.\nTipu de delitos.\nSegundu s'Istatutu de Roma podent costituire cr\u00ecmenes contra de s'umanidade is 11 tipos de atos ap\u00f2rridos a sighire:"}
{"id": "20755", "revid": "2404", "url": "https://sc.wikipedia.org/wiki?curid=20755", "title": "Cr\u00ecmene contra de s'umanidade", "text": ""}
{"id": "20756", "revid": "12712", "url": "https://sc.wikipedia.org/wiki?curid=20756", "title": "Kendall Jenner", "text": "Kendall Nicole Jenner (Los Angeles, 3 Tr\u00eculas, 1995), prus connota comente Kendall Jenner, est unu person\u00e0giu televisivu e modella americana.\nEst essida famada pighende parte a su programma \"Keeping Up with the Kardashians.\" At incumentzadu sa carriera sua de modella a s'edade de 14 annos. A pustis de \u00e0ere traballadu in sa publitzidade cummertziale e serv\u00ectzios fotogr\u00e0ficos, at tentu istajones de res\u00e8ssida in su 2014 e 2015, isfilende pro istilistas de moda arta in is chidas de sa moda de Noa York, Milanu e Parigi. Jenner at fatu atziones, editoriales e serv\u00ectzios de coberta pro LOVE e editziones internatzionales v\u00e0rias de Vogue, e est ambasciadora de su m\u00e0rchiu Est\u00e9e Lauder."}
{"id": "20757", "revid": "12712", "url": "https://sc.wikipedia.org/wiki?curid=20757", "title": "Lagu Marigosu Mannu", "text": "Su Lagu Marigosu Mannu (in \u00e0rabu: \u0627\u0644\u0628\u062d\u064a\u0631\u0629 \u0627\u0644\u0645\u0631\u0629 \u0627\u0644\u0643\u0628\u0631\u0649, \"al-Buhayra al-Murra al-Kubr\u0101\") est unu lagu salidu chi s'agatat intre s'\u00c0frica e su Sinai e partzit su Canale de Suez in duos: parte Nord e parte Sud. Est unidu a su Lagu Marigosu Piticu (in \u00e0rabu: \u0627\u0644\u0628\u062d\u064a\u0631\u0629 \u0627\u0644\u0645\u0631\u0629 \u0627\u0644\u0635\u063a\u0631\u0649, \"al-Buhayra al-Murra al-Sughr\u0101\"). Sende chi su canale non tenet digas, s'abba colat l\u00ecbera dae su Mare Mediterr\u00e0neu e dae su Mare Ruju, pighende su logu de sa chi ev\u00e0porat."}
{"id": "20758", "revid": "2404", "url": "https://sc.wikipedia.org/wiki?curid=20758", "title": "Cr\u00ecmene contra sa paghe", "text": "Unu cr\u00ecmene contra sa paghe in deretu internatzionale est sa \u00abpranificatzione, preparatzione, inghitzadura o isvilupu de una gherra de afracadura o de una gherra in violatzione de is tratados internatzionales, ac\u00f2rdios o patos, o sa partetzipatzione a pranos o tramas pro partetzipare a calicunu de is anteriores\u00bb.\nCusta definitzione fiat istada achirida in is Protzessos de N\u00fcrnberg e a pustis in sa Carta de is Natziones Unidas e fiat serbidu pro definire in manera giur\u00ecdica s'atacu b\u00e8llicu che a cr\u00ecmene in contra sa paghe. Fintzamentas s'agatat in s'ess\u00e8ntzia de is bator cr\u00ecmenes internatzionales descritos in s'Istatutu de Roma pro sa criatzione de su Tribunale Penale Internatzionale (genotz\u00ecdiu, cr\u00ecmene contra s'umanidade, cr\u00ecmene de gherra e cr\u00ecmene de afracadura). Un'etzetzione importante sunt is atziones militares de defensa descritas in s'art\u00ecculu 51 de sa Carta de sas Natziones Unidas chi recherent supervisione de su Cuss\u00ecgiu de Seguresa de s'ONU ma chi non sunt illegales segundu su Deretu internatzionale.\nUnu pretzedente importante pro sa definitzione de su cuntzetu est su Patu Briand-Kellogg de su 1928, in su cale is firmat\u00e0rios aiant afirmadu chi rinuntziaiant a rec\u00f9rrere a sa gherra che a istrumentu pol\u00ecticu pro is\u00f2rvere brigas internatzionales gasi comente in is relatziones intre issos e issos.\nCusta definitzione fiat istada aplicada sa prima borta pro giuigare cr\u00ecmenes cumm\u00ectidos in Finl\u00e0ndia durante sa gherra de sighimentu e fiat istada regorta in is printz\u00ecpios de N\u00fcrnberg, pro is Protzessos de N\u00fcrnberg chi aiant giuigadu is cr\u00ecmenes de sa Germ\u00e0nia nazista cumm\u00ectidos durante sa Segunda Gherra Mundiale e a su Tribunale Militare Internatzionale pro s'Oriente Estremu pro is cr\u00ecmenes de s'Imp\u00e8riu Giaponesu."}
{"id": "20759", "revid": "2404", "url": "https://sc.wikipedia.org/wiki?curid=20759", "title": "Cr\u00ecmene de gherra", "text": "Unu cr\u00ecmene de gherra est sa violatzione de is protetziones istabilidas dae is leges e is cost\u00f9menes de sa gherra, integradas dae infratziones graes de su deretu interantzionale umanit\u00e0riu cumm\u00ectidas in unu cunflitu armadu e dae is violatziones de su deretu internatzionale. Su tr\u00e8mene si definit in mesura manna in su deretu internatzionale, incluende sa Cunventzione de Ginevra. Is malos tratos a presoneris de gherra, tziviles e is genotz\u00ecdios sunt cunsiderados cr\u00ecmenes de gherra.\nS'1 de tr\u00e8ulas de su 2002, at incomintzadu a funtzionare sa Corte penale internatzionale in S'Aja, cun su fine de persighire is cr\u00ecmenes de gherra cumm\u00ectidos a pustis de custa data. Custu tribunale, istabilidu dae s'Istatutu de Roma, cuntemplat in intro de is cr\u00ecmenes de persighire in s'art\u00ecculu 5, a is cr\u00ecmenes de gherra. A intro de sa definitzione chi su propiu istatutu cuntemplat, in s'art\u00ecculu 8 si singialant intre \u00e0teros:\nPrus a sa minuda sunt is chi sighent:\nI primos cabos de guvernu imputados de cr\u00ecmenes de gherra fiant istados su ex-primu ministru giaponesu Hideki T\u014dj\u014d (in su 1946, in sinu a is Giud\u00ectzios de Tokio) e s'ex-presidente jugoslavu Slobodan Milo\u0161evi\u0107 (in su 2002 pro \u00f2rdine de su Tribunale Penale Internacionale pro s'ex-Jugosl\u00e0via)."}
{"id": "20762", "revid": "12712", "url": "https://sc.wikipedia.org/wiki?curid=20762", "title": "Sos deghe mandamentos de su catolighismu", "text": ""}
{"id": "20764", "revid": "203", "url": "https://sc.wikipedia.org/wiki?curid=20764", "title": "1183", "text": "S'annu 1183 (MCLXXXIII in n\u00f9meros romanos) est un annu incomintzadu in s\u00e0badu segundu su calend\u00e0riu gregorianu."}
{"id": "20766", "revid": "171465", "url": "https://sc.wikipedia.org/wiki?curid=20766", "title": "Ub Iwerks", "text": "Ubbe Eert Iwwerks (Chicago, Illinois 5 de Nadale, 1901 \u2013 Los Angeles, California 15 de Nadale, 1971), pius connotu che Ub Iwerks, fiat unu imprendidore, criadore de animatziones, dopiadore, e produtore de pell\u00ecculas americanu. \nCarriera.\nAt traballadu prus che totu cun sa Disney, contribuende a creare person\u00e0gios de importu mannu comente Laugh-O-Gram Films\nRoy O. Disney\nAlice Comedies, Oswald the Lucky Rabbit, Universal Studios\nCharles Mintz\nSnappy Comedies\nClarabelle Cow\nHorace Horsecollar, e Mickey Mouse, Pat Powers\nFlip the Frog\nWillie Whopper\nComiColor Cartoons\nLeon Schlesinger Productions\nLooney Tunes\nPorky Pig\nGabby Goat\nRobert Clampett\nScreen Gems\nColumbia Pictures.\nMorte.\nIwerks est mortu in su 1971 in Burbank, Calif\u00f2rnia, USA de puntore."}
{"id": "20767", "revid": "12712", "url": "https://sc.wikipedia.org/wiki?curid=20767", "title": "Dii de su babu", "text": ""}
{"id": "20768", "revid": "2404", "url": "https://sc.wikipedia.org/wiki?curid=20768", "title": "Laogai", "text": "Su tr\u00e8mene laogai (\u52de\u6539, \u52b3\u6539, l\u00e1og\u01cei, incurtzadura de \u52de\u52d5\u6539\u9020T, \u52b3\u52a8\u6539\u9020S, l\u00e1od\u00f2ngg\u01ceiz\u00e0o, in tzinesu \"reforma a traessu de su traballu\") si referit, propiamente, a una particulare forma de traballu fortzadu de sa Rep\u00f9blica Populare Tzinesa. Su tr\u00e8mene est fintzas impreadu in manera generalizadu pro inditare is diversas formas de traballu fortzadu preb\u00ecdidas de su sistema giur\u00ecdicu e cartzer\u00e0riu tzinesu, chi incluet fintzas su \"laojiao\" (\u52de\u6559T, \u52b3\u6559S, l\u00e1oji\u00e0o, literalmente \"educatzione torra a traessu de su traballu\") e su \"jiuye\" (literalmente \"personale addetu a su traballu fortzadu\", ma est dae calincunos cunsideradu una forma indereta de presonia). Su tr\u00e8mene laogai etotu, in sentidu astringhidore, est a bortas impreadu pro inditare unu campu de cuntzentramentu. Segundu un'iscumbata de su 2008 de sa Laogai Research Foundation, in sa Rep\u00f9blica Populare Tzinesa sunt presentes 1422 laogai.\nIs cunditziones de vida de is fortzados e s'impreu issoro che a fortza traballu sunt fatu\u00b7fatu inditados lesivos de is deretos umanos. A custu prop\u00f2situ tocat a t\u00e8nnere a mente ca sa Cunventzione 105 de s'Organizatzione Internatzionale de su Traballu (ONU) de su 25 l\u00e0mpadas 1957 chi pedit s'abolitzione de sa cundenna a is traballos fortzados no est istada ratificada dae sa Tzina fintzas a su 2013, cando sa Corte Suprema tzinesa abolit is Laogais paris cun sa pol\u00ectica de su f\u00ecgiu solu.\nMitzas v\u00e0rias sustentant chi in is campos de traballu siant aplicados comunemente sa tortura, sa educazione torra pol\u00ectica e chi bi siant tasos artos de mortalidade de is presoneris dada dae malos tratos de tipu v\u00e0riu. Documentos de cundenna de su sistema de is laogais sunt istados prod\u00f9idos dae diversos guvernos e parlamentos.\nDenuntzias graes meda sunt aporridas fintzas in is \u00f2peras de Harry Wu (unu dissidente cinesu chi at passadu annos medas in custas presones, pro si nche fuire a pustis a Istados Unidos) e dae unos \u00e0teros dissidentes e ex-presoneris. Tales den\u00f9ntzias pertocant fintzas cr\u00ecmines che a su tr\u00e0ficu de \u00f2rganos de is presoneris.\n\u00c0teros progetos.\n "}
{"id": "20769", "revid": "2404", "url": "https://sc.wikipedia.org/wiki?curid=20769", "title": "Rivolutzione iraniana", "text": "Sa rivolutzione isl\u00e0mica o rivolutzione irianiana (in persianu: \u0627\u0646\u0642\u0644\u0627\u0628 \u0627\u0633\u0644\u0627\u0645\u06cc, \"Enqel\u0101b-e Esl\u0101m\u012b\") de s'Ir\u00e0n est s'imparis de acontessimentos chi cumportant su derrocamentu de sa monarchia (personalizada in s'Isci\u00e0 Mohammad Reza Pahlavi) e su c\u00e0mbiu in una Rep\u00f9blica isl\u00e0mica suta cumandu de s'Ayatollah Ruhollah Khomeini, dae chie a bortas fintzas benet su n\u00f9mene de rivolutzione khomeinista. Est cunsideradu un'eventu chi \"at fatu dae su fundamentalismu isl\u00e0micu una fortza pol\u00ectica... dae su Marrocu fintzas a sa Mala\u00ecsia\".\nIs primas manifestatziones importantes contra de s'Isci\u00e0 aiant comintzadu in su mese de ghenn\u00e0rgiu de su 1978. Intre su mese de austu e su de nadale de s'annu matessi, sos isci\u00f2peros e is manifestatziones aiant paralizadu s'istadu. S'Isci\u00e0 si fiat fuidu dae s'Ir\u00e0n a s'es\u00ecliu a metade ghenn\u00e0rgiu de su 1979, e duas chidas a pustis s'Aytollah Khomeini fiat torradu a Teher\u00e0n, in ue fiat istadu retzidu dae unos cantos milliones de partid\u00e0rios. Su r\u00e8gimene fiat r\u00f9idu pagu a pustis, s'11 de fre\u00e0rgiu, cando is gherrillas e is tropas rebeldes aiant bintu subra de is tropas leales a s'Isci\u00e0 in sa cumbata armada in is istradas. S'Ir\u00e0n aiat votadu in referendum pro si cunv\u00e8rtere a una Rep\u00f9blica Isl\u00e0mica s'1 de abrile de su 1979, e intro de su nadale fiat aprovada una costitutzione teocr\u00e0tica chi cunsagraiat Khomeini a Cabu supremu de s'Ir\u00e0n.\nCusta rivolutzione fiat istada insolita pro is preliminares suos, pro sa manera de s'isvilupare e pro is cunsigh\u00e8ntzias suas, totu s'imparis de fortzas pagu frecuente in s'ist\u00f2ria de is rivolutziones in totu su mundu: s'agataiant a mancare medas de is c\u00e0usas fitianas de una rivolutzione (derrota in una gherra, crisi finantziera, abbolotu de campagna, o iscuntentu de s'es\u00e8rtzitu); aiat produidu unu cambiu a fundu cun lestresa manna meda; fiat massimamente populare; derrocaiat unu r\u00e8gimene suta amparu forte de un'es\u00e8rtzitu e unos serv\u00ectzios de seguresa pagados bene meda; e cambiaiat una monarchia chi fiat modernizende s'istadu cun una teocratzia fundada subra sa tutela de is giuristas isl\u00e0micos (velayat-e faqih). Su resurtadu - una Rep\u00f9blica Isl\u00e0mica \"suta su cumandu de unu religiosu s\u00e0biu esiliadu dae Qom de 80 annos\" - fiat, comente aiat naradu unu \u00e0teru s\u00e0biu, \"chene duda una brulla chi tocat a ti dd'ispricare\", ca de intrada non si cumprendet.\nNon gasi ins\u00f2lita ma giai prus carca est sa cuntierra subra is resurtados de sa rivolutzione isl\u00e0mica. Pro calicunos est istada un'era de eroismu e sacrif\u00ectziu chi aiat ingenneradu s'embrione pr\u00f2piu de un'istadu isl\u00e0micu mundiale, \"unu modellu perfetu de vida ispl\u00e8ndida, umana e divina\u2026 pro sa gente de totu su mundu.\" Dae s'\u00e0tera banda, unos cantos iranianos creent antimes ca sa rivolutzione fiat istada unu tempus cando \"pro una pariga de annos totus nois amus p\u00e8rdidu su conca\", e chi \"nos promitiat su chelu, ma... at criadu un'inferru in Terra.\""}
{"id": "20770", "revid": "2404", "url": "https://sc.wikipedia.org/wiki?curid=20770", "title": "Rivolutzione isl\u00e0mica", "text": ""}
{"id": "20771", "revid": "2404", "url": "https://sc.wikipedia.org/wiki?curid=20771", "title": "Rivolutzione khomeinista", "text": ""}
{"id": "20772", "revid": "7227", "url": "https://sc.wikipedia.org/wiki?curid=20772", "title": "Santu Antiogu de Bis\u00e0rtziu", "text": " &lt;ns&gt;0&lt;/ns&gt;\n &lt;revision&gt;\n &lt;timestamp&gt;2021-06-04T19:57:40Z&lt;/timestamp&gt;\n &lt;contributor&gt;\n &lt;username&gt;L2212&lt;/username&gt;\n &lt;/contributor&gt;\n &lt;comment&gt;Re-indiritzada a sa p\u00e0gina Bas\u00eclica de Santu Antiogu de Bis\u00e0rtziu&lt;/comment&gt;\n &lt;model&gt;wikitext&lt;/model&gt;\n &lt;format&gt;text/x-wiki&lt;/format&gt;"}
{"id": "20775", "revid": "7227", "url": "https://sc.wikipedia.org/wiki?curid=20775", "title": "Kurt Vonnegut", "text": "Kurt Vonnegut Jr. (Indian\u00e0polis, 11 de onniasantu de su 1922 \u2013 New York, 11 de abrile de su 2007) est istadu un'iscritore de Istados Unidos. In una carrera isparghinada in prus de chimbant'annos at publicadu prus de bat\u00f2rdighi romanzos, tres regortas de contos breves, chimbe \u00f2peras teatrales e chimbe s\u00e0gios, cun ulteriores regortas publicadas a pustis de si m\u00f2rrere.\nBiografia.\nN\u00e0schidu e pesadu in Indian\u00e0polis, Vonnegut aiat frecuentadu s'Universidade Cornell ma si fiat retiradu in su ghenn\u00e0rgiu de su 1943 cando fiat arroladu in s'es\u00e8rtzitu de Istados Unidos. Durante s'annestru aiat istudiadu ingegneria mec\u00e0nica in s'Istitutu de Tecnologia Carnegie (oe Carnegie Mellon University) e in s'Universidade de su Tennessee. Fiat a fatu imbiadu a Europa pro cumb\u00e0tere sa segunda gherra mundiale e fiat cassadu dae is tedescos durante sa batalla de sas Ardennas. Fiat internadu in Dresda, in ue aiat subrab\u00ecvidu a su bombardamentu alliadu de sa tzitade in una tzella frigor\u00ecfica de su matzat\u00f2rgiu in ue fiat impresonadu. A pustis de sa gherra aiat cojuadu a Jane Marie Cox, cun chie aiat tentu tres pipios. Aiat adotadu is nebodes a pustis chi sa sorre si fiat morta de c\u00e0ncaru e chi su maridu (connadu de Vonnegut) fiat ochidu in unu intzidente de trenu. Isse e sa mugere aiant frecuentadu amboduos s'Universidade de Chicago, mentras chi issu traballaiat de reporteri a de note pro unu Uf\u00ectziu Giornal\u00ecsticu de sa tzitade. \nVonnegut aiat publicadu su primu romanzu, \"Player Piano\", in su 1952. Su romanzu aiat tentu retzensione positivas ma no aiat tentu sutzessu cummertziale in cuss'\u00e8poca. In is bint'annos a sighire diat publicare paritzos romanzos chi fiat istados abbaidados cun coidadu, duos de is cales (\"The Sirens of Titan\" [Is Sirenas de su Titanu] in su 1959 e \"Cat's Cradle\" [Su Bratzolu de su Gatu] in su 1963) fiant n\u00f9menados pro su pr\u00e8miu Hugo che m\u00e8gius romanzos. Aiat publicadu una regorta de contos breves titulada \"Welcome to the Monkey House\" in su 1968. S'addelantu in sa carrera fiat istadu su de ses romanzos, sutzessu cummertziale e de sa cr\u00ectica, \"Slaughterhouse-Five\" [Matzad\u00f2rgiu-Chimbe] in su 1969. Su sentimentu anti-b\u00e8llicu de su libru intretzaiat cun su sentidu pro sa gherra de su Vietnam, chi si fiat cumbatende in cussos annos, e is cr\u00ecticas fiant istadas in generale positivas. A fatu de sa bessida, \"Slaughterhouse-Five\" fiat artziada a sa top-ten de is Megius-B\u00e8ndidas de sa class\u00ecfica de su New York Times, intreghende Vonnegut a sa fama. Fiat cumbidadu a dare com\u00ectzios, leturas e discursos de abertura in totu sa federatzione, retzende pr\u00e8mios e onores medas.\nPrus a tardu in sa carrera, Vonnegut aiat publicadu s\u00e0gios autobiogr\u00e0ficos medas e regortas de contos breves comente \"Fates Worse Than Death\" [Fadu Peus de sa Morte] (1991) e \"A Man Without a Country\" [Un'\u00f2mine chentza una Natzione] (2005). A pustis de sa morte, fiat tzelebradu che a unu de is prus iscritores cuntempor\u00e0neos de importu e che a cummentadore de umore iscuru subra sa sotziedade americana. Su f\u00ecgiu Mark at publicadu una regorta de \u00f2peras in\u00e8ditas, titulada \"Armageddon in Retrospect\" [Armageddon in Retrospetiva] in su 2008. In su 2017 Seven Stories Press at publicadu \"Complete Stories\" [Ist\u00f2rias Cumpletas], una colletzione de sa narrativa breve chi cumprendet chimbe ist\u00f2rias abarradas fintzas a tando in\u00e8ditas. \"Complete Stories\" fiat cuncordadu e introd\u00f9idu dae sos amigos e istudiosos de Vonnegut Jerome Klinkowitz e Dan Wakefield. Sunt medas is traballos de ist\u00f9diu subra s'istile e s'umorismu de Vonnegut."}
{"id": "20776", "revid": "772", "url": "https://sc.wikipedia.org/wiki?curid=20776", "title": "Juliette Fievet", "text": " televisiva, chi pro como trabagliada pro sa tv France 24. Printzipalmente si ocupat de presentare sos protagonistas de sa \nMusica rap frantzesa"}
{"id": "20777", "revid": "2404", "url": "https://sc.wikipedia.org/wiki?curid=20777", "title": "Giuseppe Brotzu", "text": "Giuseppe Brotzu (Casteddu, 24 ghenn\u00e0rgiu 1895 \u2013 Casteddu, 8 abrile 1976) est istadu unu m\u00e8igu, farmac\u00f2logu e pol\u00ecticu sardu e italianu, famadu pro is contributos importantes a s'iscoberta de is tzefalosporinas.\nBiografia.\n\"\u00d2mine temperadu, s\u00e0biu, de \u00e0nimu semper uguale, berdaderu, ischidu, garbosu e modestu\" l'aiat descritu su dischente e amigu Antonio Spanedda.\nGioventude e formatzione.\nGiuseppe fiat naschidu de Luigi Brotzu e Maria Cast\u00e0ngia. Fiat de fam\u00eclia m\u00e8diu burghesa de m\u00e8igos, su de tres m\u00e8dicos in domo, a pustis de su babbu, ufitziale sanit\u00e0riu in su comunu de Casteddu e su jaju, m\u00e8igu giutu in Bilartzi.\nSi fiat laureadu in meighina in s'Universidade de Casteddu in su 1919, fiat istadu esoneradu dae su serv\u00ectziu militare de manera de p\u00f2dere ass\u00f9mere sa diretzione de sos ambulat\u00f2rios antimal\u00e0ricos de Casteddu. A pustis de esertzitare\u00a0pro unos cantos annos sa professione aiat incumentzadu a frecuentare s'Istitutu de Igiene, in ue collaborende cun su professore Donato Ottolenghi, famadu istudiosu de Igiene, si fiat interessadu a sa mat\u00e8ria e cun issu fiat m\u00f2vidu in antis a Siena e a fatu a Bologna.\nIn Siena aiat connotu Maria Castellani, gi\u00f2vana ch\u00ecmica chi traballaiat che a poteg\u00e0ria in s'ispidale de Siena, cun sa cale aiat istudiadu semper, de issa fiat istadu at\u00e8ndidu cando si fiat malaidadu de calentura maltesa e in su 1926 nde fiat dev\u00e8nnida sa mugere. Mancari in su 1932 aiat bintu sa c\u00e0tedra de microbiologia in s'istitutu de Igiene de M\u00f2dena, atacadu a sa terra e a sa tzitade cosa sua, in su 1933 Brotzu si fiat tramudadu a Casteddu e in su 1934 fiat istadu incarrigadu de sa diretzione de s'istitutu de Igiene de sa tzitade. Fiat istadu pr\u00e8side de sa facultade de Farmatzia in s'annu acad\u00e8micu 1934-1935, de sa de Meighina in s'annu 1935-1936 e a coa retore de su 1936 a su 1943, annos in is cales fiant istituidas is facultades de Ingegneria miner\u00e0ria e de Magist\u00e8riu. A pustis de sete annos longos aspetende, in su 1933 fiat n\u00e0schida Maria Vittoria, chi subra de su finire de s'annu fiat r\u00f9idu mal\u00e0ida, s'annu sighente fiat naschidu Nanni e a pustis unos \u00e0teros tres f\u00ecgios.\nCarriera acad\u00e8mica, sotziale e pol\u00ectica.\nIn su 1945, a pustis de annos de ist\u00f9dios e de chirca, fiat arribbadu a s'iscoberta de is tzefalosporinas. In su matessi annu fiat susp\u00e8ndidu dae su serv\u00ectziu pro \u00e0ere collaboradu, in calidade de retore de s'universidade, cun su reg\u00ecmene fascista fintzas in su per\u00ecodu a pustis de su 8 cabudanni 1943. Su providimentu de tasidura fiat a fatu annulladu de s'in totu.\nA sa carrera acad\u00e8mica acost\u00e0giadu cudda pol\u00ectica: fiat istadu a primu assessore regionale a s'Igiene e a sa sanidade (dae su 1949 a su 1955) e presidente de sa Regione dae su 1955 a su 1958. In fines dae su 1960 a su 1967 fiat istadu s\u00ecndigu de Casteddu.\nDe tiradura cristiana (rapresentante de sa Democratzia Cristiana), aiat amministradu\u00a0 diversos annos su cat\u00f2licu \"Quotidiano Sardo\", giornale chi aiat bidu sa lughe in Aristanis in su 1947 e fiat istadu a pustis trasladadu a Casteddu, cuntempor\u00e0neu a \"L'Unione Sarda\" e a \"La Nuova Sardegna\". Su cotidianu, cun totu ca su professore Brotzu aiat fatu sacrif\u00ectzios personales, si fiat esauridu in s'arcu de unos deghe annos. Impinnadu de sighidu in su sotziale, diat a ass\u00f9mere unu rolu detzisivu in sa campagna de sa Fundatzione Rockefeller contra de sa mal\u00e0ria, dimustrende \"un'interessamentu umanu prus chi no iscient\u00ecficu a su problema\".\nSegundu un'istudiosu inglesu, chi aporrit ist\u00f9dios italianos, Brotzu padessiat in sa tzitade de fama mala che a pindatzadore,pro neghe de su costumene de si bestire semper de nieddu, mancari is temperaduras m\u00e8dias elevadas meda de Casteddu.\n\u00d9rtimos annos de vida.\nLassadu s'annestru in su 1965 antzianidade, aiat sighidu a abitare s'Istitutu de Igiene fintzas a edade de prus de otanta annos, cando fiat f\u00e8rridu dae un'ictus tzerebrale chi, puru permitende\u00b7ddi sa faina mentale prena, dd'aiat cumprom\u00ectidu in manera grae de su puntu de bista f\u00ecsicu. Fiat mortu in Casteddu su 8 abrile de su 1976.\nA isse est dedicada s'istrutura sanit\u00e0ria prus manna e importante de Casteddu e de Sardigna, s'Azienda ispedalera \"G. Brotzu\"."}
{"id": "20778", "revid": "10458", "url": "https://sc.wikipedia.org/wiki?curid=20778", "title": "Piero Angela", "text": "Piero Angela (Torino, 22 de idas 1928) est unu spainadori sient\u00ecficu, giornalista, presentadori televisivu e sagista italianu.\nConnotu pruschetotu comenti ideadori e presentadori de trasmissionis de spainadura de tipu anglos\u00e0ssoni, e po su giornalismu sient\u00ecficu suu espressau puru in publicatzionis medas de s\u00e0giu, at incumentzau sa carriera comenti cronista radiof\u00f2nicu, bessendi apustis imbiau e afirmendi-si comenti presentadori de su teledi\u00e0riu Rai.\nBiografia.\nPiero Angela at scritu chi sa ratzionalidadi si-dd'at imparada babu suu, su m\u00e8igu antifascista Carlo Angela, onorau cun sa med\u00e0llia de is Giustus intra is natzionis. Segundu su collega Gigi Marzullo \u00abs'autocontrollu perfetu suu e s'amist\u00e0ntzia sua cumpassada rifletint in parti s'\u00ecndula sua lunatza e in parti funt scritus in su c\u00f2dixi gen\u00e8ticu de custu piemontesu educau a sa ratzionalidadi e a sa toller\u00e0ntzia\u00bb. Angela etotu at decrarau de ai arriciu \u00abun'annestru piemontesu: c\u00ecdrinu meda, cun pr\u00ecntz\u00ecpius severus meda, comenti su de abarrai unu passu agoa, chena si sproboxai mai\u00bb. De s'\u00e0tera parti, cun riferimentu a s'imparu iscol\u00e0sticu suu, issu at scritu:\nAt frecuentau su litzeu cl\u00e0ssicu me in Torinu. Piero Angela est anni\u00f2sticu.\nM\u00f9sica.\nA s'edadi de seti annus at incumentzau a pigai letzionis privadas de pianoforte, interessendi-si apustis a m\u00f9sica jazz. A binti annus, in su 1948, at sonau cun su n\u00f2mini de \"Peter Angela\" in unas cantu \"jam session\" me is tz\u00ecrculus jazz torinesus.\nIn su matessi annu dd'at notau s'impres\u00e0riu Sergio Bernardini chi dd'at cumbidau a sonai in sa serada de incingiada de sa Capannina de Viareggio. Me is primus annus cincuanta at formau, impari cun su baterista Franco Mondini, unu triu jazz innui si funt alternaus v\u00e0rius contrabassistas. A su triu si funt agiuntus s'ispissu solistas comenti Nini Rosso, Franco Pisano, Nunzio Rotondo e s'ex cornetista de Duke Ellington, Rex Stewart. Impari cun Mondini, Angela est st\u00e8tiu po unu per\u00ecodu in su chemu de Rotondo. At sonau puru cun Franco Cerri, amigu suu. At contau de issu chi in su 1946, sendi chi no podiat comporai su billetu, and\u00e0t a ascurtai is cuntzertus de foras, arribendi in bitzicreta a palas de su locali torinesu innui son\u00e0t cun Gorni Kramer e su Cuartetu Cetra. In s'interis dd'ant pigau in Rai e in su 1952 at acabau cun sa m\u00f9sica de professionista po si dedicai a su giornalismu.\nMancai apat abandonau sa faina musicali de professionista, Piero Angela est abarrau unu cultori de su jazz e de s\u00f2litu, candu una trasmissioni suu tocat argumentus ligaus a sa m\u00f9sica che is fen\u00f2menus ac\u00f9sticus, ddu podeus biri a su piano sonendi cun professionistas de sa m\u00f9sica jazz.\nGiornalismu.\nSu primu inc\u00e0rrigu in s'enti radiotelevisivu de stadu italianu est st\u00e8tiu su de cronista comenti collaboradori de is noas de s'arr\u00e0diu. In su 1954, cun s'arribu de sa televisioni, Angela est coladu a su teledi\u00e0riu comenti imbiau, in antis in Parigi, apustis de Bruxelles, de su 1955 a su 1968. Impari cun Andrea Barbato, in su 1968 est st\u00e8tiu su presentadori de sa primu editzioni de su Telegiornale Nazionale de is 13:30 e in su 1976 est st\u00e8tiu su primu presentadori de su TG2.\nIspirau de Roberto Rossellini, in su 1968 Piero Angela at realizau una s\u00e8rie de document\u00e0rius cun t\u00ectulu \"Il futuro nello spazio\", contendi su programa Apollo; in s'interis de su traballu me is Stadus Aunius at s'est collegau bortas meda in direta po sa RAI in ocasioni de sa ghetada de su vetori Saturn V chi at portau is primus astron\u00e0utas a sa Luna. At incumentzau insandus una carriera manna de spraxidura sient\u00ecfica chi me is annus benidoris dd'at portau a produsi trasmissionis medas de informatzioni, comenti \"Destinazione Uomo\" (dexi epis\u00f2dius), \"Da zero a tre anni\" (tres espis\u00f2dius), \"Dove va il mondo?\" (cincu epis\u00f2dius), \"Nel buio degli anni luce\" (otu epis\u00f2dius), \"Indagine sulla parapsicologia\" (cincu epis\u00f2dius), \"Nel cosmo alla ricerca della vita\" (cincu epis\u00f2dius).\nSpainadura sient\u00ecfica.\nDe s'incumintzu de is annus setanta Angela s'est dedicau fintzas a sa realizatzioni de programas de spainadura: su primu est st\u00e8tiu \"Destinazione Uomo\" in su 1971, una de is primas trasmissionis televisivas de custa genia, fata po unu p\u00f9blicu generalista. In su 1981 est incumentzada sa s\u00e8rie \"Quark\":\nSa f\u00f2rmula de \"Quark\" fiat a cussu tempus innovadora: impre\u00e0t totu is m\u00e8dius tecnol\u00f2gicus a disponimentu e is arresursas de sa comunicatzioni televisiva po fai is temas trataus prus simpris: is document\u00e0rious de sa BBC e de David Attenborough, is animatzionis de Bruno Bozzetto impreaus po spricai is cuntzetus prus dif\u00eccilis, is intervistas cun espertus in unu lingu\u00e0giu prus craru poss\u00ecbili, is acrarimentus in st\u00f9diu. De su programma-base ndi funt derivaus \u00e0terus, unus cantu de issus ancora in produtzioni: document\u00e0rius natural\u00ecsticus (\"Quark speciale\" e \"Il mondo di Quark\"), finantzi\u00e0rius (\"Quark Economia\") e pol\u00ecticus (\"Quark Europa\").\nIn su 1984 \"at presentau su progetu Pillole di Quark\", v\u00ecdeus de trinta segundus asuba de argumentus t\u00e8nnicus, sient\u00ecficus, educativus, sotzialis, m\u00e8dicus, in direta a or\u00e0rius vari\u00e0bilis in Rai 1. In su matessi annu Angela at realizau su primu \"talk show\" cun finalidadi de spr\u00e8viu mistu a spainadura sient\u00ecfica: ses primas seradas in direta cun su p\u00f9blicu de su Foro Italico, cun person\u00e0gius de su mundu de sa cultura, de sa si\u00e8ntzia, de su spet\u00e0culu e de su sport asuba de su palcu arrexonendi cun sa platea.\nIn su 1986 e in su 1987 at presentau de su \"Palazzetto dello Sport\" de Torinu, innantis a otumilla spetadoris, duas primas seradas in Rai 1 apitzus de is problemas de su clima: atmosfera e otz\u00e8anus, sighidas de tres s\u00e8ries televisivas chi sfrut\u00e0nt is tecnologias noas de rapresentatzioni gr\u00e0fica po m\u00e8diu de computadori: unu bi\u00e0giu a\u00ecnturu de su corpus umanu (\"La macchina meravigliosa\", in otu epis\u00f2dius), in sa preist\u00f2ria (\"Il pianeta dei dinosauri\", in cu\u00e0turu epis\u00f2dius), e in su sp\u00e0tziu (\"Viaggio nel cosmo\", in seti epis\u00f2dius). Custas s\u00e8ries, realizadas cun sa collaboratzioni de f\u00ecllu suu Alberto, funt st\u00e8tias furriadas in inglesu e b\u00e8ndias in prus de coranta paisus europeus, americanus e asi\u00e0ticus.\nIn su 1988 at creau fintzas \"Quark italiani\", una s\u00e8rie de document\u00e0rius de natura, ambienti, esploratzioni e mundu animali prod\u00f9sius e realizaus de autoris italianus, comenti Alberto Angela etotu, chi at realizau cancu document\u00e0riu in \u00c0frica.\nAt descritu in s'autobiografia sua is circust\u00e0ntzias chi ant portau a sa n\u00e0scida a \"Superquark\", candu po cuntrastai sa cuncurr\u00e8ntzia cun Mediaset fiat tocau a tenni me in sa primu serada unu programa \"forti\" chi arribessit finas a su Teledi\u00e0riu de su noti: \u00abCalincunu programa \"pigatotu\" fiat giai incumentzau de diora e Brando Giordani, tandus diretori de Rai 1, m'at telefonau pedendi-m\u00ec de fai unu \"Quark\" de duas oras, intamis de una.\u00bb\nIn su 1995 est n\u00e0sciu difatis \"Superquark\", chi su 4 de l\u00e0mpadas 1999, at festau su de duamilla epis\u00f2dius de su \"Progetu Quark\" e e derivaus. Cuss'annu etotu funt bessius is \"Speciali di Superquark\", seradas monotem\u00e0ticas asuba de argumentus de interessu mannu sotziali, psicol\u00f2gicu e sient\u00ecficu. In prus, Piero Angela at tentu una rubrica dedicada a sa cultura in su programa \"Domenica In\".\nA \u00f9rtimu, in su 2000 Piero e Alberto Angela funt autoris de \"Ulisse\", programa a epis\u00f2dius monogr\u00e0ficus chi pertocant scobertas st\u00f2ricas e sient\u00ecficas.\nIn parallelu a sa faina de spainadura in televisioni, Piero Angela est curadori de sa rubrica \u00abScenza e societ\u00e0\u00bb in s'arrevista \"TV Sorrisi e Canzoni\"; in prus, est st\u00e8tiu curadori e supervisori de su mensili \"Quark\", fundau de issu etotu in su 2001 e serrau in su 2006 po farta de fundus. Su mensili, ispirende-si a su programma TV om\u00f2nimu, trat\u00e0t temas sient\u00ecficus in manera atzess\u00ecbili a su p\u00f9blicu. Piero Angela est fintzas autori de prus de trinta l\u00ecburus, medas de issus furriaus in inglesu, tedescu e spanniolu, cun una tiradura totali de prus de tres millionis de c\u00f2pias.\nStili e ruolu de sa spainadura.\nIn contu de sa faina sua de spainadura, Piero Angela at scritu:\nIn prus, at spricau chi:\nPo comunicai, sighit Angela, sa spainadura depit sciri afrontai unus cantu problemas:\nE agiungit:\nSu CICAP.\nIn su 1989 est st\u00e8tiu unu de is fundadoris de su CICAP, ass\u00f2tziu pro s'averiguu apitzus de is pseudosi\u00e8ntzias, n\u00e0sciu po promovi s'imparu sient\u00ecficu e su sp\u00ecritu cr\u00ecticu, e puru po imbistigai s'esist\u00e8ntzia de is fen\u00f2menus paranormalis. Unu slogan de s'ass\u00f2tziu, \u00abTocat a tenni s\u00e8mpiri una menti aberta, ma no aici meda aberta chi su cerbeddu arruat a terra\u00bb, dd'ant a fitianu atribuida a Piero Angela, mancai siat in realidadi unu modu de nai giai atribuiu a \u00e0teras personalidadis famadas.\nIn su maju 2016 dd'ant nominau Presidenti onor\u00e0riu de s'ass\u00f2tziu.\nSa tzita de pretu po infamamentu.\nIn su 2000 Piero Angela est st\u00e8tiu tzitau in corona po infamamentu de duus ass\u00f2tzius omeop\u00e0ticus (sa FIAMO e sa SIMO in una c\u00e0usa civili e una penali), pustis de sa trasmissioni de \"Superquark\" de s'11 de argiolas 2000 innui si fiat nau chi sa meixina omeop\u00e0tica no tenit fundamentu sient\u00ecficu seguru. Angela, amparau de is abogaus Giulia Bongiorno e Franco Coppi, est st\u00e8tiu ass\u00f2lviu in ambas c\u00e0usas e su giugi at reconnotu sa non sientificidadi de sa disciplina."}
{"id": "20779", "revid": "10458", "url": "https://sc.wikipedia.org/wiki?curid=20779", "title": "Putzu superfundudu de Kola", "text": "Su putzu superfundudu de Kola (in russu: \u041a\u043e\u043b\u044c\u0441\u043a\u0430\u044f \u0441\u0432\u0435\u0440\u0445\u0433\u043b\u0443\u0431\u043e\u043a\u0430\u044f \u0441\u043a\u0432\u0430\u0436\u0438\u043d\u0430, trasliterau: Kol'skaja sverchglubokaja skva\u017eina) fiat unu progetu de stampamentu de sa crosta terrestri portau de unu grupu de scentziaus sovi\u00e8ticus de su maju 1970 cun sa punna de studiai sa geoch\u00ecmica e sa geof\u00ecsica de su livellu de crosta ab\u00e0sciu.\nSa stampadura fiat fata impreendi s'impiantu Uralma\u0161 4E e apustis s'Uralma\u0161 15000.\nSu situ de scavu s'agatat acanta de sa tzitadedda de Zapoljarnyj, in s'ala centru-otzidentali de sa pen\u00ecsula de Kola (oblast' de Murmansk); fatu de unus cantu stampus diferentis, in su 1989 at segudau su fundamentu de 12262 metrus cun unu putzu de 23 cent\u00ecmetrus de di\u00e0metru (stampu SG-3), stabilendi unu primau mundiali chi, mancai siat st\u00e8tiu superau in long\u00e0ria, abarrat su prus fundudu faci a sa superf\u00ecci terrestri.\nSt\u00f2ria.\nSu situ de scavu est st\u00e8tiu sceberau poita ca in sa pen\u00ecsula de sa Kola s'agatat su scudu b\u00e0lticu e acanta de sa superfici ddoi funt arrocas magm\u00e0ticas cun un'edadi de tres milliardus de annus. Custu tipu de arroca fiat prus pagu studiau de is arrocas sediment\u00e0rias, chi de s\u00f2litu si stamp\u00e0nt po circai petr\u00f2liu.\nSa forada serbiat puru po arregolli datus apitzus de sa formatzioni de is dep\u00f2situs de r\u00e0mini e nichel, chi s'agatant in cudda regioni.\nIs operatzionis de stampadura funt incumentzadas su 24 maju 1970 e su 6 l\u00e0mpadas 1979 est st\u00e8tia superada sa fundesa de 9,5 chil\u00f2metrus, atobiendi su r\u00e8cord stabil\u00e8ssiu de su putzu \"Bertha Rogers hole\", in sa Contea de Washita, Oklahoma de su 1974. \nIn su 1983 su putzu at superau sa fundesa de 12 chil\u00f2metrus e a pustis su scavu est st\u00e8tiu pausau po agiumai un'annu po cunfer\u00e8ntzias e b\u00ecsitas sient\u00ecficas e celebrativas a su situ.\nPodit essi chi custu per\u00ecodu de inatividadi apat contribuiu a sa segadura acunt\u00e8ssia in s'incomentzu nou de su traballu su 27 cabudanni 1984: apustis de ai segudau sa fundesa de 12,07\u00a0km, una setzioni de 5\u00a0km de sa colunna de scavu s'est stacada, abarrendi a\u00ecnturu de su putzu e intuscendi-ddu. Apustis de ai intentau po debadas de dd'arrecuperai, sa forada est torrada a incumintzai cun una deviatzioni de su stampu a 7\u00a0km de fundesa.\nIn su 1989 su scavu at segudau is 12,26\u00a0km de fundesa. De cussa cuota is circadoris sper\u00e0nt de arribai a 15\u00a0km in cabu de su 1993, ma po nexi de sa temperadura tropu arta (180\u00b0C intamis de is 100\u00b0C chi creiant de agatai) e de una densidadi prus b\u00e0scia de s'arroca chi incumentz\u00e0t a si cumportai prus che unu materiali pl\u00e0sticu chi no comenti a unu s\u00f2lidu, e de calincunu incidenti puru, no at fatu a sighi.\nSu traballu est st\u00e8tiu firmau in su 1992 e su situ abandonadu dessintotu in su 2005. S'edif\u00ectziu principali, sa turri de scavu, est arrutu po arrexonis disconnotas in argiolas 2009.\nArresurtaus.\nSu scavu de su putzu no est arribau a sa fundesa b\u00f2fia, ma at fruniu a is scentziaus datus geol\u00f2gicu de importu apitzus de sa cunformatzioni de su scudu b\u00e0lticu e de sa crosta terrestri. Una scoberta ispensada est st\u00e8tia sa farta de arrocas de predam\u00f2lina. Difatis in sa basi de sa diferenti lestresa de propagatzioni de is undas s\u00ecsmicas, is circadoris creiant de agatai granitu finas a una fundesa de 3-6 chil\u00f2metrus e asuta de issu pedram\u00f2lina, ma is campionis bogaus de su putzu intamis ant amostau chi s'arrocas de genesi gran\u00ectica arrib\u00e0nt finas a prus de 12 chil\u00f2metrus de fundesa. S'arresurtau est chi sa riflessioni osservada me is l\u00ecnias s\u00ecsmicas arregistradas in zona, non fiant d\u00e8pidas a sa pres\u00e8ntzia de livellus de arroca de tipus diferentis, ma a mudaduras de is arrocas gran\u00ecticas po mori de processus metam\u00f2rficus causaus de pressioni e temperadura artas.\nIn prus, funt st\u00e8tias scobertas 24 genias de plancton f\u00f2ssili a una fundesa de agiumai 6 chil\u00f2metrus e est st\u00e8tiu osservau chi is arrocas a custa fundesa fiant stampadas e prenas de \u00e0cua, forsis originada de s'idr\u00f2genu e oss\u00ecgenu presentis me is arrocas e incarcaus de sa pressioni arta meda, chi no est p\u00f2tzia bessiri a pilu po sa pres\u00e8ntzia de pranus de arroca imperme\u00e0bili. Unu dep\u00f2situ de campionis de arroca bogaus s'agatat in sa tzitadedda de Zapoljarnyj.\nRecord.\nIs 12262 metrus segudaus de su putzu de Kola ant rapresentau po agiumai 20 annus su record de stampadura prus longa de su mundu. In su maju 2008 custu record est st\u00e8tiu atobiau de sa foradura in diretzioni laterali est\u00e8ndia BD-04A fata po circai petr\u00f2liu de Transocean in s'Al Shaheen Oil Field in Qat\u00e0r, chi at esecutau in 36 diis sceti unu stampu de 12289 metrus de long\u00e0ria, pighendi fintzas su record de stesiada orizontali cun 10902 metrus.\nSu record de Transocean est st\u00e8tiu atobiau in su gennaxu 2011 de Exxon Neftegas Ltd. chi, a a\u00ecnturu de su progetu Sakhalin-I de circa de gas e petr\u00f2liu a oru a oru de s'\u00ecsula russa de Sachalin, at realizau unu stampu de 12345 metrus, cun una stesiada orizontali de 11475 metrus. Exxon Neftegas Ltd. etotu, un'annu a pustis a\u00ecnturu de su progetu Sakhalin-I, at scavau unu putzu fintzas prus longu, su Z-44 Chavyo de 12376 metrus de longhesa.\nMancari su putzu de s'AI Shaheen Oil Field e is duus putzus in s'\u00ecsula de Sachalin siant prus longus, cussus tenint una stesiada orizontali manna. Po custa arrexoni su putzu superfundudu de Kola, sendi unu stampu pruschetotu verticali, arr\u00e8guat su record po sa fundesa. Sa difer\u00e8ntzia manna de su putzu de Kola cun is \u00e0terus est chi custu est st\u00e8tiu scavau po circa sient\u00ecfica e no po circai combust\u00ecbilis.\nCont\u00e0ntzias urbanas.\nIn su 1989 at incumentzau a girai sa boxi chi in calincunu logu de sa Siberia, unus cantu scentziaus sovi\u00e8ticus essint scavau unu stampu de 14,5km, innui iant a ai agatau unu lutoni. Issus iant a ai calau a\u00ecnturu de su stampu unu micr\u00f2fonu chi, innantis de si scallai po nexi de sa temperadura de 1000\u00b0C iat a ai arregistrau 17 segundus de tz\u00e8rrius umanus, forsis de is \u00e0nimas de is cundannaus a s'infernu. Adenoti, de su stampu iat a essi bessida una pampada de gas lugosu, sighida de unu dim\u00f2niu cun alas chi iat a ai pronuntziau is fueddus \"apu b\u00ecncidu deu\" e apustis iat a essi spar\u00e8ssiu. Is scentziaus chi fiant inguni iant a essi st\u00e8tius aici meda assustraus chi iant a ai d\u00e8piu pigai una p\u00ecndula po cancellai sa mem\u00f2ria de is oras innantis.\nMe is annus benidoris su contu est st\u00e8tiu torrau a bogai sceti de cancu giornali cristianu minori, chi ddoi bidiat sa proa de s'esist\u00e8ntzia de s'inferru, ma at incumentzau a si spainai sceti cun s'arribu de Internet. Giai chi in su 1989 no esistiat nisciunu putzu superfundudu in Sib\u00e8ria su contu est st\u00e8tiu assotziau cun su putzu de Kola; un'art\u00ecculu de Science nd'iat chistionau pr\u00f2piu in s'austu 1989.\nGiai in su 1990 \u00e0teras revistas ant publicau art\u00ecculus innui durit\u00e0nt de sa beridadi de su contu. Su presentadori radiof\u00f2nicu americanu Rich Buhler est arrenn\u00e8sciu a agatai un'art\u00ecculu de unu ligidori de sa revista finlandesa dedicada a su paranormale, Vaeltajat, innui si nomin\u00e0t comenti fonti un'\u00e0tera revista chi ddi nar\u00e0nt \"Jewels of Jericho\", perou no nd'at p\u00f2tziu averguai s'esist\u00e8ntzia."}
{"id": "20780", "revid": "12712", "url": "https://sc.wikipedia.org/wiki?curid=20780", "title": "Zapoljarnyj", "text": "Zapoljarnyj (fintzas trasliterada comenti Zapolyarny; russu: \u0417\u0430\u043f\u043e\u043b\u044f\u0301\u0440\u043d\u044b\u0439) est una tzitadedda de sa R\u00f9ssia europea setentrionali, chi s'agatat in sa pen\u00ecsula de Kola, parti de s'oblast' de Murmansk (distretu de Pe\u010denga); est acanta de sa l\u00e0cana cun sa Norv\u00e8gia.\nFundada in su 1956 cun su n\u00f2mini de \u017ddanovsk (\u0416\u0434\u0430\u0301\u043d\u043e\u0432\u0441\u043a), at otentu su stadu de tzitadi e su n\u00f2mini atuali seti annus apustis.\nZapoljarnyj s'agatat a curtzu de su puntu innui is sovi\u00e8ticus, in su 1970, ant incumentzau su scavu de sa crosta terrestri cun su \"Putzu superfundudu de Kola\" (in russu \u041a\u043e\u043b\u044c\u0441\u043a\u0430\u044f \u0441\u0432\u0435\u0440\u0445\u0433\u043b\u0443\u0431\u043e\u043a\u0430\u044f \u0441\u043a\u0432\u0430\u0436\u0438\u043d\u0430, \"Kol'skaja sverchglubokaja skva\u017eina\") cun sa punna de calare a sa fundesa m\u00e0ssima poss\u00ecbili, lompendi a 12.262 metrus."}
{"id": "20781", "revid": "10458", "url": "https://sc.wikipedia.org/wiki?curid=20781", "title": "Carl Sagan", "text": "Carl Edward Sagan (New York, 9 donniasantu 1934 \u2013 Seattle, 20 idas 1996) est st\u00e8tiu un'astr\u00f2nomu, spainadori sient\u00ecficu e autori de fantasi\u00e8ntzia stadunidensu.\nEst st\u00e8tiu unu de is prus astr\u00f2nomus, astrof\u00ecsicus, astrobi\u00f2logus e astroch\u00ecmicus famaus de su Noixentus. Ddus arregordant puru comenti spainadori sient\u00ecficu, scridori de fantasi\u00e8ntzia e epistem\u00f2logu, comenti unu de is prus rapresentantis mannus de su sceticismu sient\u00ecficu.\nIn sa vida sua, Sagan at publicau in totali prus de 600 art\u00ecculus sient\u00ecficus e art\u00ecculus de spraxidura sient\u00ecfica e est st\u00e8tiu autori, co-autori o editori de prus de 20 l\u00ecburus. Me is \u00f2peras suas at a fitianu apojau s'an\u00e0lisi sc\u00e8tica, s'uman\u00e8simu seculari e su m\u00e8todu sient\u00ecficu. Est st\u00e8tiu unu de is fundadoris de su Progetu SETI po sa circa de s abistesa extra-terrestri.\nBiografia.\nCarl Edward Sagan est n\u00e0sciu su 9 donniasantu 1934 in New York, me in Brooklyn, de una fam\u00eclia ebr\u00e0ica de arrexinas russas. \nAt tentu una sorri, Carol, e sa fam\u00eclia at b\u00ecviu in unu apartamentu modestu acanta de s'Oc\u00e8anu Atl\u00e0nticu, in Bensonhurst, unu bixinau de Brooklyn. Segundu Sagan su babbu e sa mama suus fiant Ebreus Riformaus, sa prus liberali de is tres currentis principalis de s'ebraismu modernu. Siat Carl siat sorri sua cuncordant chi su babbu insoru no osserv\u00e0t meda sa traditzioni religiosa, mentris sa mama \"\"de seguru creiat in\" \"Deus\", e fiat ativa in su t\u00e8mpiu... e serbiat sceti petza \"kosher\"\".\nLaureau in f\u00ecsica, s'est specializau in astrof\u00ecsica in s'Universidadi de Chicago, innui at cunsighiu su Ph.D in su 1960. In s'interis de su st\u00f9diu, at passau tempus traballendi in su laborat\u00f2riu de su genetista Hermann Joseph Muller.\nDe su 1962 a su 1968 at traballau in su Smithsonian Astrophysical Observatory me in Cambridge, Massachusetts.\nIn sa Cornell University, Sagan at deretu apustis su Laborat\u00f2riu po is st\u00f9dius planet\u00e0rius e comenti docenti, at donau cursus de pensamentu cr\u00ecticu finsas a sa morti sua. Mancai is scannus a disponimentu po d\u00f2nnia semestri fessint sceti 20, custus curus cont\u00e0nt centenas de iscritus a s'annu. Apustis de sa morti de Sagan, is curus funt st\u00e8tius cancellaus e ddus at torrau a incumentzai su Dr. Yervant Terzian sceti in su 2000.\nSagan fiat unu studiosu apassionau meda de is mist\u00e8rius de Marte: su bisu mannu suu fiat su sbarcu de s'\u00f2mini in su Praneta Arr\u00f9biu, chi fiat seguru chi podessit acuntessi in pressi.\nEst st\u00e8tiu punteri de s'esobiologia, consulenti de sa NASA po is prus missionis planet\u00e0rias americanas de importu e imbenteri de su progetu SETI. Est st\u00e8tiu issu, impari cun Frank Drake, a fai ponni in sa sonda Pioneer 10 sa targa famada chi portat su \"saludu\" de su g\u00e8niri umanu a intellig\u00e8ntzias alienas chi dd'agatessint elaborendi-ndi su mess\u00e0giu in informatzionis elementaris chi membrus de un'arratza extra-terrestri iant a podi cumprendi, e finsas de su Voyager Golden R\u00e8cord, prus cumplessu e carrigau me is sondas de su Programma Voyager.\nScridori primorosu e cunferentzieri sient\u00ecficu, at bintu in su 1978 su Pr\u00e8miu Pulitzer po su s\u00e0giu cun \"The Dragons of Eden: Speculations on the Evolution of Human Intelligence\".\nIn su 1980 at fundau cun Bruce Murray e Louis Friedman sa \"Planetary Society\", una sotziedadi chena fini de l\u00f9curu, cun sa punna de ispirai is p\u00f2pulus de sa Terra a esplorai \u00e0terus mundus, cumprendi su nostu, e circai vida in \u00e0teru logu. S'organizatzioni arregollit oi prus de 100.000 membrus amantiosus de aventuras spatzialis e de s'esploratzioni de su Sistema Solari. S'est ocupada in prus de creai unu DVD chi cuntenit finsas unu mess\u00e0giu de Carl Sagan a abisiteris martzianus, chi po imoi s'agatat in sa sonda Phoenix, aterrada asuba de Marte in su maju de su 2008.\nEst mortu su 20 de idas 1996 me in su Fred Hutchinson Cancer Research Center de Seattle de prumoniti, a s'edadi de sesantaduus annus, a pustis de una batalla longa e dif\u00eccili contra a unu cancru em\u00e0ticu, sa mielodisplasia, chi at b\u00f2fiu puru tres trapiantus de maoddu \u00f2sseu. Su corpus suu est interrau me in su Lakeview Cemetery de Ithaca.\nArresurtaus sient\u00ecficus.\nMe is annus sessanta e setanta at collaborau cun sa NASA po is missionis de is programas Mariner, Voyager e Viking.\nSu contributu de Sagan est st\u00e8tiu de importu mannu po sa scoberta de is temperaduras artas de su terrenu de su praneta V\u00e8nere; segundu Sagan su terrenu de V\u00e8nere fiat sicu e callenti meda, a s'imbressi de sa m\u00e0gini de unu paradisu galanu chi \u00e0terus pensadoris iant imaginau. Studiendi is emissionis arr\u00e0diu de V\u00e8nere, Sagan at cumpr\u00e8ndiu chi in su praneta ddoi est una temperadura superfitziali de giai 500\u00b0C, d\u00e8pida de seguru a s'efetu serra mannu, arresurtau cunfirmau in su 1962 de sa sonda NASA Mariner 2, chi Sagan etotu iat collaborau a progetai.\nSagan est s\u00e8tiu intra is primus a ipotisai chi asuba de una de is lunas de Saturnu, Titanu, ddoi podessint essi oc\u00e8anus cun cumpostus l\u00eccuidus, e chi asuba de Europa, una luna de su praneta Giove, ddoi fessint oc\u00e8anus de \u00e0cua l\u00eccuida asuta de una crosta grussa de astra. Custu iat a donai a Europa sa possibilidadi de ospitai formas de vida. S'esist\u00e8ntzia asuta de s'astra de Europa de un'oc\u00e8anu de \u00e0cua est st\u00e8tia cunfirmada de sa sonda Galileu.\nSagan, pensendi a sa chistioni de sa possibilidadi chi sa vida extra-terrestri si potzat agatai a discansu in su sp\u00e0tziu, at progetau una s\u00e8rie de esperimentus me is \u00f9rtimus annus otanta impreendi is trastus de sa sonda Galileu etotu de acumpriri in s'interis de sa primu propassada in b\u00f2lidu de sa Terra de sa missioni in su mesi de idas de su 1990. Apustis de s'achirimentu e s'elaboratzioni de is datus, Sagan at fatu una publicatzioni in s'arrevista Nature in su 1993 innui at presentau is arresurtaus de is esperimentus formulendi is \"crit\u00e8rius de Sagan po sa vida\"\", chi sa sonda Galileu apustis at agatau, est a nai:\nSagan in prus at contribuidu a arresolvi s'enigma de sa fumantza arr\u00f9bia osservada asuba de Titanu, cumprendendi chi fiat fata de mol\u00e8culas org\u00e0nicas cumplessas chi proint in su terrenu de sa luna de Saturnu. At contribuiu cun \u00e0teras ideas chi tocant is atmosferas de V\u00e8nere e Giove e su ciclu stagionali asuba de Marte. Sagan at stabil\u00e8ssiu chi s'atmosfera de V\u00e8nere est callenti e densa meda, cun pressionis chi crescint in manera progressiva finas a su terrenu.\nCunsider\u00e0t su calentamentu globale d\u00e8pidu a s'efetu serra comenti a un'amanetzu s\u00e8mpiri prus mannu creau de s'\u00d2mini, pretzisu a su svilupu naturali de V\u00e8nere comenti praneta caldiau, malu a ddoi bivi, po m\u00e8diu de un'efetu serra fuiu a su controllu.\nSagan comentisisiat est prus famau po sa circa sua apitzus de poss\u00ecbili esist\u00e8ntzia de vida extra-terrestri e civiltadis alienas, incl\u00f9idas produtzionis sperimentalis de ammino\u00e0cidus partendi de cumpostus ch\u00ecmicus simpris po efetu de un'aparada a is radiatzionis, sperimentus chi ammentant meda su de Miller-Urey po s'atzioni an\u00e0loga de is sc\u00e0rrigas el\u00e8tricas de su sperimentu e de is radiatzionis me is cumproaduras de Sagan. Partendi de custus presupostus, innui gr\u00e0tzias a s'atzioni de sc\u00e0rrigas el\u00e8tricas in sa formatzioni de ammino\u00e0cidus org\u00e0nicus, Sagan e su collega suu Edwin Ernest Salpeter de sa Cornell University ant spricuau apitzus de sa possibilidadi de vida me is nuis de Giove, sendi chi s'atmosfera de su giganti gassosu est arrica de mol\u00e8culas org\u00e0nicas. Is tres organismus ipot\u00e8ticus asuba de Giove funt st\u00e8tius definius de Sagan e Salpeter de pari a pari \"galligiadori\", \"sparafundadoris\" e \"cassadoris\" (in l\u00ecngua inglesa, \"floaters\", \"sinkers\" e \"hunters\"), e funt st\u00e8tius immaginaus che creaduras pretzisas a bullucas mannas meda chi si movint po propulsioni, boghendi s'\u00e8liu atmosf\u00e8ricu.\nImpari cun is collegas J. B. Pollack e R. M. Goldstein at fatu st\u00f9dius radar de importu apitzus de su praneta Marte. De su st\u00f9diu de sa variatzioni osservada de sientziaus medas de su colori de su terrenu de Marte, Sagan at concruidu chi custa variatzioni de colori no fiat stagionali o d\u00e8pida a su ciclu de sa vegetatzioni comenti medas creiant, ma de mudamentus de su pr\u00f9inu causau de temporadas de arena.\n\u00c0terus arresurtaus.\nPlacas de is Pioneer.\nEst st\u00e8tiu Sagan impari cun Frank Drake a fai ponni in sa sonda Pioneer 10 sa targa famada. Si trat\u00e0t de figuras disinnadas asuba de placas comemorativas in allum\u00ecniu anodizau cun oru chi funt st\u00e8tias postas asuba de is sondas \"Pioneer 10\" e \"Pioneer 11\", de pari a pari in su 1972 e in su 1973, in s'eventualidadi chi is duas sondas fessint agatadas de \u00e8ssiris extra-terrestris. Custas placas amostant is m\u00e0ginis nudas de un'\u00f2mini e una f\u00e8mina, cun s\u00ecmbulus v\u00e0rius a oru chi depint fruniri informatzionis in contu de s'or\u00ecgini de is sondas, comenti: sa transitzioni iperfini po c\u00e0mbiu de spin de s'idr\u00f2genu n\u00e8utru, su n\u00f9meru bin\u00e0riu unu, sa positzioni de su Soli relativa a su centru de sa gal\u00e0ssia, unu diagrama schem\u00e0ticu de su sistema solari e a \u00f9rtimu, a palas de is figuras de is umanus, est rapresentadu su cuntornu de sa sonda Pioneer in sa pr\u00f2piu scala, aici sa mannesa de is umanus podit essi deduida mesurendi sa navedda.\nIs sondas \"Pioneer\" funt st\u00e8tius is primus ogetus fatus de umanus a biagiai concas a is regionis esternas de su sistema solari. Is targas funt fissadas afaci de is suportus de is antennas in una positzioni chi ddas amparat de s'erosioni de su pr\u00f9inu interstellari.\nIn su 1977 ant fatu sa pr\u00f2priu cosa cun su Discu de oru de is Voyager (Voyager Golden R\u00e8cord), elaborendi unu mess\u00e0giu prus complessu arregistrau in unu discu fissau a is sondas Voyager, chi cuntenit sonus e filmaus.\nDiscu de oru de is Voyager.\nSu \"Discu de oru de is Voyager\" est unu discu po gramm\u00f2fonu insertau me is duas sondas spatzialis de su Programma Voyager, incumentzau in su 1977, chi cuntenit sonus e m\u00e0ginis arratzadas po arrapresentai sa variedadi de vida e cultura de sa Terra. Est pensau po calisisiat forma de vida extra-terrestri o po s'umanidadi de su benidori chi ddu potzat agatai. Sa sonda Voyager at a impreai 40.000 annus po arribai acanta de un'\u00e0teru steddu.\nSa probabilidadi chi siat agatau de calincunu est pitica meda, cunsiderata s'estensioni de su sp\u00e0tziu interistellari. Un'agatada sua de una civiltadi allena at a podi acuntessi in unu benidori a tesu meda. S'imbiu suu est difatis prus una faina simb\u00f2lica chi no una tentada bera de comunicai cun formas de vida extra-terrestris.\nSagan est st\u00e8tiu su presidenti de su comitau chi at sceberau is c\u00e0pius de is arregistratzionis chi is sondas de su Programa Voyager ant bitiu cun sei in unu discu arregistrau de r\u00e0mini e placau de oru (su Voyager Golden Record) chi cuntenit m\u00e0ginis e sonus de sa Terra. Is istrutzionis po ligi is arregistratzionis funt trapadas asuba de sa cobertedda de su discu, miticoi \"calincunu dd'agatessit\". Su discu cuntenit una variedadi de 115 m\u00e0ginis e unu n\u00f9meru mannu de sonus naturalis, comenti is chi funt prod\u00f9sius de undas, de su bentu, de tronus e boxis de animalis, comenti a su cantu de pillonis e su de is balenas. Cun custus est st\u00e8tia posta m\u00f9sica de culturas e \u00e8pocas diferentis, saludus de bividoris de sa Terra in 55 l\u00ecnguas e unu mess\u00e0giu de su presidenti de is U.S.A. Jimmy Carter e de su Segret\u00e0riu generali de is Natzionis Aunidas Kurt Waldheim. Apustis de is cr\u00ecticas arricias de sa NASA in contu de s'insertada me is placas de su programma Pioneer de sa m\u00e0gini de unu corpus de \u00f2mini e de f\u00e8mmina nuus, s'agentzia spatziali no at perm\u00ectiu a Sagan de ndi ponni \u00e0terus. Is saludus in l\u00ecnguas diferentis incumentzant cun s'ac\u00e0dicu, fueddau de is Assiris unus 5.000 annus a oi, e acabant cun sa Limba wu, fueddada oindii in Cina.\nSu Pale Blue Dot.\nSagan at abetiau cun sa NASA po otenni de is sondas Voyager is m\u00e0ginis Ritratu de Fam\u00eclia e Pale Blue Dot, fatas de sa sonda Voyager 1 chi afigurant de pari a pari su sistema solari e sa Terra. In sa foto pigada de sa sonda a ses milliardus de chil\u00f2metrus a tesu de s'\u00f2rbita de Plutone, sa Terra est amostada comenti a unu \"puntu asulu p\u00e0llidu\".\n\u00c0teras fainas.\nSpainadura sient\u00ecfica e literadura.\nSagan tentiat talentu mannu po sa spainadura, chi poniat a serv\u00ectziu de sa si\u00e8ntzia e de is progetus chi issu sighiat.\nS'abilidadi de Sagan in su trasmiti is ideas suas at perm\u00ectiu a medas de cumprendi mellus su cosmu. Intra su 1978 e su 1980, cun sa collaboratzioni de sa pobidda Ann Druyan e de Steven Soter, at scritu, prod\u00f9siu e presentau \"Cosmos\", document\u00e0riu televisivu in treixi cap\u00ectulus de sa PBS.\n\"Cosmo\" coberriat un'impari mannu de argumentus sient\u00ecficus chi andant de s'or\u00ecgini de sa vida a sa prospetiva de su logu nostu in s'Universu. Sa s\u00e8rie est st\u00e8tia posta in direta sa prima borta de sa PBS in su 1980, bincendi un'Emmy e unu Peabody Award. De insandus est st\u00e8tia trasm\u00ectia in prus de 60 paisus e bida de prus 500 millionis de personis, faendi-ndi su programa prus biu de sa st\u00f2ria de sa PBS.\nSagan in prus at scritu l\u00ecurus de spainadura sient\u00ecfica, comenti: \"Cosmos\" chi aprofundit unus cantu temas de sa s\u00e8rie TV om\u00f2nima e chi est bessiu su prus l\u00ecburu b\u00e8ndiu de spainadura sient\u00ecfica publicau in inglesu; \"The Dragons of Eden: Speculations on the Evolution of Human Intelligence\", chi at bintu unu Pr\u00e8miu Pulitzer; \"Broca's Brain: Reflections on the Romance of Science\"\".\" Sagan at scritu finsas su romanzu de fantasi\u00e8ntzia \"Contact\", innui s'im\u00e0ginat chi siat arriciu unu mess\u00e0giu alienu b\u00e8nniu de su steddu Vega, e chi custu donit s'inghitzu a unu progetu internatzionali po fraigai su sistema de trasportu descritu in su mess\u00e0giu. Sagan no at b\u00ecviu finas a biri in su 1997 sa trasposidura cinematogr\u00e0fica de su romanzu suu, chi at bintu su Pr\u00e8miu Hugo in su 1998 in sa categoria po sa mellus rapresentatzioni dram\u00e0tica.\nIn su 1994 at scritu sa sighidura de \"Cosmos\", \"Pale Blue Dot\": \"A Vision of the Human Benidoras in Space\", chi in su 1995 est st\u00e8tiu sinnalau comenti primorosu de su \"New York Times\", Sagan at scritu in prus una presentada po su campioni de b\u00e8ndidas de Stephen Hawking \"A Brief History of Time: From the Big Bang to Black Holes\". Sagan fiat connotu, in prus chi po is \u00f2peras suas de spainadura sient\u00ecfica, po su traballu suu po amellorai sa cumprensioni de sa si\u00e8ntzia po su p\u00f9blicu e po s'opinioni sua in contu de su sceticismu sient\u00ecficu e contra a is pseudo-si\u00e8ntzias.\nMe is \u00f9rtimus annus suus, Sagan at amparau sa creatzioni de un'organizatzioni po sa circa de ogetus acanta de sa Terra (NEO, aster\u00f2idis, cometas, e \u00e0terus) chi dd'iant a podi corpiri. Candu ant cunsillau sa creatzioni de bombas nuclearis fortis de impreai pro cambiai s'\u00f2rbita de custus ogetus, Sagan at propostu su \"Dilema de sa cansada\": chi nosu creaus sa capatzidadi de desviai un'aster\u00f2idi a largu de sa Terra, duncas creaus finsas sa capatzidadi de desviai un'aster\u00f2idi concas a sa Terra - frunendi a malintentzionaus un\"'ord\u00ecnniu de s'apocalissi\"..\nPacifismu antinucleari.\nA gi\u00f2vunu at pigau parti a unu st\u00f9diu, su Project A119, po s'impreu de un'arma nucleari asuba de sa Luna.\nSu pensamentu mannu de Sagan apitzus de su sp\u00e8rdiu potentziali de sa civiltadi umana in un'oloc\u00e0ustu nucleari dd'at fatu bessiri prus ativu in pol\u00ectica, pruschetotu in s'oposidura a s'afortiamentu de sa cursa a is armas nuclearis asuta de su presidenti Ronald Reagan.\nIn su peus momentu de sa Gherra frida Sagan fiat interessau a su sfortzu po informai a su p\u00f9blicu apitzus de is efetus de una gherra nucleari candu unu mollu matem\u00e0ticu de su clima at sugeriu chi unu sc\u00e0mbiu nucleari mannu iat ai p\u00f2tziu sciusciai s'echil\u00ecbriu dilicau chi permitit sa vida in sa Terra (ierru nucleari).\nIn su martzu 1983, Reagan at annuntziau unu progetu multimilliard\u00e0riu de defensa contra a unu poss\u00ecbili atacu nucleari sovi\u00e8ticu, sa Strategic Defense Initiative, connotu comenti \"Gherras stellaris\". Sagan s'est postu contra a custu progetu, narendi chi fiat imposs\u00ecbili a svilupai unu sistema cun sa precisioni b\u00f2fia, in\u00f9tili mancari caru poita ca si podiat superai a discansu cus sistemas prus baratus e concruendi chi su f\u00e0bricu de unu sistema de difesa de aici iat ai destabilizau s'echil\u00ecbriu nucleari intra Stadus Aunius e Unioni Sovi\u00e8tica, sciuscendi sa possibilidadi de unu disarmu nucleari.\nAnniosticismu.\nSagan fiat scr\u00e8dulu in tema de religioni. In un'art\u00ecculu famau suu, \"Ddoi at unu dragu in sa cocera mia\", amonestendi contra is finalismus f\u00e0cilis e sa pretesa de bolli crei a c\u00e0ncua cosa sceti poita ca no fait a ndi cumproai s'inesist\u00e8ntzia; po m\u00e8diu de sa st\u00f2ria de un'\u00f2mini chi narat de tenni un'animali mitol\u00f2gicu in su garaxi chi no lassat arrastu perunu po essi agatau, acrarat chi cun custas sterrinas s'iat a podi cumproai calichisiat cosa. Sagan arrepetit duncat chi su deveri de sa proa tocat a su chi afirmat s'esist\u00e8ntzia de c\u00e0ncua cosa e no a chini ddu denegat (Bertrand Russell iat giai descritu su problema in sa teor\u00eca famada sua de sa Teiera de Russell), arrexonamentu basau apitzus de su cuncetu poperianu de \"farsificabilidadi\" de una teoria.\nSagan at scritu a fitianu in contu de sa religioni e su raportu chi portat cun sa si\u00e8ntzia, espressendi su sceticismu suu apitzus de su cuntzetu comunu de Deus:\nMancai scr\u00e8ntili in contu de religione, Sagan at s\u00e8mpiri negau de essi \u00e0teu, narendi chi:\nSagan si nar\u00e0t anni\u00f2sticu.\nSagan e s'ufologia.\nSagan fiat interessau a is arrelatas apitzus de is UFO, assumancu de su 1964, candu nd'at arrexonau cun Jacques Vall\u00e9e. Mancai scr\u00e8dulu po is arrespustas straordin\u00e0rias a sa chistioni UFO, Sagan pens\u00e0t chi is sientziaus iant ai d\u00e8piu studiai custu \"fen\u00f2menu\", assumancu po s'\u00ecnteressu de su p\u00f9blicu in s'argumentu.\nStuart Appelle, studiosu de su fen\u00f2menu UFO e de is rapimentus alienus, osservat chi Sagan \"at scritu a fitianu in contu de is chi issu cunsider\u00e0t faddinas l\u00f2gicas e emp\u00ecricas de sa chistioni UFO e de is rapimentus alienus. Sagan arrefud\u00e0t una spricadura extra-terrestri a su fen\u00f2menu UFO, ma creiat chi esistiant benef\u00ectzius siat emp\u00ecricus siat pedag\u00f2gicos chi beniant de su st\u00f9diu apitzus de is UFO, e chi duncas su sugetu fiat un'argumentu leg\u00ectimu de st\u00f9diu.\"\nIn su 1966 Sagan est bessiu membru de sa Cummissioni Ad Hoc po sa Revisioni de su Progetu Blue Book, s'imbistigu apitzus de is UFO de s'U.S. Air Force. Sa cumissioni at averiguau chi su Progetu Blue Book fiat carestosu comenti st\u00f9diu sient\u00ecficu e at arrecumandau s'istitutzioni de unu progetu de circa universit\u00e0riu po analisai su fen\u00f2menu UFO in manera sient\u00ecfica. S'arresurtau est st\u00e8tiu sa creatzioni de sa Cumissioni Condon (1966\u20131968), ghiada de su f\u00ecsicu nucleari Edward Condon, chi in s'arrelatu finali at nau chi is UFO, chena de fai contu de ita podiant essi deaberus, no fiant un'amenatza a sa segur\u00e0ntzia natzionali.\nSu sotzi\u00f2logu americanu Ron Westrum at scritu chi \"Su puntu prus artu de su tratamentu de sa chistioni UFO a banda de Sagan est st\u00e8tiu su cunv\u00e8nniu de s'AAAS de su 1969. Is participadoris ant ap\u00f2rriu una variedadi manna de opinionis apitzus de s'argumentu, includendi espertus de UFO comenti James McDonald e J. Allen Hynek e puru scr\u00e8dulus comenti is astr\u00f2nomus William Hartmann e Donald Menzel. Sa lista de is arreladoris fiat echilibrada, e custu at\u00f2biu est acont\u00e8ssiu gr\u00e0tzias a Sagan, mancai Edward Condon apat fatu pressioni contr\u00e0ria\". Cun su f\u00ecsicu Thornton Page, Sagan at publicau is testus de is cunfer\u00e8ntzias fatas a su cunv\u00e8nniu, e de is debatas chi funt sighidas, in su 1972 cun su t\u00ectulu \"UFOs: A Scientific Debate\". Unus cantu l\u00ecburus de Sagan (e finsas un'epis\u00f2diu de \"Cosmos\") es\u00e0minant sa chistioni de is UFO, chi segundu Sagan teniant bisura in parti religiosa po calincunu de su p\u00f9blicu.\nPrus bortas me is scritus suus Sagan at argumentau chi sa possibilidadi chi un'astronavi extra-terrestri b\u00ecsitit sa Terra est pitica meda. Comentisisiat, Sagan creiat poss\u00ecbili s'ip\u00f2tesi chi is pensamentus po sa Gherra Frida iant contribuiu a intzulli unus cantu guvernus a trampai a is tzitadinus in contu de is UFO, e chi \"calincunu arrelatu e an\u00e0lisi apitzus de is UFO, e forsis paperis grais, siant st\u00e8tius fatus segretus a su p\u00f9blicu chi pagat is contus ... est tempus chi custus documentus siant declassificaus e postus a disponimentu de totus.\" Sagan at nau perou chi no ddoi fiat nisciuna evid\u00e8ntzia forti chi is alienus apant mai bisitau sa Terra, ni oi ni de diora.\nProgetu SETI.\nSagan st\u00e8tiu unu de is fundadoris de su progetu \"SETI\", acr\u00f2nimu de Search for Extra-Terrestrial Intelligence (Circa de abistesa extra-terrestri), unu progetu dedicau a sa circa de vida, e pruschetotu vida intelligenti, in su cosmu po m\u00e8diu de rilevamentus arr\u00e0diu e \u00f2ticus.\nSagan creiat chi segundu s'ecuatzioni de Drake fadessit a suponni s'esist\u00e8ntzia de civiltadis extra-terrestris medas; sa farta de inditus chi cunfirmant custa ip\u00f2tesi (paradossu de Fermi) dda interpret\u00e0t comenti d\u00e8pida a su t\u00e8rmini L de s'ecuatzioni, su tempus chi passat intra candu una civiltadi incumentzat a produsi undas arr\u00e0diu, e duncas bessit \"vis\u00ecbili\", a candu morit, ipotisendi chi is civiltadis tecnol\u00f2gicas acabant sciuscendi-si chitzi a solas, incapas po incuinamentu, gherra nucleari o subrapopulamentu.\nCustus cunsiderus dd'ant fatu impenniai a spainai in mesu a su p\u00f9blicu sa cunsi\u00e8ntzia e su per\u00ecgulu de is m\u00e8dius e cumportamentus chi sa genia umana podiat impreai po sperdi a sola, sperendi de podi evitai custu destinu.\nSu SETI s'\u00f2cupat finsas de s'imbiu a su sp\u00e0tziu de mess\u00e0gius concas a civiltadis extra-terrestris ipot\u00e8ticas, comenti a su mess\u00e0giu famau de Arecibo. Custa tentada de circa de vida extra-terrestri dd'at atirau unas cantu cr\u00ecticas, comenti sa de su psic\u00f2logu Jack Catran.\nEr\u00e8ntzia.\nApustis de sa morti de Sagan ddoi funt st\u00e8tias d\u00e8dicas v\u00e0rias e sighiduras de su traballu suu.\nSu film de su 1997 \"Contact\", basau apitzus de s'om\u00f2nimu romanzu de Sagan e acabau apustis de sa morti sua, acabat cun sa d\u00e8dica \"For Carl\".\nNick Sagan, unu de is fillus de Carl Sagan, at scritu unus cantu epis\u00f2dius de s'universu de \"Star Trek\", In s'epis\u00f2diu \"Terra Prime\" de sa s\u00e8rie \"Star Trek\": Enterprise funt amostaus is arrestus de su rover Sojourner, parti de sa missioni Mars Pathfinder, cun una targa chu portat una citatzioni de Sagan: \"Calisisiat s'arrexoni po essi asuba de Marte, seu cuntentu chi tui ddoi siast, e m'iat a praxi a essi inguni cun tegus.\"\nSteve Squyres, unu studianti de Sagan, at cond\u00f9siu su grupu chi at fatu aterrai asuba de Marte is rover Spirit e Opportunity in su 2004.\nIn su 2014 su formau de \"Cosmo\" est torradu a incumentzai e est bessiu \"Cosmos: A Spacetime Odyssey\", presentau de Neil deGrasse Tyson, unu de is dischentis de Sagan, chi est ammentau prus bortas me is epis\u00f2dius e chi dd'ant dedicau sa s\u00e8rie.\nIn su 2015 sa banda symphonic metal Nightwish at publicau sa cantzoni Sagan comenti d\u00e8dica a Carl Sagan.\nSu DVD in sa sonda Phoenix.\nS'ass\u00f2tziu Planetary Society fundau de Sagan at assentau unu DVD chi est st\u00e8tiu acapiau a su lander Phoenix, aterrau auba de Marte in su 2008. Portat un'arregorta multimediali de literadura e de arti chi pertocat su praneta arr\u00f9biu e ddi narant \"Visions from Mars\". Intra is \u00f2peras ddoi funt su testu de \"The War of the Worlds\" de H.G. Wells, \"Mars as the Abode of Life\" de Percival Lowell cun una mapa de is canalis de Marte, \"The Martian Chronicles\" de Ray Bradbury e \"Green Mars\" de Kim Stanley Robinson. Ddoi at puru mess\u00e0gius po bisitadoris martzianus benidoris, comenti is chi Sagan matessi e Arthur C. Clarke ant scritu. Su DVD est fatu de unu materiali pensau po arresisti a is cunditzionis clim\u00e0ticas de Marte, a manera de arreguai is datus po centenas (e mancai millenas) de annus.\nPr\u00e8mius.\nDdoi at finsas pr\u00e8mius cun su n\u00f2mini suu:\nDd'ant dedicau un'aster\u00f2idi, 2709 Sagan e unu crateri de atumbada de 95\u00a0km de di\u00e0metru acanta de s'ecuadori martzianu portat su n\u00f2mini suu.\nA su lander de sa Mars Pathfinder dd'ant postu, in onori suu, Carl Sagan Memorial Station."}
{"id": "20786", "revid": "10458", "url": "https://sc.wikipedia.org/wiki?curid=20786", "title": "UVB-76", "text": "UVB-76, connota puru comenti \"The Buzzer\", est una statzioni arr\u00e0diu a undas curtzas sovi\u00e8tica e, apustis, russa.\nSa statzioni trasmitit unu z\u00f9miu mon\u00f2tonu e curtzu, chi s'arrepitit 25 bortas po minudu. In pagus ocasionis, su sonu si firmat lassendi su logu a mess\u00e0gius de boxi cifraus in russu. Is trasmissionis parint incumentzadas in su 1973.\nN\u00f2mini e piess\u00ecnnius de sa statzioni.\nIs amantiosus de arr\u00e0diu de totu su muntu ant postu a sa statzioni \"The Buzzer\", e is russus de s\u00f2litu ddi nant (\"\u017eu\u017e\u017ealka\", \"pispisu\"). Su n\u00f2mini ofitziali de sa statzioni est disconnotu, mancai is mess\u00e0gius de boxi trasm\u00ectius apant fatu pensai a unu poss\u00ecbili identificativu: finas a cabudanni 2010 sa statzione introduiat totu is mess\u00e0gius suus cun s'identificativu UVB-76 (in cir\u00ecllicu: \u0423\u0412\u0411-76), chi est su chi s'impreat ancora oi po chistionai de cust'arr\u00e0diu. De cabudanni 2010 su situ de trasmissioni est cambiau e s'identificativu de cussu momentu fiat MDZhB (, pronuntziau \"Mikhail, Dimitri, Zhenya, Boris\"). De su 28 de idas de su 2015 s'identificativu est ZhUOS (, pronuntziau \"Zhenya, Ulyana, Olga, Zinaida\") e, de su 1 martzu 2019 ndi funt impreaus unus cantu nous, cun ANVF (\u0410\u041d\u0412\u0424) chi est su prus comunu.\nSa trasmissioni est fata in AM e in modulazioni a banda laterali s\u00ecngula cun supressioni de sa banda superiora (USB) (o fintzas s'inferiora) me is frecu\u00e8ntzias 4.625\u00a0kHz e, de su 2015, fintzas 6.998\u00a0kHz.\nSu sonu trasm\u00ectiu est unu z\u00f9miu pr\u00e8tzisu a su de unu sonar, cun durada de 1,2\u00a0segundus, cun p\u00e0usas de 1\u00a0- 1,3\u00a0segundus, rep\u00ectiu de 21 a 34 bortas po minudu. Finas a santandria 2010 is z\u00f9mius dur\u00e0nt prus pagu: 0,8 segundus.\nMess\u00e0gius de boxi.\nIn unas cantu raras ocasionis, su z\u00f9miu s'interrumpit po lassai intendi mess\u00e0gius curtzus de boxi. Custus mess\u00e0gius funt trasm\u00ectius in russu, pronuntziaus de una boxi de \u00f2mini, sighint unu schema pretzisu e incluint secu\u00e8ntzias de n\u00f9merus e n\u00f2minis de personi.\nEsemprus:\nSu 5 de l\u00e0mpadas 2010 UVB-76 at firmau sa trasmissioni e po unas 24 oras est abarrada muda. Su z\u00f9miu est torrau a incumentzai in su mangianu de su 6 de l\u00e0mpadas. A is 13:35 UTC+0 de su 23 de austu 2010 est st\u00e8tiu trasm\u00ectiu unu mess\u00e0giu:\nDuas diis apustis, su 25 de austu a is 7:13 UTC+0, su sonu s'est torrau a firmai e s'est int\u00e8ndiu abolotu de fundu, comenti chi unu micr\u00f2fonu fessit abarrau abertu. Sa pr\u00f2piu dii su z\u00f9miu est torrau a incumentzai, acumpangiau de boxis de fundu. Un'\u00e0teru mess\u00e0giu vocali est st\u00e8tiu trasm\u00ectiu:\nSu 17 de lad\u00e0mini 2016 su \"Buzzer\" at trasm\u00ectiu prus de 18 mess\u00e0gis diferentis in prus pagu de 24 oras.\nTrasmissionis ins\u00f2litas.\nSi funt int\u00e8ndius a fitianu \u00e0terus sonus de fundu impari cun su z\u00f9miu, faendi pensai chi is sonus no siant trasm\u00ectius a manera dereta, ma prod\u00f9sius de unu dispositivu postu acanta de unu micr\u00f2fonu s\u00e8mpiri allutu. Est fintzas poss\u00ecbili chi in passau su micr\u00f2fonu siat st\u00e8tiu ativau in manera involunt\u00e0ria candu no serbiat. In una de custas ocasionis, su 3 de donniasantu 2001, si funt int\u00e8ndius custus fueddus in russu:\nA is 22:25\u00a0UTC de su 1 de cabudanni 2010, su z\u00f9miu s'est firmau e s'est int\u00e8ndiu un'incueddu de m\u00f9sica cl\u00e0ssica de 38 segundus pigau de s'\u00f2pera \"Su lagu de is c\u00ecsinis\" de su composidori russu Tchaikovsky. Cu\u00e0turu diis apustis, su 5 de cabudanni a is oras 12:30\u00a0UTC, una boxi de f\u00e8mina at incumentzau a contai de 1 a 9 in russu; apustis de pagu prus de un' ora, a is 13:39\u00a0UTC, est st\u00e8tiu trasm\u00ectiu unu mess\u00e0giu vocali.\nSu 17 tr\u00eculas 2015, s'est int\u00e8ndiu su chi pariat essi unu sinnali de tipu \"radioteletype\" (RTTY) in sutafundu a su sinnali ac\u00f9sticu.\nLogu e punna de sa statzioni.\nSa punna de sa statzioni no est mai st\u00e8tia decrarada a manera ofitziali, ma s'ex ministru de is Comunicatzionis e de s'Inform\u00e0tica lituanu Rimantas Pleikys at scritu chi is mess\u00e0gius vocalis serbint a cunfirmai chi is operadoris de is statzionis de arricidura siant prontus a s'ascurtu. \u00c0teras spricaduras funt chi sa trasmissioni est s\u00e8mpiri ascurtada de comissariaus militaris.\nUn'idea publicada in sa \"revista Russian Journal of Earth Sciences\" descrit un'osservat\u00f2riu chi iat a mesurai is c\u00e0mbius in s'ionosfera trasmitendi unu sinnali a 4.625 kHz, uguali a su \"Buzzer\".\nDdoi at puru s'idea chi is mess\u00e0gius siant mess\u00e0gius militaris cifraus russus, e chi su z\u00f9miu siat sceti unu \"marcadori\" impreau po apoderai sa frecu\u00e8ntzia s\u00e8mpiri ocupada, po dda podi impreai luegus candu serbit. Su sonu carater\u00ecsticu iat a podi essi impreau po sintonizai su sinnali cun unu dispositivu arricidori anal\u00f2gicu.\nUn'\u00e0tera teoria narat chi su sinnali em\u00ectiu de sa turri est impreau in su sistema de controllu nucleari sovi\u00e8ticu \"Perimetr\" (connotu fintzas comenti \"Dead Hand\") impreau in sa gherra frida e ancora ativu, segundu calincunu. Pensau comenti deterrenti, segundu s'ip\u00f2tesi \"Perimetr\" iat a tenni sa funtzioni de ativai sa ghetada de m\u00ecssilis nuclearis in ocasioni de un'atacu nucleari a su paisu: e aici is duus gherradoris s'iant a sperdi pari-pari. Custu mecanismu s'iat a ativai cun sa firmada de su z\u00f9miu.\nDdoi at \u00e0teras duas statzionis russas chi sighint unu schema pretzisu, \"The Pip\" e \"The Squeaky Wheel\". Comenti a su \"Buzzer\", custas statzionis trasmitit unu sonu carater\u00ecsticu, arrep\u00ectiu in manera costanti e fatu-fatu est firmau po trasmiti mess\u00e0gius de boxi codificaus.\nSu trasmitidori originali s'agat\u00e0t acanta de Povarovo, in R\u00f9ssia, in 56\u00b005\u203200\u2033N 37\u00b006\u203237\u2033E, a metadi de tretu intra Zelenograd e Solne\u010dnogorsk e 10 chil\u00f2metrus a nordovest de Mosca, acanta de su bidditzolu de Lozhki. Sa positzioni e su nominativu fiant disconnotus finas a sa primu trasmissioni de boxi de su 1997. In su cabudanni 2010 su trasmitidori de sa statzioni est st\u00e8tiu mudau acanta de su bidditzolu de Kerro Massiv, in s'Oblast' de Leningrado, pagu a tesu de sa tzitadi de San Pietroburgo. Su trasferimentu podit essi d\u00e8pidu a una reorganisadura de is fortzas armadas russas. Is coordinadas de custa statzioni funt 60\u00b018\u203240.1\u2033N 30\u00b016\u203240.5\u2033E e est parti de su de 60 centrus de comunicatzioni. Parit chi esistat unu segundu situ de trasmissioni in sa tzitadi de Naro-Fominsk, 70 km a sud ovest de Mosca, a is coordinadas 55\u00b025\u203235\u2033N 36\u00b042\u203233\u2033E. Non si sciit meda apitzus de custa segunda statzioni, si no chi est parti de su de 69 centrus de comunicatzioni.\nIn su 2011 unu grupu de esploradoris urbanus ant compudau is edif\u00ectzius abbandonaus me in Povarovo e at nau chi si tratat de una basi militari abandonada. Est st\u00e8tiu arrilevau unu sinnali arr\u00e0diu chi cunfirmat su funtzionamentu de unu trasmitidori a 4.625 kHz."}
{"id": "20787", "revid": "12712", "url": "https://sc.wikipedia.org/wiki?curid=20787", "title": "The Buzzer", "text": ""}
{"id": "20788", "revid": "10458", "url": "https://sc.wikipedia.org/wiki?curid=20788", "title": "The Squeaky Wheel", "text": "The Squeaky Wheel (\"S'arroda chi tzich\u00ecrriat\") est su nom\u00ecngiu postu de is ascurtadoris de undas curtzas a una statzioni radiof\u00f2nica chi trasmitit unu sonu carater\u00ecsticu, de innui ndi benit su n\u00f2mini, e, a manera ocasionali, mess\u00e0gius in c\u00f2dixi.\nSt\u00f2ria.\nDe su 2000 a su 2008 su sonu arregord\u00e0t su de un'arroda chi tr\u00ecsinat in s'asfaltu, ma in su 2008 est cambiau, imbiendi duus e, apustis, tres tonus alternaus arrep\u00ectius a s'infiniu. Sa frecu\u00e8ntzia de trasmissioni de s'emissora c\u00e0mbiat de sa dii a su noti: a de dii trasmitit in 5473\u00a0kHz, a de noti in 3828\u00a0kHz.\nSa trasmissioni acuntessit in modulazioni a banda laterali s\u00ecngula cun supressioni de sa banda superiora (USB). Prus bortas su sonu est st\u00e8tiu firmau po lassai su logu a mess\u00e0gius de boxi in c\u00f2dixi, pronuntziaus a su micr\u00f2fonu de personis beras, siat \u00f2minis siat f\u00e8minas. Su logu pretzisu de or\u00ecgini de sa trasmissioni est disconnotu, ma si creit chi siat acanta de sa tzitadi de Rostov asuba a su Don, in R\u00f9ssia. \nSu sinnali no est bonu meda in s'Europa centrali e a bortas su sonu sparessit po diis, cuau de s'abolotu. Sa trasmissioni s'est int\u00e8ndia puru me is frecu\u00e8ntzias 3650 kHz, 3815 kHz, 5474 kHz e 5641 kHz. Sa desinnatzioni Enigma po sa Squeaky Wheel fiat S32, innui \"S\" sinn\u00ecficat \"L\u00ecngua slava\", ma de su 2000 a su 2005 est st\u00e8tia cambiada in XSW, sendi chi sa boxi no no si connosciat prus."}
{"id": "20789", "revid": "10458", "url": "https://sc.wikipedia.org/wiki?curid=20789", "title": "The Pip", "text": "The Pip est su nom\u00ecngiu postu de is ascurtadoris de undas curtzas a una statzioni radiof\u00f2nica chi trasmitit unu sonu \"bip\" arrep\u00ectiu in su tempus e a manera ocasionali mess\u00e0gius in c\u00f2dixi. In R\u00f9ssia, sa statzioni est connota comenti \u041a\u0430\u043f\u043b\u044f (\"Kaplya\", est a nai \"st\u00ecddiu\"). Sendi chi una pariga de is mess\u00e0gius imbiaus incumintzant cun su c\u00f2dixi 8S1Shch (in alfabetu cir\u00ecllicu: 8\u04211\u0429), si creit chi custu siat su n\u00f2mini o s'indicativu de tzerriada de sa statzioni, mancai no ddoi siat nisciuna informatzioni ofitziali.\nSt\u00f2ria.\nThe Pip est ativa prus o mancu de su 1986, candu su sinnali suu est st\u00e8tiu ascurtau po sa primu borta. Sa statzioni imbiat in direta unu bip rep\u00ectiu unas 50 bortas po minudu in totu is binticu\u00e0turu oras. S'emissioni, amentendi sa de UVB-76, fait pensai a medas chi is duas statzionis siant assotziadas. Sa frecu\u00e8ntzia de trasmissioni de s'emissora c\u00e0mbiat de sa dii a su noti: a de dii trasmitit in 5448\u00a0kHz, a de noti in 3756\u00a0kHz. S'or\u00e0riu de c\u00e0mbiu de frecu\u00e8ntzia v\u00e0riat in su cursu de s'annu, forsis po su c\u00e0mbiu de durada de sa dii e de su noti: is frecu\u00e8ntzias artas si spraxint mellus a dii e is b\u00e0scias a noti.\nSa trasmissioni est fata in modulazioni a banda laterali s\u00ecngula superiora (USB). Prus bortas su sonu est s'est firmau po lassai su logu a mess\u00e0gius de boxi in c\u00f2dixi, pronuntziaus a su micr\u00f2fonu de personis beras, siat \u00f2minis chi f\u00e8minas. Su logu de emissioni est disconnotu, ma Radioscanner.ru at identificau su propiet\u00e0riu de sa statzioni in unu centru de comunicatzioni de unu distretu militari nord-cauc\u00e0sicu acanta de sa tzitadi de Rostov asuba a su Don, chi tenit identificativu de tzerriada \"Akacia\".\nMess\u00e0gius de boxi.\nComenti po UVB-76, su sinnali est a bortas firmau po ligi mess\u00e0gius de boxi in c\u00f2dixi. Fintzas a oi si-ndi funt int\u00e8dius de duus tipus. Su primu tipus incumentzant cun su fueddu russu \u0434\u043b\u044f (\"dlya\", in sardu \"po\") e si pensant chi serbant po poai sa calidadi de s'arricidura. Su mess\u00e0ggiu portat dexi identificativus de tzerriadas, donniunu fatu de cu\u00e0turu car\u00e0tiris. Esempru:A custus sighit in su mess\u00e0giu un'\u00e0teru \"Po\", un'arrepitidura de is identificativus de tzerriada e sa pregonta \"\u041a\u0430\u043a \u0441\u043b\u044b\u0448\u043d\u043e?\" (\"Kak slyshno?\", chi bolit nai \"Comenti s'intendit?\"). Apustis, is identificativus funt arrep\u00ectius \u00e0teras duas bortas e sighit \"\u041f\u0440\u0438\u0451\u043c!\" (\"Priyom!\", in sardu \"Arricidura!\"). Su segundu tipu de mess\u00e0gius incumentzat cun \"8\u04211\u0429\" (8S1Shch), chi si creit chi siat s'identificativu de tzerriada de sa statzioni. Sighit unu n\u00f9meru de duas o tres cifras, unu fueddu in c\u00f2dixi russa e duas o cu\u00e0turu c\u00f2pias de c\u00ecfras, comenti:\nSu mess\u00e0giu est apustis arrep\u00ectiu cu\u00e0turu bortas e a sa fini est pronuntziau \"\u041f\u0440\u0438\u0451\u043c!\" (\"Priyom\"!, \"Arricidura!\").\nPunna.\nSa punna de The Pip no est a oi connota e ddoi at teorias diferentis. Est st\u00e8tia fata s'ip\u00f2tesi chi The Pip siat una parti de unu sistema prus mannu de controllu arr\u00e0diu, chi iat a includi fintzas is duas statzionis The Buzzer e The Squeaky Wheel, chi imbiant sinnalis pretzisus. Acuntessit difatis chi a unu mess\u00e0giu de boxi de The Pip sigat, pagus minudus apustis, unu mess\u00e0giu de The Squeaky Wheel, faendi pensai chi sa pr\u00f2piu organizatzioni manixit is duas statzionis cun sa pr\u00f2piu punna. In un'ocasioni, mentris The Squeaky Wheel imbi\u00e0t unu mess\u00e0giu de boxi, si podiat intendi su sonu de The Pip in fundu e custu donat s'idea chi is duas statzionis s'agatint in su pr\u00f2piu edif\u00ectziu o fintzas in su pr\u00f2piu aposentu. Custu no est comentisisiat prus acunt\u00e8ssiu."}
{"id": "20790", "revid": "2404", "url": "https://sc.wikipedia.org/wiki?curid=20790", "title": "Patos de Lateranu", "text": "Is Patos de su Lateranu sunt istados un'imparis de ac\u00f2rdios o patos firmados in Roma su 11 de fre\u00e0rgiu de su 1929 intre su Regnu de It\u00e0lia (rapresentadu dae Benito Mussolini) e sa Santa Sede (rapresentada dae su cardinale e secret\u00e0riu de Istadu Pietro Gasparri). Si ddi narat gasi sende chi fiant istados firmados in su Palatzu de su Lateranu, antigu palatzu de is pabas. Custa firma aiat serradu su cunflitu pol\u00ecticu de sa Chistione Romana, cumintzadu in su 1870 con la Conchista de Roma, cando su Regnu de It\u00e0lia aiat annessionadu su chi tando abarraiat de s'Istadu de sa Cr\u00e8sia, boghende\u00b7nche su p\u00f2dere temporale de is Pabas.\nS'unificatzione de It\u00e0lia, in su 1870, aiat cumportadu s'isperdimentu de sos Istados Pontif\u00ectzios, territ\u00f2rios chi de prus de milli annos fiant suta sa sob\u00e8rania de is pabas de Roma. Su paba Piu IX, chi fiat su chi regnaiat in cussu tempus, aiat dennegadu de reconn\u00f2schere s'istadu italianu nou, aiat iscomunigadu su re, Vittorio Emanuele II, e aiat b\u00ecvidu su restu de sa vida sua in situatzione de isulamentu in is palatzos de su Vaticanu. Durante 50 annos, It\u00e0lia e sa Santa Sede aiant mantentu unu clima de ostilidade pare\u00b7pare.\nDurante su pontificadu de Piu XI si fiat trincadu custu clima de isulamentu cun s'It\u00e0lia e si fiant firmadas is Patos de su Lateranu, chi fiant intrados in vigore su 7 de l\u00e0mpadas de su 1929.\nIs patos fiant istados tres:\nS'It\u00e0lia si fiat decrarada cunfessionalmente cat\u00f2lica e sa Cr\u00e8sia aiat retzidu una positzione de favore in su campu de s'imparu. Piu XI aiat proibidu a su cleru de pigare parte in sa vida pol\u00ectica de su paisu e aiat prescritu chi is p\u00ecscamos giurarent fidelidade a su Regnu de It\u00e0lia. Is membros de su cleru fiant istados decrarados esentes a su serb\u00ectziu militare, e is leges de coja e div\u00f2rtziu fiant adatadas a is de sa Cr\u00e8sia cat\u00f2lica.\nAc\u00f2rdios de Villa Madama.\nSu Cuncordadu (ma non su Tratadu) fiat torradu a b\u00ecere in su 1984 cun sa Rep\u00f9blica Italiana, a pustis de tratativas longas e dificultosas, in sust\u00e0ntzia pro nche bogare sa cl\u00e0usula chi pertocaiat sa religione de Istadu de sa Cr\u00e8sia cat\u00f2lica in It\u00e0lia. Sa revisione chi aiat giutu a su \"Cuncordadu nou\" fiat firmada in Villa Madama, in Roma, su 18 de fre\u00e0rgiu dae su tando presidente de su Cuss\u00ecgiu Bettino Craxi, dae s'Istadu italianu, e de su cardinale Agostino Casaroli, Secret\u00e0riu de Istadu, in rapresent\u00e0ntzia de sa Santa Sede. Su Cuncordadu nou aiat istabilidu chi su cleru cat\u00f2licu esseret finantziadu dae una fratzione de sas intradas totales, a traessu de su mecanismu n\u00f2didu che a oto pro milli e chi sa pro sa n\u00f2mina de is p\u00ecscamos non esseret prus dimandada s'aprovatzione de su guvernu italianu.\nFiat fintzas istabilidu chi in is iscolas faghiat a pedire s'esentzione dae s'ora de religione cat\u00f2lica, in antis obligat\u00f2ria, chi nointames fiat abarrada curriculare, fartende s'ocasione de dda f\u00e0ghere a s'imbesse facultativa isceti pro sos interessados a tale mat\u00e8ria: s'iss\u00e8beru relativu depet \u00e8ssere fatu e comunicadu a s'atu de iscritzione in antis de su cumintzu de s'annu iscol\u00e0sticu."}
{"id": "20791", "revid": "12712", "url": "https://sc.wikipedia.org/wiki?curid=20791", "title": "Trotskismu", "text": "Su trotskismu est una currenti de su marxismu svilupada in parti manna de Leon Trotski. In generali, arrapresentat una positzioni contr\u00e0ria a sa bisura de Stalin de su marxismu-leninismu e is teorias suas de \u00absotzialismu in unu paisu sceti\u00bb.\nCun custu svilupu boliat portai a cumprimentu su tretu rivolutzion\u00e0riu de s'Unioni Sovi\u00e8tica. Unu de is fundamentus suus est sa teoria de sa \u00abrevolutzioni permanenti\u00bb, descrita in su l\u00ecburu cun su pr\u00f2piu n\u00f2mini. \u00c0teru documentu de fundamentu est su Programa de Transidura, scritu de Trotski etotu comenti basi de programa de sa de IV Internatzionalis, fundada in su 1938. Una de is an\u00e0lisis suas po cumprendi s'evolutzioni capitalista me is paisus colonialis e semicolonialis fiat sa teoria de su svilupu desiguali e cumbinau.\nTrotski at dif\u00e8ndiu mesuras comenti sa rotatzioni de is inc\u00e0rrigus e una cuncentratzioni prus manna de is tesis leninistas de su centralismu democr\u00e0ticu aplicadas a sa strutura e organizatzioni internas de su partidu, chi circ\u00e0nt de acabai cun su burocratismu portau ainnantis de sa \"nomenklatura\" de su Partidu Comunista de s'Unioni Sovi\u00e8tica (PCUS). At contribuiu a su feminismu e a s'arti, at dif\u00e8ndiu sa materializadura econ\u00f2mica in su sotzialismu a traessu de pranus cuincuennalis, chi Stalin puru at aplicau apustis, in una versioni mudada, in s'Unioni Sovi\u00e8tica.\nTrotski at organizau s'Opositzioni de Manca Internatzionali, chi fintzas a s'ascensioni de Adolf Hitler a su cumandu de Germ\u00e0nia in su 1933, fiat cunsiderada una fatzioni de s'Internatzionali Comunista, at sunfriu sa persighida de su stalinismu a is militanti suus.\nA incumentzai de sa vit\u00f2ria de su natzionalsotzialismu in Germ\u00e0nia e de sa classificadura de sa de Tres Internatzionalis comenti \u00abcontra-revolutzion\u00e0ria\u00bb, Trotski at organizau sa de Cu\u00e0turu Internatzionalis e partidus revolutzion\u00e0rius indipendientis in d\u00f2nnia paisu.\nIn sa d\u00e8cada de su 1930 at teorizau s\"'entrismu\" me is organizatzionis de massa de orientamentu sotzialdemocr\u00e0ticu, comenti forma po fai prus f\u00e0cili s'inserimentu de is partidus de sa de IV Internatzionalis in su movimentu operaiu, atraendi su setori prus avantzau a su programa suu. Custu traballu boliat fatu s\u00e8mpiri a manera aberta e po pagu tempus, giai chi is trotkistas depiant fundai is partidus e organizatzionis insoru.\nOindii esistint in totu su mundu organizatzionis trotskistas medas chi benint de is chi faiant parti de sa de IV Internatzionalis. Po esempru, in paisus comenti Algeria, Argentina, Bolivia, Brasile, M\u00e8ssicu, Rennu Auniu, Sp\u00e0nnia, Portugallu, Fr\u00e0ncia, Uruguay, Venezuela, is organizatzionis trotskistas funt bessius prus influentis de \u00e0terus, perou chena arribai a unu pesu decisivu."}
{"id": "20792", "revid": "3602", "url": "https://sc.wikipedia.org/wiki?curid=20792", "title": "MENA", "text": "Su faeddu MENA bolet narrere \"Middle East and North Africa\" (Oriente Mediu e Africa de su Nord) e narat su matessi cuntzetu de Oriente Mediu Mannu. Est una peraula chi a s'ispissu si impreat in academia e in sos ambientes militares e de s'economia.\nSa regione MENA ch'andat dae su Marocco a s'Iran e bi cumprendet sa prus parte de sos istados mediorentales e de su Maghreb. Sa populatzione sua diat a essere, a su mancu, de unos 381 miliones de persones, est a narrere su 6% de sa populatzione peri totu su mundu; s'istimatzione massima la bolet a unos 523 miliones."}
{"id": "20793", "revid": "3602", "url": "https://sc.wikipedia.org/wiki?curid=20793", "title": "Africa de su Nord", "text": ""}
{"id": "20794", "revid": "3602", "url": "https://sc.wikipedia.org/wiki?curid=20794", "title": "Cane lepperinu sardu", "text": ""}
{"id": "20795", "revid": "2404", "url": "https://sc.wikipedia.org/wiki?curid=20795", "title": "Deretos de sos animales", "text": "Is deretos de sos animales sunt currentes de pensamentu e movimentos chi sustenent ca is animales no umanos sunt sugetu de deretos determinados. Su rangu de Deretos cuntz\u00e8didos a sos animales v\u00e0riat meda a tenora de s'ambiente culturale, e andant dae non ddis reconn\u00f2schere perunu, e chi si potzat utilizare s'animale a praghere de s'\u00f2mine, fintzas a s'esigire a banda de is difendidores de is deretos de is animales, chi benint a \u00e8ssere su deretu a sa vida, a sa libertade e a s'integridade de su corpus, segundu sa traditzione reconnotos petzi a sos umanos. Sos deretos de sos animales sunt unu tema pol\u00e8micu, pro su fatu chi no esistet cunsensu a pitzu de custos, ne ac\u00f2rdios internatzionales chi bi faghent relatu. Is deretos de sos animales sunt ogetu de es\u00e0mine in duos \u00e0mbitos: s'\u00e0mbitu morale e s'\u00e0mbitu legale.\n\u00c0mbitu morale.\nGeneralizende subra is deretos de sos animales est cost\u00f9mene cunsiderare cussos ist\u00f9dios subra sos animales chi dimustrant chi sunt \u00e8sseres aut\u00f2nomos, cuscientes de su chi ddus ingh\u00ecriat, tenent sa capatzidade fisiol\u00f2gica de intendere dolore e praghere, cosa chi cumpartzint cun totu sos animales chi disponent de unu sistema nervosu tzentrale, podent comunicare, portant mem\u00f2ria, sunt capatzos de imparare e medas tenent personalidades diferentziadas intre is cung\u00e8nneros de matessi ratza, intre \u00e0teras carater\u00ecsticas medas.\nSa filosofia de is difendidores de is deretos de sos animales chistionat de respetare sos interessos de totu sos animales e no de regulare sa manera comente sunt isfrutados.\nDifendidores de is deretos animales cuns\u00ecderant chi no siat giustu a sighire isfrutende\u00b7ddos pro s'alimentatzione (dieta de petza e de derivados de su late, oos e mele), pro isp\u00e0ssiu (cassa, cumpetitziones comente sa tauromachia), pro chirca (isperimentatzione subra animales), o pro frunire bestimenta e cumplementos (pedde, coir\u00e0mene, lana e seda).\nGiai dae sa Roma Antiga sos animales sunt istados cunsiderados che a benes simpres, traditzione chi ant eredadu is culturas otzidentales modernas e chi est abarrada rapresentada in sa legislatzione atuale. Ddoe at chie sustenet ca totu sos ingestos descritos che a inditos de sensibilidade de sos animales dependent dae fartas de limb\u00e0giu sient\u00ecficu, pretendende chi sos animales t\u00e8ngiant tales carater\u00ecsticas (pr\u00f2pias de sos umanos), ma in realidade si ddi diat d\u00e8pere n\u00e0rrere de \u00e0tera manera. Nointames b'ant proas sient\u00ecficas chi afiantzant comente totu sos \u00e8sseres umanos cun sistema nervosu tzentrale assimb\u00ecgiant sa manera isperimentare sentidos.\nRichard A. Posner narat ca sa bonesa umana s'ispricat pro ch\u00e8rrere agiudare a is simbigiantes a sos umanos, incluende sos umanos pr\u00f2pios e sos animales cun caras uman\u00f2ides.\n\u00c0mbitu legale.\nS'agatant grupos de persones segundu chie a is animales ddis sunt dennegados deretos fundamentales. Custos grupos sustenent ca durante is s\u00e8culos, s'est cunsideradu ca sos animales sunt es\u00ecstidos cun sa finalidade \u00f9nica de \u00e8ssere utilizados in benef\u00ectziu umanu. Afirmant chi cando si disinnant leges chi faghent riferimentu a sos animales, custas si cuntzentrant subra s'utilidade chi potzant t\u00e8nnere custos animales pro is persones, e no subra sos inter\u00e8ssios issoro. Pro is grupos chi difendent is animales est pretzisu dare a sos \u00e0teros animales deretos chi propassent is barreras de sa'antropotzentrismu. Si sustenet ca perunu de custos grupos tenet in cunsideru ca is deretos in sese, congiminados che a deretos sugetivos, tenent a carater\u00ecstica s'esigibilidade cara a is p\u00f2deres o a is s\u00ecngulos chi ddos lesiant, e paret dif\u00ectzile a s'isetare chi un'animale reclamet unu deretu. Duncas \u00e0teros ddos depent esigire pro issos.\nCalincunu grupu de Deretos Animales dimandat s'abolitzione de cale si siat impreu o isfrutamentu de animales, proponende chi diant d\u00e8pere lassare de \u00e8ssere cunsiderados che a propiedades e passare a \u00e8ssere indiv\u00ecduos, is inter\u00e8ssios de is cales depent \u00e8ssere respetados e def\u00e8ndidos. Si faghet unu parallelismu cun s'iscravidade umana, in ue sos iscraos non teniant deretos pro neghe de su fatu chi fiant cunsiderados che a propiedades chi podiant \u00e8ssere comporadas o b\u00e8ndidas. Cun s'abolitzione de s'iscravidade umana si fiat reconnotu ca is indiv\u00ecduos chi fiant istados isfrutados e assugetados fiant sugetos de deretu. Is Deretos Animales andant acapiados a s'idea chi no est giustu discriminare a sos indiv\u00ecduos in funtzione de s'isp\u00e8tzie (ispetzismu), paris a comente oe in die si intendet s'ingiust\u00ectzia de su ratzismu e de su sessismu. Is grupos de Deretos Animales manifestant chi is deretos umanos depent pertocare totu is animales, de chi s'umana est un'isp\u00e8tzie intre \u00e0teras; segundu custu parre is inter\u00e8ssios de totu sos animales andant respetados chentza discriminatzione peruna, ca animale perunu est naschidu pro b\u00ecvere privadu dae sa libertade (campos de cuntzentramentu, in laborat\u00f2rios, in intro de tzircos, in is g\u00e0bias (zoos, abb\u00e0rgios, terr\u00f2rios, intre \u00e0teros) nen pro ddis dare sa morte (matatojos, naes de pisca, ind\u00f9strias de coir\u00e0mene).\nCustu andat paris cun sa farta de atzione, in sensu giur\u00ecdicu, a banda de sos animales. Is animales non diant p\u00f2dere \u00e8ssere titulares de deretu ca pro sese non tenent manera de p\u00f2nnere in movimentu sa giurisditzione pro f\u00e0ghere b\u00e0lere una pretesa. Sa difer\u00e8ntzia manna cun is iscraos de su tempus antigu est sa capatzidade de limb\u00e0giu, in su sentidu de una allega umana, aici comente pro m\u00e8diu s\u00ecngias o par\u00e0ulas: s'iscrau podiat comunicare, e a s'atu de s'abolitzione de s'iscravidade, at p\u00f2didu (a su nessi intentare de) f\u00e0ghere b\u00e0lere is deretos cosa sua. Dae s'\u00e0tera banda, is deretos sugetivos cumportant un'inter\u00e8ssiu, comente pro esempru s'inter\u00e8ssiu a b\u00ecvere e s'inter\u00e8ssiu a evitare su dolore, difatis, su cuntzetu etotu de unu deretu sugetivu est un'atu lingu\u00ecsticu, pro su cale si costituit una relatzione giur\u00ecdica (comente deretos sugetivos p\u00f9blicos e comente deretos sugetivos privados)."}
{"id": "20797", "revid": "2404", "url": "https://sc.wikipedia.org/wiki?curid=20797", "title": "Irish Republican Army", "text": "S'Irish Republican Army (\"Es\u00e8rtzitu Republicanu Irlandesu\", IRA) (in ga\u00e8licu irlandesu \"\u00d3glaigh na h\u00c9ireann\", trad\u00f9idu \"Volunt\u00e0rios de Irlanda\"), a bortas inditada che a \"Old IRA\" (IRA antigu), fiat un'organizatzione militare n\u00e0schida dae is Volunt\u00e0rios Irlandesos (Irish Volunteers), chi in su 1919 su D\u00e1il \u00c9ireann aiat reconnotu che a es\u00e8rtzitu de sa Rep\u00f9blica Irlandesa, proclamada durante s'Avolotu de Pasca de su 1916 e torrada a afirmare dae su D\u00e1il in su ghenn\u00e0rgiu 1919. Sende gasi, s'IRA aiat gherradu in sa Gherra de indipend\u00e8ntzia contra de is fortzas brit\u00e0nnicas. A pustis de sa firma de su Tratadu anglo-irlandesu in su 1921, is membros de s'IRA chi dd'aiant aprovadu aiant formadu su n\u00f9cleu de s'es\u00e8rtzitu natzionale, fundadu in su 1922 dae su leader de s'IRA Michael Collins. Mancari s'ala de s'IRA contr\u00e0ria a su Tratadu aiat sighidu a s'agatare a pustis de sa derrota in sa Gherra tzivile irlandesa, partende dae sos annos trinta aiat p\u00e8rdidu una parte manna de su favore chi is republicanos de s'\u00ecsula aiant acordadu a prim\u00ectziu.\nSa denumenatzione IRA fiat cump\u00e0ssida pro sa prima borta durante sa batalla de Ridgeway (2 de l\u00e0mpadas de su 1866). Dae tando is fenianos (natzionalistas irlandesos) si fiant organizados in \u00abregimentos de s'IRA\u00bb.\nA partire dae s'IRA antigu, s'es\u00e8rtzitu paramilitare de sa Rep\u00fablica de Irlanda fiat abarradu in minoria e aiat formadu s\"'IRA Anti-tratadu\", connotu prus a fatu che a \"IRA Ufitziale\", dae chi a pustis si diat ischirriare s' \"IRA Provis\u00f2riu\". Custu etotu aiat sufridu a sighire de \u00e0teras ischirriaduras, fundamentalmente is de s' \"IRA Aut\u00e8nticu\" e de s' \"IRA de sa Continuidade\", ambos autoproclamados sighidores de s'Es\u00e8rtzitu de sa Rep\u00fablica de Irlanda. Sa majoria de sos irlandesos, nointames, disistimat custas rivendicatziones e custos grupos non contat subra s'apoderamentu populare de chi gosaiant is \u00abprovisi\u00f2rios\u00bb. Su 28 de tr\u00e8ulas de su 2005 s'IRA at anuntziadu s'acabu de \"sa luta armada\".\nGrupos armados acapiados cun s'IRA.\nS'agatant grupos armados paramilitares v\u00e0rios chi usan su n\u00f9mene de Es\u00e8rtzitu Republicanu Irlandesu o volunt\u00e0rios irlandeses aboghende pro un'Istadu soberanu e indipendente dae su Regnu Unidu, chi pretendent s'\u00ecsula de Irlanda intrea incluende duncas is conteas chi oi in die faghent parte de s'Irlanda de su Norte. Totus si proclamant erederis de s\"'IRA Original\" o \u00abIRA Antigu\u00bb, s'es\u00e8rtzitu de sa Rep\u00f9blica de Irlanda, proclamada dae su parlamentu o D\u00e1il \u00c9ireann in su 1919:"}
{"id": "20798", "revid": "7227", "url": "https://sc.wikipedia.org/wiki?curid=20798", "title": "Morti de George Floyd", "text": "Sa morti de George Perry Floyd, est un'acuntessimentu de su 25 maju 2020 in sa tzitadi de Minneapolis, in Minnesota. Sa morti est st\u00e8tia averiguada me in su Hennepin County Medical Center, su spidali innui est st\u00e8tiu bitiu s'\u00f2mini apustis de essi dismajau. Floyd est mortu apustis de s'arrestu suu a banda de cu\u00e0turu agentis de politzia, tzerriaus de unu butegheri.\nSu filmau de s'arrestu, innui s'agenti de politzia Derek Chauvin blocat a Floyd tenendi-ddi po minutus medas su genungu asuba a su tzugu, at tentu difusioni manna me is m\u00e8dias internatzionalis e at causau s'incomentzu de manifestadas medas de ch\u00e8scia contra s'abusu de poderi de sa politzia, acusada fintzas de cumportamentus ratzistas.\nSt\u00f2ria.\nSu mer\u00ec de lunis 25 maju 2020, George Perry Floyd at comporau unu pachetu de sigaretas in Cup Foods, una butega a sa rugrada intra su de 38 caminus e Chicago Avenue in Minneapolis, Minnesota. Unu traballadori de sa butega, seguru chi su billetu de 20 dollarus impreada de Floyd fessit farsa, pagu innantis de is 20:00 dd'at segudau impari cun unu collega a foras de sa butega, candu Floyd fiat ponendi-si a portai unu SUV impari cun \u00e0teras duas personis, pedendi-ddi de torrai is sigaretas ma chena nc'arrennesci. Su di\u00e0logu est st\u00e8tiu filmau de sa videoc\u00e0mera de segur\u00e0ntzia. A is 20:01 unu trabaladori de sa butega at tzerriau su 911.\nA is 20:08 duus agentis de su dipartimentu de politzia de Minneapolis (MPD), Thomas K. Lanas e J. Alexander Kueng, funt arribaus e funt intraus in sa butega. Prus o mancu unu minutu apustis, funt andaus concas a su SUV de Floyd, ancora a s'\u00e0tera ala de su caminu, e inguni Lanas at ordinau a Floyd de ponni is manus asuba a su volanti puntendi-ddi sa pistola contras. In s'interis su ghiadori de un'\u00e0teru SUV, parchegiau a palas de su de Floyd, at incumentzau a filmai s'acuntessimentu.\nApustis de una briga curtza, Floyd est st\u00e8tiu bogau de su ve\u00ecculu e arrestau po ai impreau dinari farsu. A giru de a is 20:14, est arrutu a terra acanta de sa vetura de sa politzia e torrau a strantaxai de is duus agentis. Segundu is p\u00f9blicus ministerus, ddis at nau de essi claustrof\u00f2bicu e de tenni problemas a arrespirai. Funt l\u00f2mpias duas \u00e0teras veturas de sa politzia, arrespundendi a una pedida de assistu partida de is agentis etotu, e funt abarraus is ofitzialis Derek Michael Chauvin e Tou Thao.\nA is 20:19, strantaxu me in s'ala de passigeri de su ve\u00ecculu de sa politzia, Chauvin intentat de nci fai intrai a Floyd traghendi-ddu, a traessu de su setzidroxu de palas, de s'ala de ghia a sa de passigeri. In s'interis de custa tentada, Floyd arruit a terra a foras de sa m\u00e0china e inguni abarrat, a faci a terra, s\u00e8mpiri cun is musas.\nFloyd at acabau de si movi a giru de is 20:20.\n\u00c0terus testim\u00f2ngius ant incumentzau a filmai s'at\u00f2biu e custus v\u00ecdeus funt st\u00e8tius spainaus in Internet. Unu de issus a is 20:20, de sa statzioni de serv\u00ectziu de Speedway LLC, at fatu unu v\u00ecdeu innui Floyd fiat a cara a b\u00e0sciu in su marciapei cun su genungu de Chauvin asuba a su tzugu, cun Kueng chi pression\u00e0t su bustu e Lane is cambas mentris Thao abarr\u00e0t acanta. Si podit intendi a Floyd narendi prus bortas: \"\u00abNo potzu arrespirai\u00bb\", \"\u00abPo prexeri\", po prexeri, po prexeri\u00bb e \u00abPo prexeri, amigu\u00bb. Su testim\u00f2ngiu at acabau de arregistrai candu est partu chi Lane ddi naressit de si-nc'andai. A is 20:20, una segunda personi, strantaxu acanta de s'intrada de sa butega, at incumentzadu a arregistrai a Floyd blocau de su genungu de Chauvin e dd'at spainau in dereta me in Facebook.\nCara a is 20:22, is agentis ant pediu s'interventu de un' ambulantza, in s'incomentzu cun \"c\u00f2dixi duus\" e sceti prus tradu cun su \"c\u00f2dixi tres\" de apretu. Chauvin sighiat a tenni a Floyd blocau. Calicunu at pediu a Floyd: \"\u00abIta bolis?\u00bb\", Floyd at arrespostu: \u00abNo potzu arrespirai, po prexeri, su genungu asuba a su tzugu, no potzu arrespirai\u00bb.\nA is 20:25, Floyd parriat chena cuss\u00e8ntzia e is chi pass\u00e0nt ant pediu a is agentis de averiguai is cunditzionis suas, intzullendi-ddus a averiguai su burtzu.\nChauvin at tratentu a Floyd po 8 minutus e 46 segundus, pesendi su genungu de su tzugu de George sceti apustis chi si-dd'ant pediu is param\u00e8igus, mancai Floyd essit p\u00e8rdiu cuss\u00e8ntzia giai de 3 minutus. A s'arribu de is param\u00e8igus, a Floyd dd'ant portau a su Hennepin County Medical Center, innui nd'ant decrarau sa morti.\nPersonis interessadas.\nGeorge Perry Floyd.\nGeorge Perry Floyd fiat un'\u00f2mini afroamericanu de 46 annus. N\u00e0sciu in Houston, Texas, at frecuentau sa Yates High School comenti atleta multisport diplomendi-si in su 1993. Fiat unu rapper assotziau a su grupu hip hop de Houston Screwed Up Click e freestyle asuta de su pseud\u00f2nimu de \"Big Floyd\". In su 2007 Floyd fiat st\u00e8tiu arrestau po irrobat\u00f2riu a manu armada agravada a una f\u00e8mina texana e cundennau in su 2009 a cincu annus de presoni. Floyd s'est mudau a Minnesota a giru de su 2014. At b\u00ecviu a St. Louis Park e at traballau in Minneapolis comenti gu\u00e0rdia de seguridadi de unu restoranti po cincu annus. Pagu innantis de sa morti sua, Floyd iat p\u00e8rdiu su traballu po nexi de s'\u00f2rdini de resid\u00e8ntzia de su Minnesota in s'interis de sa pandemia de COVID-19. Floyd fiat babbu de duus fillus, Quincy Mason Floyd de 22 annus e Gianna Floyd de 6 annus, chi fiant abarraus in Houston. S'est fintzas scobertu chi in su momentu de sa morti fiat positivu a su COVID-19, ma custu no at influentzau sa c\u00e0usa de sa morti, segundu s'autopsia.\nCh\u00e8scias e reb\u00e8llias imbenientis.\nSu v\u00ecdeu de s'arrestu de George Floyd est st\u00e8tiu spainau in Internet intra su 25 e su 26 de maju 2020, causendi s'indinniatzioni de su s\u00ecndigu de Minneapolis Jacob Frey, chi at rechertu su lissentziamentu e sa den\u00f9nuzia immediaus de is cu\u00e0turu agentis interessaus in s'acuntessimentu. S'eventu at fatu incumentzai is ch\u00e8scias, in comintzu paxiosas, de sa populatzioni, afroamericana e no, de Minneapolis, apustis degeneradas in un'abolotu violentu.\nSu spantu po s'acuntessimentu est bessiu a foras de sa metr\u00f2poli, fintzas a foras de is l\u00e0canas de su Minnesota etotu: sa presidenta de sa C\u00e0mara de is Arrapresentantis Nancy Pelosi e su guvernadori de su Minnesota Tim Walz ant etichetau sa morti de Floyd comenti a unu bocidroxu, mentris sa vice-presidenti de su Cunsillu Tzitadinu de Minneapolis Andrea Jenkins at connotu una discrimin\u00e0ntzia ratzista in s'eventu, arricendi s'amparu de su capu de sa politzia Medaria Arradondo. Giornalis medas, me is Stadus Aunius e a foras, ant denuntziau s'abusu de poderi de Chauvin e is collegas suus.\nSu 27 maju 2020 una manifestada in Los Angeles, organizada de su movimentu \"Black Lives Matter\", at comemorau sa morti de Floyd. Sa ch\u00e8scia violenta s'est dif\u00f9ndia chitzi me is tzitadis de New York, Detroit, Los Angeles, Atlanta, Portland, Richmond, Oakland e San Jose.\nSu 28 maju 2020 su guvernadori Walz at pediu s'interventu de sa Gu\u00e0rdia Natzionali in sa tzitadi de Minneapolis po firmai sa viol\u00e8ntzia de is ch\u00e8scias chi pes\u00e0nt; su Presidenti de is Stadus Aunius Donald Trump at po custu perm\u00ectiu s'adun\u00e0ntzia de 500 \u00f2minis a\u00ecnturu de sa metr\u00f2poli po assusegai s'abolotu. Sa matessi dii s'est arregistrada sa primu v\u00ectima, bocida de unu corfu de arma de fogu in una butega de imprendas; is cuntestadoris ant postu duncas fogu a sa sea de su de tres distretus de sa politzia de Minneapolis.\nSu 29 maju 2020 is m\u00e8dius de informatzioni ant sinnalau chi is autoridadis de Minneapolis ant p\u00e8rdiu su controllu de s'abolotu, cumpr\u00e8ndiu su de tres distretus de politzia. In s'interis, Trump at annuntziau s'arribu de sa Gu\u00e0rdia Natzionali a Minneapolis, critichendi s'operau de Frey, acusendi-ddu de farta de cumandu.\nSu 30 maju 2020 su presidenti Trump at pigau parti a is nar\u00ecngius apitzus de s'orientamentu pol\u00ecticu de is cuntestadoris, descriendi-ddus comenti membrus de is movimentus an\u00e0rchicus de manca e a is grupus antifa stadunidensus. In s'interis, sa Gu\u00e0rdia Natzionali at comunicau chi su n\u00f9meru de \u00f2minis in su territ\u00f2riu iat a essi pesau finas a 1700 unidadis, mentris su Majori Generali Jon Jensen at afirmau chi a custu n\u00f9meru s'iant a essi sumaus unus \u00e0terus 2000 \u00f2minis de sa Gu\u00e0rdia, passendi aici su prus n\u00f9meru artu de tropas de sa Gu\u00e0rdia mai adunadas in sa st\u00f2ria de su Minnesota.\nSu 31 maju 2020 sa Gu\u00e0rdia Natzionali de su Minnesota at annuntziau in su mangianu chi su n\u00f9meru de sordaus in su territ\u00f2riu iant a essi coladas de 4800 a 10800 unidadis. In su mer\u00ec ant sinnalau un'incidenti in su ponti de s'Interstate 35, ancora ocupau de unu grupu de prus de cincumilla manifestadoris, a pustis chi un'autocisterna iat intentau de passai a traessu de su pr\u00f2piu ponti.\nImb\u00ecstigus e svilupus.\nSu s\u00ecndigu Frey e su comiss\u00e0riu Arradondo ant de luegus decrarau chi sa manovra de arrestu f\u00ecsicu impreada de Chauvin fiat contra a sa lei, mancai is agentis matessi essint decrarau chi Floyd iat fatu resist\u00e8ntzia a s'arrestu. In curtzu s'est spainau su filmau de una telec\u00e0mera de guardiania chi amostat sa farsidadi de is decrarus de is cu\u00e0turu agentis de politzia, ca me is m\u00e0ginis Floyd est a s'imbessi collaborativu e no s'oponit a s'arrestu. Apustis de su lissentzi\u00e0mentu lestu de issus, Chauvin est st\u00e8tiu arrestau comenti arresurtau de is imb\u00ecstigus de is autoridadis.\nSu 30 de maju 2020 est st\u00e8tia publicada s'autopsia de su m\u00e8igu legali de s'Hennepin County Medical Center. Segundu issa, no ddoi funt sinnus de asfissia o agangadura fatalis po Floyd, ma ddoi funt evid\u00e8ntzias de problemas de saludi de Floyd, comenti ipertensioni card\u00ecaca e difetus de art\u00e8rias coron\u00e0rias, chi podint essi st\u00e8tias agravadas de sa manova de Chauvin finas a un'efetu letali. Sa fam\u00eclia de Floyd at deretu pediu una segunda autopsia indipendenti.\nSu 30 maju 2020 Chauvin est st\u00e8tiu acusau de bocidroxu de su de tres gradus. Sa pr\u00f2piu dii unus cantu giornalis ant publicau sa noa de una poss\u00ecbili tentada sua de suic\u00ecdiu, e duncas s'ex agenti est st\u00e8tiu postu in cella de isulamentu cun guardiania v\u00ecdeu costanti e controllus de personi d\u00f2nnia cu\u00ecndixi minutus. Su 31 de maju Walz at decrarau de bolli afidai su man\u00ecgiu de s'imb\u00ecstigu, innantis assinniau a s'abogau de sa contea de Hennepin Mike Freeman, a su procuradori generali de su Minnesota Keith Ellison, chi at acetau s'inc\u00e0rrigu.\nSu 1 de l\u00e0mpadas, a s'acabu de s'autopsia privada b\u00f2fia de sa fam\u00eclia Floyd, cun s'amparu de is dotoris Michael Baden (universidadi de su Michigan) e Allecia Wilson, s'asfissia provocada de sa manovra de Chauvin, chi at blocau su flussu de s\u00e0nguni po su cerbeddu in sa zona de su tzugu, est st\u00e8tia stabil\u00e8ssia comenti c\u00e0usa de sa morti. Su 4 de l\u00e0mpadas, fintzas is ex agentis Thao, Lanas e Kueng funt st\u00e8tius acriminaus e arrestaus cun s'acusa de bocidroxu de segundu gradu, mentris s'acusa de bocidroxu de su de tres gradus de Chauvin est bessida de segundu. S'autopsia at fintzas amostau chi Floyd fiat mal\u00e0diu de COVID-19, ma asintom\u00e0ticu.\nChauvin est st\u00e8tiu giuigau culp\u00e0bili de bocidroxu de segundu gradu su 20 de abrili 2021 e cundannau a 22 annus e mesu de presoni cun sent\u00e8ntzia de l\u00e0mpadas 2021.\nMe is m\u00e8dias.\nDdoi at riferimentus a sa morti de Floyd me in sa pell\u00eccula curtza \"Two Distant Strangers\", bincidori de s'Oscar a su m\u00e8gius curtzu in su 2021."}
{"id": "20799", "revid": "12712", "url": "https://sc.wikipedia.org/wiki?curid=20799", "title": "George Floyd", "text": ""}
{"id": "20800", "revid": "10458", "url": "https://sc.wikipedia.org/wiki?curid=20800", "title": "East Side Gallery", "text": "S'East Side Gallery (\"galleria de su ladu orientali\") me in Berlinu-Friedrichshain est una galleria permanenti a s'abertu asuba de sa prus setzioni longa abarrada de su Muru de Berlinu in M\u00fchlenstra\u00dfe intra sa statzioni Ostbahnhof de Berlinu e su ponti Oberbaumbr\u00fccke a oru de s'arriu Sprea.\nCusta setzioni de muru est longa 1,3 km e est totu pintada cun grafitus fatus de artistas v\u00e0rius, chi pertocant temas comenti sa paxi o de s'arruta de su muru a sa fini de sa gherra frida. Su ladu de palas est st\u00e8tiu pintau in su 1990. De su 1991 est cunsiderau monumentu amparau e arricit sa v\u00ecsita de 3 millionis de personis d\u00f2nnia annu.\nPositzioni.\nS'East Side Gallery s'agatat me in sa M\u00fchlenstrasse, in sa parti de sa Sprea, intra sa statzioni Berlin Ostbahnhof e sa firmada de sa metropolitana de Warschauer Stra\u00dfe, in su bixinau de Friedrichshain.\nIntrendi in sa l\u00ecnia intra is duus murus e a oru de sa Sprea, fait a notai su ponti mannu Oberbaumbr\u00fccke.\nCara a su ladu de Warschauer Stra\u00dfe ddoi at una butega de amentus a\u00ecnturu de sa galleria matessi.\nSa chi oi est identificada comenti East Side Gallery fiat, a su tempus de sa partzidura, s'ala de su muru chi casti\u00e0t a est, chi ddi donat su n\u00f2mini. In cussu puntu su muru fiat parallelu a sa Sprea. Po arrexonis de logu no est st\u00e8tiu poss\u00ecbili a fraigai totu sa strutura de l\u00e0cana; me in \u00e0tera parti no serbiat, sendi chi sa Sprea fait su traballu de cuntenimentu intra is duus murus, su de est e su de ovest. Is autoridadis de sa DDR ant dec\u00ecdiu, duncas, de pesai unu muru sceti (sa sponda oposta de sa Sprea aparteniat a Berlinu Ovest).\nSu piess\u00ecnniu de interessu de custa ala de su muru est chi, mancai s'agatessit in su ladu chi casti\u00e0t a est, est st\u00e8tiu fatu comenti \"muru de l\u00e0cana 75\", su muru de sa de cu\u00e0turu generatzionis chi casti\u00e0t a ovest.\nIn su momentu de s'arruta de su muru, sa benidora East Side Gallery fiat arba e nida: custa arratza de \"tela\" manna est st\u00e8tia oferta a is artistas de murales de s'\u00e8poca po dda pintai. A custu si depit sa cunservatzioni asuta de tutela art\u00ecstica de s'\u00f9nicu cantu de muru de Berlinu chi ancora oi permitit de cumprendi deaderus ita bolessit nai a aguantai una pres\u00e8ntzia aici imbaragosa in su coru de sa tzitadi. Tocat a ipotizai, difatis, chi sa cunversioni sua in galleria pit\u00f2rica a celu abertu dd'apat sarvada de sa sciusciadura.\nGalleria de arti.\nS'East Side Gallery est cunsiderada sa prus galleria de arti a s'abertu ist\u00e8rria de su mundu. Issa est coberta de agiumai 106 murales de artistas b\u00e8nnius de d\u00f2nnia parti de su mundu e funt pintaus in sa faci orientali de su Muru.\nIntra is prus grafitus famaus s'amentant su de su basu intra Erich Honecker e Leonid Bre\u017enev e su de sa Trabant chi sfundat su muru.\nSa galleria de grafitus est st\u00e8rria fintzas in su ladu opostu de su muru, me is setzionis (prus raras) chi c\u00e0stiant a ovest. In su ladu internu is disinnus c\u00e0mbiant prus a fitianu, ma no amancant agiuntas (piticas e mannas) fintzas in su de s'arruga.\nIs artistas.\nSu primu murale est st\u00e8tiu pintau de Christine Mac Lean in su mesi de idas 1989, pagu apustis de s'arruta de su muru. Ddoi funt pinturas de Kasra Alaias, Kani Alaias, Jim Avignon, Thierry Noir, Ingeborg Blumenthal, Ignasi Blanch, Gisbert e \u00e0terus medas. Innoi una lista de is artistas, cun is t\u00ectulus de is \u00f2peras, candu ddoi funt: "}
{"id": "20801", "revid": "12712", "url": "https://sc.wikipedia.org/wiki?curid=20801", "title": "Muru de Berlino", "text": ""}
{"id": "20803", "revid": "2404", "url": "https://sc.wikipedia.org/wiki?curid=20803", "title": "Stasi", "text": "Su Minist\u00e8riu pro sa Seguresa de Istadu (in tedescu: \"Ministerium f\u00fcr Staatssicherheit\", fintzas \"Staatssicherheitsdienst)\", fintzas connotu cun s'acr\u00f2nimu Stasi, est istadu in sa Rep\u00f9blica Democr\u00e0tica Tedesca (RDT) siat unu serv\u00ectziu de informatziones siat sa politzia segreta e teniat funtziones de istrumentu de controllu de su reg\u00ecmene pro su Partidu Sotzialista Unificadu Tedescu. Formalmente fiat in sinu a su Cuss\u00ecgiu de su Ministros unu \"Dipartimentu de sos Organos de sa Defensa\". Fintzas su Hauptverwaltung Aufkl\u00e4rung (HVA), su serv\u00ectziu de ispion\u00e0giu, fiat unu de is tzirca binti Amministratziones Generales de sa Stasi.\nSa Stasi fiat fundada s'8 de fre\u00e0rgiu de su 1950 e si fiat ev\u00f2lvida in unu aparatu diramadu e cun meda personale de c\u00e0stiu e reprimidura, a chi in s'annu 1989 parteniant unos 91.000 impreados a tempus prenu prus unos \u00e0teros intre 110.000 e 189.000 de impreados no ufitziales. Is resones pro sa cooperatzione fiant susetotus ideales pol\u00ecticos. Su dinari diat \u00e0ere tentu unu rolu de segunda, comente fintzas sa collaboratzione suta minetzas e magneria diat \u00e8ssere istada unu fen\u00f2menu raru.\nDae sa populatzione de sa RDT acabaiant suta is miras de sa Stasi is subra is cales si teniat suspetu de oposidura pol\u00ectica a su Partidu Sotzialista Unificadu Tedescu, de ispionagiu o intentu de si nche fuire dae sa Rep\u00f9blica. Sa Stasi atuaiat metodicamente m\u00e8didas comente sighimentos, minetaduras, impresonamentos e fintzas s'aici naradu isvanessimentu de is cr\u00ecticos oposidores de su reg\u00ecmene (is \"personas inimigas-negativas\"). In is annos '50 sa tortura f\u00ecsica fiat galu praticada in is presones de sa Stasi, a pustis fiat remplasada cun m\u00e8todos rafinados de manipulatzione psicol\u00f2gica. In is annos '80 sa Stasi aiat formadu is terroristas de sa Rote Armee Fraktion (RAF) a s'usu de is armas e de sos esplosivos.\nIn su cursu de sa rivolutzione paghiosa de s'at\u00f2ngiu de su 1989, in su mese de onniasanti aiat mudadu su n\u00f9mene in \"Uf\u00ectziu pro da Seguresa Natzionale\" (Amt f\u00fcr Nationale Sicherheit - AfNS), chi aiat sessadu su sev\u00ectziu giai in su mese de nadale a sighidu de is pressiones de is comitados de is tzitadinos, in su mese de martzu de su 1990 fiat iscontzada de su totu. Pro sos ispricullitos e sa gestione de is documentos chi abarraiant fiat ativadu a partire de su 1990 su Commisariadu Federale pro is Artzivos de sa Stasi (\"Bundesbeauftragte f\u00fcr die Unterlagen des Staatssicherheitsdienstes der ehemaligen Deutschen Demokratischen Republik\" - BStU), chi est istadu iscontzadu petzi su 17 de l\u00e0mpadas de su 2021 e trasladadu a s'Artzivu Federale. Sa Stasi est sa sola politzia segreta de s'ist\u00f2ria tedesca , chi siat istada totalmentebogada a p\u00ecgiu de s'opinone p\u00f9blica e criticada.\nPro m\u00e8diu de su Wachregiment Feliks Dzierzynski parteniat a sa Stasi fintzas una tropa pr\u00f2pia militarmente operativa, chi in su 1990 disponiat de unos 11.000 \u00f2mines. A costadu de sa Stasi s'agataiat unu serv\u00ectziu de ispion\u00e0giu ulteriore in sa RDT, sa Milit\u00e4rische Aufkl\u00e4rung der Nationalen Volksarmee cun sede in Berlin-K\u00f6penick, controllada de sa Stasi etotu."}
{"id": "20804", "revid": "12712", "url": "https://sc.wikipedia.org/wiki?curid=20804", "title": "Morti di George Floyd", "text": ""}
{"id": "20805", "revid": "2404", "url": "https://sc.wikipedia.org/wiki?curid=20805", "title": "Securitate", "text": "Sa Securitate (in rumanu: \"Departamentul Securit\u0103\u021bii Statului\" = Dipartimentu de Seguresa de s'Istadu) fiat su serv\u00ectziu secretu de su Partidu Comunista de Romania. In antis a sa politzia secreta si ddi naraiat \"Siguran\u021ba Statului\" (Seguresa de s'Istadu).\nCustu dipartimentu fiat istadu fundadu su 30 de austu de su 1948 cun s'agiudu de su NKVD de s'Unione Sovi\u00e8tica. Fiat istada abolida in su nadale de su 1989 pagu a pustis de s'esecutzione de su presidente Nicolae Ceau\u0219escu.\nSu prop\u00f2situ ufitziale suo fiat de \u00abdef\u00e8ndere is conchistas democr\u00e0ticas e is gar\u00e0ntzias de seguresa de is p\u00f2pulos rumanos tantis subra sos inimigos internos comente subra sos esternos\u00bb.\nSa Securitate fiat, in proportzione de sa populatzione de Romania una de is politzias secretas prus dotadas e brutales de is paisos de r\u00e8gimene comunista de s'Est de Europa. Su primu bilantzu de sa Securitate de su 1948 istabiliat 4.641 postos de traballu, de is cales 3.549 fiant giai ocupados in su mese de fre\u00e0rgiu dae su 1949. Conca a su 1951, sa base de sa Securitate si fiat ammanniada fintzas a chimbe bortas e in su ghenn\u00e0rgiu de su 1956 teniat 25.468 impreados. Suta su r\u00e8gimene de Ceau\u0219escu, sa Securitate ocupaiat unos 11.000 agentes e mesu millione de informadores in unu paisu cun petzi 22 milliones de bividores in s'annu 1985.\nRiferimentos.\n "}
{"id": "20806", "revid": "2404", "url": "https://sc.wikipedia.org/wiki?curid=20806", "title": "Komitet gosudarstvennoj bezopasnosti", "text": "Su Komitet Gosudarstvennoj Bezopasnosti, prus nodiu che a KGB (in russu: \u041a\u043e\u043c\u0438\u0442\u0435\u0442 \u0433\u043e\u0441\u0443\u0434\u0430\u0440\u0441\u0442\u0432\u0435\u043d\u043d\u043e\u0439 \u0431\u0435\u0437\u043e\u043f\u0430\u0441\u043d\u043e\u0441\u0442\u0438, \u041a\u0413\u0411, \"Comitadu pro sa Seguresa de Istadu\"), fiat su n\u00f9mene de s'agentzia de seguresa printzipale, serv\u00ectziu secretu e politzia secreta de s'Unione Sovi\u00e8tica, ativa dae su 13 de martzu de su 1954 a su collassu de s'istadu, su 6 de onniasanti de su 1991.\nAcapiadu a su Cuss\u00ecgiu de is Ministros, su comitadu fiat istadu unu sighidore deretu de ag\u00e8ntzias comente sa \u010ceka, sa NKVD e su MGB. Fiat sa ag\u00e8ntzia guvernativa printzipale de \"giurisditzione subra-republicana\", traballende a sa seguesa interna, intelligh\u00e8ntzia e politzia secreta. In is rep\u00f9blicas sovi\u00e8ticas v\u00e0rias fiant es\u00ecstidas ag\u00e8ntzias simbigiantes parallelas, formadas dae minist\u00e8rios v\u00e0rios, comitados istatales e cummissiones istatales. Su dom\u00ecniu de su KGB fiat istadu prossimai paris a su de sa CIA o sa partzidura de contra-intellig\u00e8ntzia de sa FBI in is Istados Unidos.\nSa KGB puru est istadu cunsideradu che a unu serv\u00ectziu militare e fiat normadu dae is leges e regulamentos militares, de manera simbigiante a is serv\u00ectzios de sas Fortzas Armadas o a is Tropas de s'Internu de su MVD. Mancari sa majoria de sos artzivos de su KGB sighint classificados reservados, ddoe sunt duas mitzas documentadas dispon\u00ecbiles. Is funtziones printzipales suas fiant s'intelligh\u00e8ntzia \u00e8stera, sa contra-intelligh\u00e8ntzia, is atividades operativas e de chirca, amparu de is fronteras de s'Unione Sovi\u00e8tica, protetzione de is cabos de su Comitadu Tzentrale e de su guvernu sovi\u00e8ticu, organizatzione e mantenimentu de is comunicatziones guvernativas, gasi comente sa cumbata contra su natzionalismu, sa dissid\u00e8ntzia e sas atividades anti-sovi\u00e8ticas.\nS'istemma de su KGB fiat \"s'ispada e s'iscudu de su partidu\", bardianu de sa lealidade a s'internu e a s'esternu de s'Unione Sovi\u00e8tica. Logos famados acapiados a sa mem\u00f2ria de su KGB sunt su palatzu de sa Lubjanka, giai sede de sas Asseguratziones Rossija, e su c\u00e0rtzere de Lefortovo.\nIn su 1991, Vladimir Krju\u010dkov, respons\u00e0bile printzipale de su KGB, aiat ghiadu su corpu de Istadu fallidu contra de su presidente Michail Gorba\u010d\u00ebv. In fatu a custu Krju\u010dkov fiat arrestadu e su 3 de nadale 1991 su KGB aiat sessadu de es\u00ecstere. Prus a in antis is cumpet\u00e8ntzias suas fiant partzidas intre diversas organizatziones:\nSu presidente russu Vladimir Putin apr\u00f2liat de is neras de su KGB e est istadu fintzas presidente de su FSB."}
{"id": "20807", "revid": "2404", "url": "https://sc.wikipedia.org/wiki?curid=20807", "title": "KGB", "text": ""}
{"id": "20808", "revid": "2404", "url": "https://sc.wikipedia.org/wiki?curid=20808", "title": "Ministerium f\u00fcr Staatssicherheit", "text": ""}
{"id": "20809", "revid": "2404", "url": "https://sc.wikipedia.org/wiki?curid=20809", "title": "Staatssicherheitsdienst", "text": ""}
{"id": "20810", "revid": "2404", "url": "https://sc.wikipedia.org/wiki?curid=20810", "title": "Central Intelligence Agency", "text": "Sa Central Intelligence Agency (Ag\u00e8ntzia de Informatziones Tzentrale), nodida cun sa sigla CIA, est un'ag\u00e8ntzia de ispion\u00e0giu tzivile de su guvernu federale de sos Istados Unidos de Am\u00e8rica, chi faghet parte de s'United States Intelligence Community, chi esecutat is fainas suas a s'\u00e8steru.\nCando fiat costituida, teniat sa funtzione de criare un'istrutura de ist\u00f9diu e an\u00e0lisi de sas informatziones chi pertocaiant sa pol\u00ectica \u00e8stera, a fatu su rolu e is funtziones si sunt ev\u00f2lvidas e disvariadas; in antis chi in su 2004, durante sa presid\u00e8ntzia de George W. Bush e a pustis de sos atentados de su 11 cabudanni 2001 e de s'inghitzu de sa Gherra contra su Terrorismu, \u00e8sseret aprovadu s'Intelligence Reform and Terrorism Prevention Act su diretore de sa CIA, foras de ghiare s'ag\u00e8ntzia, teniat su rolu de respons\u00e0bile de totu sos aparatos de intelligence de Istados Unidos. A pustis de sa promulgatzione de sa norma mentovada, mancari faghende raportu a su diretore de s'Intelligence Natzionale, s'ag\u00e8ntzia est acreschidu meda is funtziones e capatzidades suas, mescamente a pustis de sos atacos terror\u00ecsticos de su 2001. In su 2013 su Washington Post at publicadu una cherta giornal\u00ecstica in sa cale s'aporriat ca in s'annu fiscale 2011 sa CIA gestiat su budget prus elevadu intre totu sas ag\u00e8ntzias de intelligence istadunidensas.\nIn su cuadru de custa cr\u00e8schida de is funtziones suas, sa CIA at ammanniadu su n\u00f9meru de sas operatziones clandestinas, incl\u00f9idas is de tipu paramilitare, mentras s'Information Operations Center (IOC) at iscostiadu s'atentzione sua dae sas operatziones de anti-terrorismu, cara a operatziones chi de atacu de cyber-intelligence. Mancari apat otentu resurtados positivos, comente a sa localizatzione e sa bochidura de Osama bin Laden (operatzione NEPTUNE SPEAR), sa CIA s'est mantzada de responsabilidades graes, ghiende programmas contierrados comente sas extraordinary rendition e impreende t\u00e8cnicas de interrogat\u00f2riu de is mitzas fintzas a traessu de s'impreu de sa tortura. In prus sa CIA at atuadu isvariados interventos illegales in territ\u00f2riu \u00e8steru atos a favoressire sos inter\u00e8ssios de sos Istados Unidos, assassinende medas pesson\u00e0gios de importu comente su presidente de Burkina Faso, Thomas Sankara, e organizende intrusidas graes in sa pol\u00ectica de cantos \u00e0teros istados soberanos, comente in su casu de s'Operatzione Condor."}
{"id": "20811", "revid": "2404", "url": "https://sc.wikipedia.org/wiki?curid=20811", "title": "CIA", "text": ""}
{"id": "20815", "revid": "2404", "url": "https://sc.wikipedia.org/wiki?curid=20815", "title": "Operatzione Condor", "text": "Operatzione Condor (in inglesu: \"Operation Condor\"; in ispagnolu: \"Operaci\u00f3n C\u00f3ndor\"; portughesu: \"Opera\u00e7\u00e3o Condor\") est su n\u00f9mene dadu dae is colum\u00ecngios de is serv\u00ectzios segretos istadunidensos, sa CIA e s'amministratzione de sa presid\u00e8ntzia de Richard Nixon, a una operatzione mass\u00ectza de pol\u00ectica \u00e8stera istadunidensa, chi aiat tentu logu in sos annos'70 de su s\u00e8culu XX, in unos cantos istados de su Sud Am\u00e8rica, indiritzada a mant\u00e8nnere sa classe dirigente in c\u00e0rriga in cussos istados in ue s'influ\u00e8ntzia sotzialista e comunista fiat cunsiderada tropu influente, non prus a reprimire sas opositziones v\u00e0rias a is guvernos chi pigaiant parte a s'operatzione. In su 1993 sunt istados desecretados documentos subra de sa cumplitzidade de Richard Nixon, presidente de Istados Unidos, e Henry Kissinger, Secret\u00e0riu de Istadu de Istados Unidos de Am\u00e8rica, cun Augusto Pinochet.\nIs protzeduras pro p\u00f2nnere in atu custos pranos fiant istados de cada borta diversos, per\u00f2 totus aiant tentu in comunu su recursu sistem\u00e0ticu a sa tortura e a sa bochidura de is oposidores pol\u00ecticos. Fatu\u00b7fatu ambasciadores, pol\u00ecticos o dissidentes amparados in s'\u00e8steru fiant assassinados fintzas foras de is l\u00e0canas de s'Am\u00e8rica Latina. Intre is natziones interessadas s'arremonant Cile, Argentina, Bol\u00ecvia, Brasile, Per\u00f9 Paraguay e Uruguay."}
{"id": "20826", "revid": "7227", "url": "https://sc.wikipedia.org/wiki?curid=20826", "title": "Anthony Muroni", "text": "Anthony Muroni (Perth, 6 de austu de su 1972) est unu giornalista e iscritore sardu.\nBiografia.\nN\u00e0schidu in Austr\u00e0lia dae una fam\u00eclia origin\u00e0ria de Tresnuraghes, incumentzat a collaborare cun sas p\u00e0ginas isportivas de su cuotidianu \"La Nuova Sardegna\" a s'edade de 18 annos. In su 1993 incumentzat a s'ocupare de cr\u00f2naca pro su matessi giornale, diveni\u00b7nde unu currispondente pro su Montiferru. Dae su 1997, pro tres annos, coordinat sa redatzione giornal\u00ecstica de R\u00e0diu Planargia, emitente locale de Bosa fundada e dir\u00ecgida dae su satzerdote don Paolino Fancello. In su ghenn\u00e0rgiu de su 2000 l'assument in su cuotidianu S'Unione Sarda e l'assignant a sa redatzione de Aristanis, in ue s'\u00f2cupat de cr\u00f2naca niedda e giuditzi\u00e0ria, in paris a su coordinamentu de sa p\u00e0gina de su M\u00e0rghine-Pranarza. In su 2003 lu tramudant a sa redatzione de Macumere, in ue abarrat finas a sa serrada, in su 2006. Dae su 2006, pro tres annos, colat a sa redatzione de N\u00f9goro de su cuotidianu casteddaju, in ue s'\u00f2cupat de cr\u00f2naca niedda e sindacale. In su nadale 2008 colat a sa redatzione tzentrale de Casteddu, in ue s'\u00f2cupat de pol\u00ectica cumonale in su cabulogu. Dae s'abrile 2011 est a sa ghia de su repartu Pol\u00ectica e, in su matessi momentu, assumet sa ghia de sa trasmissione televisiva \"Dentro la notizia\", in direta in Videolina. \nSu 8 de l\u00e0mpadas de su 2013 divenit diretore de su cuotidianu L'Unione Sarda, c\u00e0rriga dae sa cale s'at a dim\u00ectere su 9 de cabudanni de su 2016. In sas matessi dies lassat fintzas sas diretziones de Radiolina e Unionesarda.it, chi aiat pigadu su 1u de ghenn\u00e0rgiu de su 2014 e su 2 de martzu de su 2015.\nIn su 2017 est unu de sos fundadores de s'ass\u00f2tziu culturale Sardos, n\u00e0schidu cun sa punna de prom\u00f2vere ideas noas pro su benidore de sa Sardigna.\nIn su 2019 curat e presentat su programma \"Regionali Live\", in italianu e in sardu, dedicadu a sas eletziones regionales de su 2019, pro su giornale in l\u00ecnia Sardegna Live.\nDae su 2019 incumintzat a traballare comente respons\u00e0bile pro sa comunicatzione de s'Uf\u00ectziu Imprenta de s'Arch\u00ecviu Ist\u00f2ricu e de sa Biblioteca de su Senadu de sa Rep\u00f9blica Italiana.\nIn su 2020, durante sa serradura causada dae sa pand\u00e8mia de COVID-19, presentat, in su canale suo de Youtube e in Facebook, su programma \"Cronache a domicilio\", una s\u00e8rie de intervistas a person\u00e0gios de annotu de sa sotziedade, de sa cultura e de sa pol\u00ectica sarda.\nDae su 28 de fre\u00e0rgiu de su 2021 presentat sa trasmissione in sardu \"A intro \u2018e su contu\", produida dae Emmeffe comunicatzione paris a Terra de Punt pro Rai Sardigna, e trasm\u00ectida dae su canale Rai3 cada \u00f9rtima dom\u00ecniga de su mese finas a maju. Sa trasmissione chistionaiat de sotziedade e cultura in Sardigna, e sas puntadas a pustis las ant torradas a carrigare in YouTube.\nDae su 1u de tr\u00eculas de su 2021 divenit su primu presidente de sa Fundatzione Mont'e Prama, n\u00e0schida in sa matessi die cun sa punna de gestire su patrim\u00f2niu culturale de importu mannu rapresentadu dae sos Gigantes de Mont'e Prama, dae s'\u00e0rea archeol\u00f2gica de Tharros, dae s'Ipogeu de Santu Srabadoi e dae sa Turre de Sant'Uanni, totu cantos ligados a su territ\u00f2riu de su comunu de Crabas.\nPol\u00ectica.\nIn ocasione de sas pol\u00ecticas de su 2018 aderit a su partidu indipendentista \"Autodeterminatzione\" de su cale divenit portaboghe, e si c\u00e0ndidat pro su Senadu, ma non benit eletu.\nFatos giuditzi\u00e0rios.\nIn su ghenn\u00e0rgiu de su 2016 Muroni at retzidu una cundenna pro difamatzione, pro \u00e0ere iscritu un'art\u00ecculu ligadu a un'ind\u00e0gine, chi a pustis si fiat rivelada farsa, in subra de Claudia Lombardo, presidente de su Cuss\u00ecgiu regionale sardu in su 2014. In su 2019 sa Cassatzione at cunfirmadu sa cundenna in manera definitiva, a pustis de su ricursu de Muroni, sent\u00e8ntzia cunfirmada fintzas in apellu."}
{"id": "20833", "revid": "2404", "url": "https://sc.wikipedia.org/wiki?curid=20833", "title": "Tennessu", "text": "Su tennessu o tenn\u00e8ssiu (a bortas inditadu cun s'anglitzismu \"tenness\u00ecniu\", pretzedentemente nodidu cun su n\u00f9mene sistem\u00e0ticu tempor\u00e0neu \"ununs\u00e8ptiu\", o \"eka-astatu\") est s'elementu ch\u00ecmicu de n\u00f9meru 117 e s\u00ecmbulu Ts. Est un'elementu ch\u00ecmicu sint\u00e8ticu de sa t\u00e0ula peri\u00f2dica. S'elementu est istadu intradu in sa t\u00e0ula peri\u00f2dica ufitziale de sa IUPAC su 30 de nadale de su 2015, paris cun is elementos cun n\u00f9meru at\u00f2micu 113, 115 e 118, cumpletende de custa manera su de sete per\u00ecodos de sa t\u00e0ula. Su n\u00f9mene ufitziale (in inglesu, \"tennessine\" [\u02cct\u025bn\u0259\u02c8si\u02d0n]), propostu dae sos iscoberridores, est istadu atribuidu ufitzialmente su 28 de santandria de su 2016 e faghet relatu a s'Istadu istadunidensu de su Tennessee.\nSu tennessu est istadu otentu bombardende cun c\u00e0lciu-48 de su berk\u00e8liu-249. Est cun med probabilidade unu semi-metallu. A pustis de sa s\u00ecntesi de s'elementu fata dae su Gesellschaft f\u00fcr Schwerionenforschung de Darmstadt, su cumprou de duos is\u00f2topos supergraes cun emividas longas in manera piessigna (tzirca 1 ora e 11 oras) paret cunfirmare sa pres\u00e8ntzia de s'\u00ecsula de istabilidade."}
{"id": "20834", "revid": "2404", "url": "https://sc.wikipedia.org/wiki?curid=20834", "title": "Oganesson", "text": "S'oganesson o oganess\u00f2n (in pretzed\u00e8ntzia nodidu cun su n\u00f9mene sistem\u00e0ticu temporale \"unun\u00f2ctiu\", o \"eka-rad\u00f2n\") est s'elementu ch\u00ecmicu de n\u00f9meru at\u00f2micu 118, su cale s\u00ecmbulu est Og. Est un'elementu supergrae sint\u00e8ticu de sa t\u00e0ula peri\u00f2dica. S'elementu est istadu introdadu in sa t\u00e0ula peri\u00f2dica ufitziale de s'IUPAC su 30 de nadale de su 2015, paris cun is elementos cun n\u00f9meru at\u00f2micu 113, 115 e 117, cumpletende aici su de sete per\u00ecodos de sa t\u00e0ula peri\u00f2dica. Su n\u00f9mene, propostu dae sos iscoberridores, est istadu atribuidu ufitzialmente su 28 de santandria de su 2016 in fentomu de su professore Jurij Colakovi\u010d Oganesian. Si tratat de su segundu elementu a su cale siat istadu dadu su n\u00f9mene de una persone ancora in vida (s'\u00e0teru est su seab\u00f2rgiu)."}
{"id": "20835", "revid": "2404", "url": "https://sc.wikipedia.org/wiki?curid=20835", "title": "Gherra de su Vietnam", "text": "Sa Gherra de su Vietn\u00e0m, puru narada Segunda Gherra de Indotzina, est su cunflitu b\u00e8llicu intre sa \"Rep\u00f9blica Democr\u00e0tica de su Vietn\u00e0m\" \"e su\" \"Fronte Natzionale de Liberatzione de su Vietn\u00e0m\", e sos Istados Unidos de Am\u00e8rica e su r\u00e8gimene ditatoriale de su Vietn\u00e0m de su Sud, chi aiat tentu logu intre sos annos 1954 a 1975, cun s'interventu deretu e inderetu de paisos istr\u00e0ngios v\u00e0rios, (in su sud, massimamente sos Istados Unidos, chi fiant interv\u00e8nnidos deretos, cun chentinas de millis de sordados, fintzas a sa retirada in su 1973; e in su Norte cun s'ap\u00f2giu materiale, t\u00e8cnicu e pol\u00ecticu de Unione Sovi\u00e8tica e sa Cina).\nIs cungregas a su cunflitu fiant istadas, a una banda, sa Rep\u00f9blica Democr\u00e0tica de su Vietnam, cun s'ap\u00f2giu de gherrilleris nord-vietnamitas comente su Viet Cong o \"Fronte de Liberatzione Natzionale\" (NLF, segundu sa sigla inglesa), cun s'agiudu e frunimentos sovi\u00e8ticos e cinesos. A s'\u00e0teru cantone, b'aiat sa Rep\u00f9blica de su Vietn\u00e0m, cun s'ap\u00f2giu militare e log\u00ecsticu de sos Istados Unidos. A costadu de is nordamericanos aiant gherradu fintzas \u00e0teros istados anticomunistas, e aiant gherradu sordados chi arribbaiant dae Austr\u00e0lia, Corea de su Sud, Filipinas, Noa Zelanda e Tail\u00e0ndia. \u00c0teros paisos comente sa Germ\u00e0nia Otzidentale, Ir\u00e0n, Marrocu, su Regnu Unidu o s'Isv\u00ectzera aiant contribuidu imbiende frniduras materiales e ainas m\u00e8igas. In prus, Taiw\u00e0n e Ispagna aiant imbiadu contingentes in favore de Istados Unidos (s'Ispagna aiat imbiadu unu n\u00f9meru minimadu de m\u00e8igos militares in missione sanit\u00e0ria).\nSa gherra si fiat distinta pro colare sena sa formatzione de is l\u00ecnias traditzionales de su fronte, bogadas is chi s'istabiliant a f\u00f9rriu de is per\u00ecmetros de is bases o de sos campos militares, de manera chi sas operatziones fiant acont\u00e8ssidas in zonas non dislindadas, e aiant proliferadu is missiones de gherra de gherr\u00ecllias o de chirca e iscagiadura, paris cun atziones de sabot\u00e0giu a sas iscortas de is zonas urbanas, s'impreu de sa fortza a\u00e8rea pro bombardamentos massitzos e s'impreu estensivu de agentes e armas ch\u00ecmicas, costituende custas operatziones \u00f9rtimas violatziones de cunventziones internatzionales v\u00e0rias chi proibint s'impreu de s'armamentu ch\u00ecmicu o biol\u00f2gicu.\nSa cobertura de su cunflitu realizada dae is m\u00e8dios de comunicatzione aiat perm\u00ectidu sa den\u00f9ntzia de is violatziones e abusos fitianos de is deretos umanos cumm\u00ectidos dae ambas bandas. Nointames sa rivelatzione de su n\u00f9meru mannu de tziviles bochidos dae is fortzas de sos USA, e sa pr\u00e0tica a banda de custos de sa terra brusiada contra is populatziones de su sartu aiant fatu cr\u00e8schere s'opositzione de s'opinione p\u00f9blica otzidentale cara a s'interventu nordamericanu..\nA in antis de sa resist\u00e8ntzia ostinada e de s'avantzada de is fortzas vietnamitas, impare cun is reatziones e sa divisione de sa sotziedade nordamericana cun sa dificultade creschende pro su reclutamentu seguru de is tzitadinos suos, sos ac\u00f2rdios de paghe de Parigi de su 1973 aiant batidu a sa retirada de is tropas nordamericanas e s'acabu de s'interventu deretu suo, ma no fiant res\u00e8ssidos a p\u00f2nnere fine a su cunflitu. Custu fiat sighidu fintzas a cando, in su 1975, a pustis de sa conchista de Saigon, si fiat fortzada sa r\u00e8ndida chentza de cunditziones de is tropas sud-vietnamitas e s'unificatzione de su paisu, suta su controllu de su guvernu sotzialista de su Vietn\u00e0m de su Nord, cun su n\u00f9mene de sa Rep\u00f9blica Sotzialista de su Vietn\u00e0m, su 2 de tr\u00eculas de su 1976.\nSa gherra aiat causadu sa morte, segundu su guvernu de Hanoi, de una tzifra intre 2 e 5,7 milliones de persones, sa majoria de is cales tziviles; in prus de causare dannos ambientales mannos.\nPro sos Istados Unidos, su cunflitu aiat resurtadu \u00e8ssere sa gherra prus longa in ue mai si fiant bidos imboligados. Fiat n\u00e0schidu su sentidu de derrota o \"S\u00ecndrome de su Vietn\u00e0m\" in medas tzitadinos, chi si fiat refl\u00e8tidu in su mundu culturale e in s'ind\u00f9stria tzinematogr\u00e0fica, gasi comente in una torrada in segus de sa pol\u00ectica \u00e8stera fintzas a s'eletzione de Ronald Reagan a Presidente in su 1980."}
{"id": "20836", "revid": "10458", "url": "https://sc.wikipedia.org/wiki?curid=20836", "title": "Black Lives Matter", "text": "Black Lives Matter (BLM, literali in sardu \"Is Vidas Nieddas Important\") est unu movimentu ativista internatzionali, originau a\u00ecnturu de sa comunidadi afroamericana, impinnau in sa gherra contra a su ratzismu sotziopol\u00ecticu, cara a is personis nieddas. Black Lives Matter organizat in manera regulari manifestadas po protestai contra a is bociduras de is personis nieddas a banda de sa politzia e contra a chistionis prus mannas comenti profiladura ratziali, brutalidadi de sa politzia e disegalidadi ratziali in su sistema giur\u00ecdicu de is Stadus Aunius.\nIs ch\u00e8scias po sa morti de George Floyd in su 2020 ant torrau a donai s'atentzioni de is m\u00e8dias internatzionalis a su movimentu.\nSegundu sa stima de is espertus, BLM iat a podi essi su prus movimentu mannu in sa st\u00f2ria de is Stadus Aunius.\nSt\u00f2ria.\nIn su 2013, apustis de s'assolutzioni de George Zimmerman, chi iat sparau a s'afroamericanu de dexeseti annus Trayvon Martin su 26 friaxu 2012, bocendi-ddu, at incumentzau a cumparri in v\u00e0rius m\u00e8dias sotzialis s'hashtag #BlackLivesMatter, chi at donau or\u00ecgini a su movimentu om\u00f2nimu.\nBlack Lives Matter at otentu visibilidadi a livellu natzionali gr\u00e0tzias a is ch\u00e8scias suas me is arrugas apustis de sa morti de duus afroamericanus bocius de agentis de politzia, in su 2014: Michael Brown, chi at portau a abolotus in sa tzitadi de Ferguson, e Eric Garner, allupau de un'agenti in Noa York. De is \u00f9rtimus fueddus de custu \u00f9rtimu est b\u00e8nnia sa fr\u00e0sia famada \"I can't breathe\" (\"No potzu arrespirai\"), dif\u00f9ndida meda in custu tipu de ch\u00e8scias. De is ch\u00e8scias de Ferguson, is partetzipantis de su movimentu si funt aiunius a is manifestadas apustis de sa morti de medas \u00e0terus afroamericanus, bocius in atzionis de sa politzia o in s'interis de sa tenta in presoni. In s'istadi de su 2015, is ativistas de Black Lives Matter ant pigau parti a is arrexonus apitzus de is eletzionis presidentzialis me is Stadus Aunius de Am\u00e8rica de su 2016. Is creadoras de s'hashtag e is fundadoras de su movimentu, Alicia Garza, Patrisse Cullors e Opal Tometi, chi apartenint a sa comunidadi niedda, intra su 2014 e su 2016 ant spainau su progetu initziali insoru a un'arretza de prus de 30 arramas localis. Su movimentu de Black Lives Matter, comentisisiat, est unu grupu decentralizau, chena gerarchia formali. De su 25 maju 2020, dii de sa morti de George Floyd, in totu is Stadus Aunius e in \u00e0terus 3 continentis ddoi funt st\u00e8tias ch\u00e8scias paxiosas cun su coordinamentu de Black Lives Matter.\nS'opinioni generali apitzus de Black Lives Matter in mesu de sa populatzioni stadunidensa mudat meda intra is grupus \u00e8tnicus diferentis. In reatzioni a su movimentu est st\u00e8tia coniada sa fr\u00e0sia \"All Lives Matter\" (\"totus is vidas important\"), chi est st\u00e8tia criticada po disconnosci o disintendi su mess\u00e0giu chi su motu \"Black Lives Matter\" bolit comunicai. Apustis de su mortoxu de duus agentis de politzia me in Ferguson, est st\u00e8tiu creau s'hashtag #\"BlueLivesMatter\" po amparai a is membrus de is fortzas de s'\u00f2rdini. Unus cantu ativistas nieddus po is deretus tzivilis ant espressau disac\u00f2rdiu cun sa strategia de su movimentu opostu.\nBlack Lives Matter est st\u00e8tiu acusau de essi contra a sa politzia, e calincunu at postu in chistioni unas cantu stat\u00ecsticas presentadas de su movimentu. Cancu opositori creit chi Black Lives Matter s'iat a depi cuncentrai de prus apitzus de sa viol\u00e8ntzia intra-ratziali, o chi in s'incomintzu no si siat bastanti cuntzentrau apitzus de sa sorti de is f\u00e8minas nieddas. S'ex-s\u00ecndigu de New York Rudolph Giuliani at acusau BLM de ratzismu."}
{"id": "20837", "revid": "2404", "url": "https://sc.wikipedia.org/wiki?curid=20837", "title": "Gherra de Afganist\u00e0n (1979-1989)", "text": "Sa gherra in Afganist\u00e0n de su 1979-1989, a bortas inditada fintzas che a gherra sovi\u00e8ticu-afgana, est istada unu cunflitu acont\u00e8ssidu intre su 24 nadale de su 1979 e su 15 fre\u00e0rgiu de su 1989 in su territ\u00f2riu de s'Afganist\u00e0n, e chi at bidu contrapostas de unu cantone is fortzas armadas de sa Rep\u00f9blica Democr\u00e0tica de Afganist\u00e0n (RDA), poderadas dae unu cuntingente mannu de tropas de terra e de \u00e0ire de s'Unione Sovi\u00e8tica, e de s'\u00e0teru agrupamentos v\u00e0rios de gherrillieris afganos nodidos in s'imparis che a mujaheddin, apoderados materialmente e finantziariamente dae unu n\u00f9meru mannu de natziones \u00e8steras; sa gherra est cunsiderada parte de sa gherra frida aici comente fintzas sa prima fase de sa prus ampra gherra tzivile afgana.\nSu cunflitu aiat tentu cumintzu cun s'invasione de su paisu a banda dae is fortzas de s'Armada Rossa sovi\u00e8tica, intentzionadas a dep\u00f2nnere su presidente de sa RDA Hafizullah Amin pro ddu remplasare cun Babrak Karmal; s'interventu militare de s'URSS aiat provocadu una recrudescenza de sa gherr\u00ecllia afghana contra de su reg\u00ecmene de sa RDA, giai dae tempus isparghinada meda in su paisu: is cumbatentes mujaheddin, partzidos fileras v\u00e0rias e partidos intre issos e issos de manera chi pro totu sa durada de su cunflitu no aiant tentu mai una ghia unit\u00e0ria, aiant printzipiadu tando una campagna de gherr\u00ecllia longa a dannu de is fortzas sovi\u00e8ticu-afganas, contende subra su fatu de t\u00e8nnere is pala ammuntadas dae sos armamentos, dae is fruniduras e de s'ap\u00f2mpiu log\u00ecsticu chi ddi fiat dadu (de manera no ufitziale) dae natziones comente Istados Unidos, Pakist\u00e0n, Ir\u00e0n, Ar\u00e0bia Saudita, Cina e Regnu Unidu.\nA pustis de prus de noe annos de gherra, chi aiant provocadu destruiduras mannas meda a Afganist\u00e0n comente p\u00e8rdidas mannas de vidas tziviles, s'interventu sovi\u00e8ticu in sa gherra aiat tentu acabu cun unu retiru generale de is tropas su 15 fre\u00e0rgiu de su 1989, a pustis de sa firma de sos ac\u00f2rdios de Ginevra intre RDA e Pakist\u00e0n; is gherras intre mujaheddin e tropas guvernativas aiant sighidu in s'\u00e0mbitu de sa gherra tzivile afgana, fintzas a sa ruta de su guvernu de sa RDA in s'abrile de su 1992.\nEst postu in cumpar\u00e0ntzia dae unos cantos ist\u00f2ricos cun sa gherra de su Vietnam, sende chi si podet trassare unu parallelu cun su cunflitu intre Istados Unidos e Vietnam."}
{"id": "20838", "revid": "12712", "url": "https://sc.wikipedia.org/wiki?curid=20838", "title": "Pitaia", "text": "Sa Pitaia (fintzas Pitaya, Pitahaya) o frutu de su dragu est unu frutu de unas cantu genias de cactus de su g\u00e8niri \"Selenicereus\". Custus frutus ant tentu or\u00ecgini me in M\u00e8ssicu, Am\u00e8rica Centrali e Am\u00e8rica de su Sud ma oindii funt cultivaus fintzas in unus cantu paisus de s'\u00c0sia comenti Taiwan, Vietnam, Filipinas, Indon\u00e8sia e Mala\u00ecsia.\nVariedadis.\nIs variedadis prus comunas de Pitaia funt:\nMorfologia.\nIs arraxinas de su frutu de su dragu funt fibrosas e si svilupant in su terrinu pendi-pendi asuba de su cambu. Asuba de is spinas crescit unu frori chi assimbillat a su de \"Disocactus anguliger\". Is froris chi no arruint bessint frutus. Su frutu de su dragu est tundu-ovali mannu comenti un'avocado. Su colori de su pigiolu dipendit de sa variedadi. Totu sa peddi est prena de tzumbus chi parint scatas de dragu. Po custu, a su frutu ddi narant \"frutu de su dragu\".\nSu truncu est de forma triangulari, is spinas funt curtzas meda e agiumai no si biint, duncas su fundu si podit cunsiderai unu \"cactus chena spinas\". Is froris s'aberint in su cumintzu de s'interinada, candu is bucionis funt mannus prus o mancu 30 cm. Su fragu de is froris, chi si podit intendi candu in prena froridura, atirat su sitzimurreddu chi est respons\u00e0bili de s'impoddin\u00f2ngiu.\nProdutzioni.\nSu fundu si podit ponni po prantoni o s\u00e8mini. Crescit beni si su terrinu de impiantu est porosu (no ludosu), ricu de sust\u00e0ntzias nutritivas, arenosu, bastanti espostu a su soli e cun una temperadura intra 38 e 40\u00b0C. Su fundu donat frutu a s'edadi de 2 annus e arribat a sa produtzioni prena a 5 annus. Me is impiantus cumertzialis si podint ponni fintzas 1.100 - 1.350 fundus po \u00e8taru. In sa fasi de produtzioni prena podint produsi 20-30 tonnelladas po \u00e8taru.\nConsumu.\nSu frutu de su dragu bolit abertu po podi consumai sa purpa. Sa cunsist\u00e8ntzia de su frutu est a fitianu paragonada a unu kiwi po mori de su s\u00e8mini nieddu e tzacarrosu. Sa purpa tenit sabori durci e c\u00e0piu cal\u00f2ricu b\u00e0sciu. Su s\u00e8mini est \u00e0spidu e ricu de l\u00ecpidus, si papat impari cun sa purpa, ma bolit matziau poita ca est dif\u00eccili de martiri. Si podit consumai a manera simpri o impreau po supa, insalada, patatas fritas, gelatina, porridge de perlas (\"Helmipuuro\"), sucu e bevidas alcolicas, etc.\nMaladias.\nMaladias de truncu e frutus podint essi causadas de mugori, bat\u00e8rius, nematoda e virus. Tropu \u00e0cua podit fai arrui su frori e pudriai su frutu. Su bat\u00e8riu Xanthomonas campestris p\u00f9driat su truncu; su mugori Dothiorella podit strupiai su frutu. \u00c0teras genias connotas de mugori chi podint impestai sa pitaya incluint Botryosphaeria dothidea, Colletotrichum gloesporioides e Bipolaris cactivora."}
{"id": "20839", "revid": "12712", "url": "https://sc.wikipedia.org/wiki?curid=20839", "title": "Pitaya", "text": ""}
{"id": "20840", "revid": "12712", "url": "https://sc.wikipedia.org/wiki?curid=20840", "title": "Pitahaya", "text": ""}
{"id": "20841", "revid": "12712", "url": "https://sc.wikipedia.org/wiki?curid=20841", "title": "Frutu de su dragu", "text": ""}
{"id": "20842", "revid": "10458", "url": "https://sc.wikipedia.org/wiki?curid=20842", "title": "Qaem Shahr", "text": "Qaem Shahr (in farsi: \u0642\u0627\u0626\u0645\u200c\u0634\u0647\u0631)est su cabulogu e sa tzitade prus manna de su Shahrest\u0101n de Qaem Shahr, in sa prov\u00ecntzia iraniana de Mazandaran. Teniat, in su 2006, populatzione de unos 174.246 bividores."}
{"id": "20843", "revid": "2404", "url": "https://sc.wikipedia.org/wiki?curid=20843", "title": "Emblema de sa Rep\u00f9blica Sotzialista Sovi\u00e8tica Azera", "text": "S'emblema de sa Rep\u00f9blica Sotzialista Sovi\u00e8tica Azera fiat istadu ufitzialmente adotadu su 14 martzu de su 1937, e fiat impreadu a istemma ufitziale de s'istadu fintzas a su 1992, cando fiat costituida sa rep\u00f9blica indipendente de Azerbaigi\u00e0n, pesada a pustis de s'iscontzu de s'Unione Sovi\u00e8tica.\nParis giai totu sos istemmas de is rep\u00f9blicas sovi\u00e8ticas, fintzas su de sa Rep\u00f9blica Sotzialista Sovi\u00e8tica Azera s'ispirat in manera ladina a su de s'Unione Sovi\u00e8tica. Difatis si bi agatant riferimentos medas t\u00ecpicos de s'ar\u00e0ldica sotzialista: sa farche e marteddu, s'istedda ruja a chimbe puntas (rapresentende su dom\u00ecniu de su comunismu subra de is chimbe continentes), is riferimentos a sa produtividade agr\u00eccula (is ispigas de trigu e su cotone) subra de sa curnisa esterna. Particularidade de s'istemma est sa pompa petrol\u00ecfera posta in su primu pranu, unu riferimentu craru a is lutone abundantes de sa regione.\nDurante sa parten\u00e8ntzia sua a sa Rep\u00f9blica Sovi\u00e8tica Transcaucasica, sa Rep\u00f9blica Sovi\u00e8tica Azera aiat impreadu a emblema pr\u00f2piu ufitziale (aprovadu in su 1931) una versione ligeramente diferente; issa cunteniat difatis una mesaluna isteddada, posta subra sa farche e su marteddu, chi istaiant in pitzu de unu tratore in sa setzione tzentrale. Cun sa costitutzione de s'istatus de rep\u00f9blica sovi\u00e8tica aut\u00f2noma, tale istemma fiat modificadu in sa versione definitiva sua dae unu decretu ispetz\u00ecficu.\nIssa at a restare in impreu fintas a su 1992, cando at a b\u00e8nnere sostituidu dae su de sa rep\u00f9blica indipendente, pesada a pustis de s'isorvimentu de s'Unione Sovi\u00e8tica."}
{"id": "20844", "revid": "2404", "url": "https://sc.wikipedia.org/wiki?curid=20844", "title": "Bandera de sa Rep\u00f9blica Sotzialista Sovi\u00e8tica Azera", "text": "Sa bandera de sa rep\u00f9blica sotzialista sovi\u00e8tica azera fiat adotada sa prima borta in su 1921, fiat ruja cun is car\u00e0teres tzir\u00ecllicos \"\u0421\u0421\u0420\u0410\" (\"SSRA\").\nIn su 1937 fiat istadu agiuntu su s\u00ecmbulu doradu de sa farche e marteddu, in s'ungrone in artu a manca, cun suta iscritu in alfabetu latinu \"AzSSR\" intames de is car\u00e0teres tzir\u00ecllicos.\nUna de tres versiones de sa bandera fiat istada em\u00ectida in is annos baranta, cun is car\u00e0teres AzSSR remplasados cun is carateres tzir\u00ecllicos respetivos \u0410\u0437\u0421\u0421\u0420.\nS'\u00f9rtima versione de sa bandera fiat istada adotada dae sa RSS Azera su 7 santugaine 1952. Fiat sa bandera de s'Unione Sovi\u00e8tica cun una tiria biaita orizontale in b\u00e0sciu."}
{"id": "20845", "revid": "2404", "url": "https://sc.wikipedia.org/wiki?curid=20845", "title": "Innu de sa Rep\u00f9blica Sotzialista Sovi\u00e8tica Azera", "text": "S'innu de istadu de sa RSS Azera era s'innu natzionale de s'Azerbaigi\u00e0n cando fiat una rep\u00f9blica de s'Unione Sovi\u00e8tica, connota comente a RSS Azera.\nS'innu fiat usadu dae su 1944 a su 1992. Fiat istadu cumpostu dae Uzeyir Hajibeyov, chi aiat cumpostu fintzas sa Martza de s'Azerbaijan, s'atuale innu natzionale. Suleyman R\u00fcst\u0259m, S\u0259m\u0259d Vur\u011fun e H\u00fcseyn Arif aiant iscritu is versos chi fiant modificados in su 1978 pro bogare is riferimentos a Josif Stalin."}
{"id": "20846", "revid": "12712", "url": "https://sc.wikipedia.org/wiki?curid=20846", "title": "Nephelium lappaceum", "text": "Su rambut\u00e0n (\"Nephelium lappaceum\"), de sa l\u00ecngua malesa \"rambut\", \"pilu\") es un'\u00e0rburu tropicali de mannesa m\u00e8dia, origin\u00e0riu de su sud-est asi\u00e0ticu, de sa fam\u00eclia Sapindaceae.\nTenit unu lig\u00e0mini strintu cun \u00e0terus frutus tropicalis comenti su litchi, su longan (\"Dimocarpus longan\") e su mamoncillu (\"Melicoccus bijugatus\").\nIn Guatemala, El Salvador, Honduras, Costa Rica, Nicar\u00e0gua, Panam\u00e1, Brasile, Argentina, Per\u00f9, e Guayana Francesa ddi narant mam\u00f3n chino o lichas, mentris in M\u00e8ssicu e Ecuad\u00f2r est connotu comenti achotillo o rambut\u00e1n.\nOr\u00ecgini e distributzioni.\nOrigin\u00e0riu de su sud-est asi\u00e0ticu tropicali, forsis de s'arcip\u00e8lagu malaisianu, su rambut\u00e0n si prudusit in paisus v\u00e0rius de sa regioni. S'est spainau a partis de \u00c0sia, \u00c0frica, Oce\u00e0nia e Am\u00e8rica Centrali. Sa prus variedadi ampra de fundus, arestis e prantaus, s'agatat in Indon\u00e8sia e Mala\u00ecsia.\nA giru a giru de is de XIII e XV s\u00e8culus, is cumerciantis \u00e0rabus, chi ant fatu una parti de importu in su cum\u00e8rtziu in s'Otz\u00e8anu Indianu, ant introd\u00f9siu su rambut\u00e0n in Zanzibar e Pemba, in s'\u00c0frica Orientali. Is olandesus ant portau su rambut\u00e0n de is col\u00f2nias insoru me is Indias Orientalis Neerlandesas finas a Surinam in Sudam\u00e8rica. A pustis, ant postu a custu fundu is terras de costa b\u00e0scia de Col\u00f2mbia, Ecuador, Honduras, Costa Rica, Trinidad e Cuba. In su 1912, ant portau su rambut\u00e0n de s'Indon\u00e8sia a is Filipinas.\nAnt intentau de ddu fai intrai me is Stadus Aunius con s\u00e8mini importau de Java in su 1906, perou su fundu no at donau frutu, a s'incontr\u00e0riu de Puerto Rico.\nDescritzioni.\nEst un'\u00e0rburu vit\u00e0niu chi arribat a 12-20 metrus de artura. Is follas funt alternas e pinnudas, de 10-30 cm de longhesa, con 3-11 divisionis, d\u00f2nniuna de 5-15 cm de longhesa e 3-10cm de larghesa. Is froris funt piticus, 2-2,5 mm, no portant follixedda e nascint de una pannuga de 15-30 cm de longhesa.\nSu fundu podit essi: mascru, chena frutu; f\u00e8mina, chi fait frutu; o ambus (ermafroditu).\nSu frutu est una drupa ovali de 3-6cm de longhesa e 3-4 cm de larghesa e nascit in gudronis de 10-20. Sa peddi est arr\u00f9bia (pagu bortas, groga o colori de ar\u00e0ngiu) e est cobertu de spinas moddis.\nSu frutu portat una purpa arba e sutzosa, chi podit essi \u00e0cida o durci meda e melosa. s'\u00f9nicu s\u00e8mini, de colori marroni, est longu 2-3 cm. Me is Filipinas est arrustiu e papau, mancai siat fenerosu in cantidadis mannas."}
{"id": "20847", "revid": "12712", "url": "https://sc.wikipedia.org/wiki?curid=20847", "title": "Rambut\u00e0n", "text": ""}
{"id": "20848", "revid": "12712", "url": "https://sc.wikipedia.org/wiki?curid=20848", "title": "Rambutan", "text": ""}
{"id": "20850", "revid": "2404", "url": "https://sc.wikipedia.org/wiki?curid=20850", "title": "Regione ultraperif\u00e8rica", "text": "Sa de regione ultraperif\u00e8rica est una denumenatzione impreada dae s'Unione Europea pro f\u00e0ghere relatu a is regiones chi nde faghent parte ma sunt istesiadas dae su continente europeu. Custas regiones tenent unu cuntratu ispetz\u00ecficu pro neghe de dimensiones geogr\u00e0ficas e umanas e de s'isulamentu issoro. \nOrdinadas segundu parten\u00e8ntzia a sos istados membros sunt:\nS'imparis de custas regiones tenet 3,6 milliones de bividores e rapresentant una parte manna de su territ\u00f2riu mar\u00ectimu de s'Unione, chi cun 25 milliones de km\u00b2 \u00f2cupat sa prima posidura mundiale. In is regiones ultraperif\u00e8ricas s'\u00e8uro est sa moneda de cursu legale e sunt incl\u00f9idas in sa mapa de is billetus de su dinari. Si ddoe \u00e0plicat sa legislatzione de s'Unione, ma podent t\u00e8nnere carchi etzetzione motivada dae s'isulamentu issoro. Petzi in is regiones portughesas s'\u00e0plicant is tassas pro s'IVA.\nSa t\u00e0ula a sighire ammostat s'istatus giur\u00ecdicu europeu de is 9 regiones ultraperif\u00e8ricas.\nRegiones no incorporadas.\nNon tocat a cunf\u00f9ndere is regiones ultraperif\u00e8ricas cun \u00e0teras regiones ultramarinas no achiridas. Custas regiones sunt ammentuadas in s'ispetz\u00ecficu dae s'Unione Europea, sende chi tenent una relatzione ispetziale cun un'istadu membru, per\u00f2 no si ddoe \u00e0plicat sa legislatzione de s'Unione. Custas regiones sunt:\nIsceti Mayotte e Saint-Pierre e Miquelon sunt achiridas a sa zona \u00e8uro."}
{"id": "20851", "revid": "2404", "url": "https://sc.wikipedia.org/wiki?curid=20851", "title": "Ac\u00e0dia", "text": "S'Ac\u00e0dia (in frantzesu: \"Acadie\") est un'\u00e0rea de s'Am\u00e8rica setentrionale a longu de sa costera de s'Otz\u00e8anu Atl\u00e0nticu chi cumprendet is prov\u00ecntzias mar\u00ectimas de su C\u00e0nada (Noa Isc\u00f2tzia, Nou Brunswick e \u00ccsula de su Pr\u00ecntzipe Eduardu) e sa parte de su Qu\u00e9bec incl\u00f9ida in su C\u00e0nada frantzesu.\nS'or\u00ecgine de su n\u00f9mene Ac\u00e0dia si pessat potzat \u00e8ssere ligada a s'esploradore italianu Giovanni da Verrazzano, chi dd'aiat impreadu pro sa prima borta in su 1524 in lig\u00e0mene a sa regione grega de s'Arc\u00e0dia, terra de campura de bund\u00e0ntzia. Una \u00e0tera teoria ligat custu n\u00f9mene a su t\u00e8rmine de sa limba mi'kmaq \"algatig\" o \"larcadie\", chi sign\u00ecficat \"logu de campura\" o de sa limba malesita \"quoddy\", chi cheret n\u00e0rrere \"logu f\u00e8rtile\".\nIst\u00f2ria.\nS'atuale territ\u00f2riu de Noa Isc\u00f2tzia fiat colonizadu a prim\u00ectziu dae is frantzesos. Custos, portados dae su gentil\u00f2mine calvinista Pierre Dugua de Mons, acumpangiadu dae Samuel de Champlain aiant istabilidu sa capitale issoro in Port Royal in su 1605, ma sa col\u00f2nia si aiat d\u00e8pidu m\u00f2vere conca a Annapolis Royal in su 1610.\nIn su colare de sos annos 1620, su re C\u00e0ralu I de Inghilterra aiat imbiadu unu grupu de iscotzesos pro bi fundare una col\u00f2nia suta su n\u00f9mene de \"Nova Scotia\". Is primos colonos europeos de su territ\u00f2riu, connotos prus tardu che a acadianos, fiant istados is frantzesos de sa col\u00f2nia de Nova Frantza, chi aproliant mescamente de is regiones de Pleumartin e de Poitiers. Is frantzesos aiant pigadu su controllu de su territ\u00f2riu de is nadios mie'kmaqs cun sa fortza militare cara a su 1654, su re Luisi XIV aiat designadu Nicholas Denys a guvernadore de Ac\u00e0dia, totu cuntzedende\u00b7ddi is terras chi aiant cunfiscadu a is mie'kmaqs e is deretos subra s'isfrutamentu de is minerales chi si bi agataiant.\nS'Ac\u00e0dia fiat conchistada dae colonos inglesos in su 1698, ma fiat istada torrada a pigare dae is frantzesos a s'acabu de sa Gherra de Sutzessione Ispagnola e sa conchista fiat istada cunfirmada dae su Tratadu de Utrecht de su 1713.\nA pustis de sa firma de sa paghe cun sa Frantza, is inglesos aiant tz\u00e8didu su territ\u00f2riu a sa Frantza e sos iscotzesos aiant d\u00e8pidu abbandonare sa missione issoro in antis chi sa col\u00f2nia si poderet afortiare. Su casteddu frantzesu de Louisbourg fiat pigada dae is fortzas continentales brit\u00e0nnicu-americanas e, luego, fiat istada torradu a sa Frantza; a sa fine fiat torradu a r\u00f9ere in is manos de is brit\u00e0nnicos a pustis de sa conchista de su Qu\u00e9bec.\nIs inglesos aiant pret\u00e8ndidu chi is acadianos frantzesos giurarent fidelidade e promiterent cumb\u00e0tere de is frantzesos. Is tensiones fiant andadas aumentende e sas autoridades inglesas noas aiant multiplicadu sas angarias contra de sa populatzione. Ddie fiat proibidu de si cuntzentrare a bi\u00ecvere in n\u00f9meros artos in matessis distretos. In su 1755 su guvernadore inglesu aiat ordinadu de iscagiare 6.000 domos acadianas totu boghende\u00b7nde is bividores. Custu fatu aiat intzulladu un'emigratzione manna de sos acadianos, connotu suta su n\u00f9mene de \"grand d\u00e9rangement\" (triul\u00f2ngiu mannu). Unos cantos acadianos fiant istados disterrados a manu de is col\u00f2nias inglesas de sa costera esta de Am\u00e8rica (susetotus in Maine). \u00c0teros aiant torradu a agatare aprigu in Frantza, in Normandia. Gente de or\u00ecgine acadiana si nd'agatat fintzas in Louisiana, tando col\u00f2nia frantzesa.\nA prim\u00ectzios de su s\u00e8culu XIX is acadianos chi abarraiant s'agataiant in una cunditzione de poberesa e discuidu mannos. No esistiant istitutziones acadianas pr\u00f2pias e sa sola istitutzione in frantzesu fiat sa cr\u00e8sia cat\u00f2lica, cun rapresentates chi arribbaiant dae Qu\u00e9bec o deretu de Frantza. Petzi unas pagos biddas teniant iscolas e s'annestru fiat fidadu mescamente a maistros itinerantes.\nUna classe m\u00e8dia si diat formare a partire de sos annos 1860. Is cumb\u00e8nnidos natzionales acadianos fiant mantentos in manera intermitente a partire dae is annos 1881 cun difer\u00e8ntzia intre is comunidade v\u00e0rias.Cust'\u00e8poca de pigada de cuss\u00e8ntzia fiat caraterizada dae unu adelantu econ\u00f2micu e a s'organizatzione de istitutziones - iscolas in antis de totu - aut\u00f2ctonas e in limba frantzesa. \nDurante s'artziada de su movimentu de soberania de su Qu\u00e9bec in is annos 1960, is acadianos di fiant agatados div\u00ecdidos in is lutas lingu\u00ecsticas chi caraterizaiant sa vida pol\u00ectica de su C\u00e0anada de s'\u00e8poca, mancari susetotus fiant disconnotos (is prov\u00ecntzias in ue is acadianos bivent oe in die sunt de majoria angl\u00f2fona). Totu custu est de p\u00f2nnere in relatu cun un'istentu econ\u00f2micu in respetu a is bighinos de limba inglesa. Is movimentos identit\u00e0rios chi si diant a isvilupare in custa \u00e8poca fiant susetotus de bideas de manca e anticapitalistas. \nIntre sa fine de is annos 1970 fiat reconnotu un amparu efetivu e formale in antis dae su guvernu federale e a fatu de is guvernos de is prov\u00ecntzias v\u00e0rias in ue is acadianos biviant, favoressende pol\u00ecticas bil\u00ecngues (Nou Brunswick, \u00ccsula de su Pr\u00ecntzipe Eduardu e Terranoa-L\u00e0brador)."}
{"id": "20852", "revid": "7227", "url": "https://sc.wikipedia.org/wiki?curid=20852", "title": "Stoccolma", "text": ""}
{"id": "20854", "revid": "7227", "url": "https://sc.wikipedia.org/wiki?curid=20854", "title": "Grutas de Santu Micheli (Otieri)", "text": "Sas grutas de Santu Micheli sunt grutas de or\u00ecgine c\u00e0rsica chi s'agatant a sud de s'abitadu de Otieri, a pagos metros de s'ispidale tzivile.\nDepent su n\u00f9mene issoro a sa pres\u00e8ntzia antiga de unu logu de cultu minore dedicadu a s'arc\u00e0nghelu Micheli, chi bi fiat finas a su de XVIII s\u00e8culos.\nS'importu archeol\u00f2gicu de sas grutas est istadu evidentziadu sa prima borta dae s'arche\u00f2logu Antonio Taramelli a s'incumintzu de su de XX s\u00e8culos, cando b'at agatadu medas manufatos de fatura fine, mescamente tzer\u00e0micas, ligados a s'eneol\u00ecticu (naradu fintzas Neol\u00ecticu reghente sardu, 3.500-2.900 a.C.) e fintzas prus antigos, chi apartenent a sa cultura de Santu Ch\u00ecrigu. Sa tziviltade autora de custos manufatos est istada definida dae sos istudiosos de s'\u00f9rtimu pustisgherra \"tziviltade de Santu Micheli\" e, dae sos annos setanta a oe, cultura de Otieri.\nA pagos metros dae sas grutas bi nd'est un'\u00e0tera, prus minore, chi si mutit \"Gruta Mara\", in ue ant atzapadu \u00e0teros manufatos neol\u00ecticos (in s'ala arta de sa tzitade bi sunt unas \u00e0teras grutas de importu pro su chi pertocat a s'archeologia, che a cussas de su \"Carmelo\" e de \"Calaresu\").\nSas grutas de Santu Micheli, finas a sa fine de sos annos chimbanta, teniant una sala manna, chi per\u00f2 a pustis ant isp\u00e8rdidu pro f\u00e0ghere unu campu de f\u00f9balu (in ue oe b'est su parch\u00e8giu de s'ispidale)."}
{"id": "20861", "revid": "7227", "url": "https://sc.wikipedia.org/wiki?curid=20861", "title": "Museu de s'Istatu\u00e0ria Preist\u00f2rica Sarda", "text": "Su Menhir Museum - Museu de is Pedras Fitas o Museu de s'Istatu\u00e0ria Preist\u00f2rica Sarda, postu in su Palatzu Aymerich in su burgu de L\u00e0coni, est unu museu \u00f9nicu in sa tipologia sua pro more de sa colletzione rica sua de Ist\u00e0tuas-pedras fitas (fintzas ist\u00e0tuas-isteles) atzapadas in su territ\u00f2riu de L\u00e0coni, cun su primu acatamentu in su 1969.\nIst\u00f2ria de Palatzu Aymerich.\nSos Aymerich, l\u00f2mpidos in Sardigna in su 1323 paris a Alfonso De Aragona pro ocupare s'\u00ccsula, ant tentu unu ruolu de annotu in s'ist\u00f2ria locale, moderna e cuntempor\u00e0nea, determinende fatu-fatu sos acuntessimentos diferentes chi ant animadu custu territ\u00f2riu pro 500 annos. \nInauguradu in su 1846 comente resid\u00e8ntzia rurale de sos marchesos de L\u00e0coni, su Palatzu est un'es\u00e8mpiu ispantosu de istile neocl\u00e0ssicu, frutu de su progetu de s'otighentos de Gaetano Cima, architetu casteddaju chi li si depet sa realizatzione de su corpus n\u00f2bile, de sa fatzada de s'edif\u00ectziu e de sa capella palatina. Su corpus printzipale de s'edif\u00ectziu s'isvilupat in 3 pranos, e est caraterizadu dae sa fatzada printzipale, in istile neocl\u00e0ssicu t\u00ecpicu, partzida dae bentanas e curridores elegantes. \nA intro, in su \u201cpranu n\u00f2bile\u201d destinadu giai dae s'incumintzu a unu ruolu de ambiente de rapresent\u00e0ntzia, sunt galu vis\u00ecbiles cartas de muru pretziosas de s'\u00e8poca, realizadas dae sa tipografia frantzesa de primore Maison Dufour.\nSa superf\u00ectzie totale de su f\u00e0bbricu est de prus de 5.000 metros cuadrados, funtzionale a s'acumprimentu de totu sas fainas de cunservatzione e trasformatzione de sos produtos alimentares b\u00e8nnidos dae sos possedimentos agr\u00ecculos e dae sos allevamentos de su territ\u00f2riu.\nIst\u00f2ria de su Museu.\nIn su 1969 su Professore Enrico Atzeni at iscobertu sa prima Ist\u00e0tua-Perda fita sarda (Genna Arrele I). Dae cussu momentu sos acatamentos etzetzionales sunt sighidos pro annos e annos. \nS'istitutzione museale, inaugurada in su santandria de su 1996, in sos aposentos de su Palatzu Munitzipale, fraigadu in s'Otighentos, daiat isp\u00e0tziu a s'espositzione de 40 Ist\u00e0tuas b\u00e8nnidas dae su sartu de L\u00e0coni. \nA pustis de sa c\u00f2mpora de su Palatzu Aymerich fata dae su Comune de L\u00e0coni, e de su rest\u00e0uru fatu a pustis, in su 2010 ant inauguradu sa sede museale noa chi cumprendet, paris a sas Ist\u00e0tuas-Perdas fitas de L\u00e0coni, ist\u00e0tuas b\u00e8nnidas dae sos territ\u00f2rios de Santu Antoni Arruinas, \u00c0llai e Samugheo.\nEspositzione museale.\nS'Espositzione museale s'articulat in tres livellos e \u00f9ndighi salas a intro de su Palatzu Aymerich. A su pianu terra, in paris a sa billeteria e a sa butega de libros e ogetos, agatamus una prima espositzione de Pedras fitas, sa riprodutzione de una cava pro sa creatzione de sas Ist\u00e0tuas e sa Capella N\u00f2bile de sa fam\u00eclia Aymerich, restaurada dae pagu.\nSa b\u00ecsita sighit in sas cortes de foras de su palatzu, pro sighire a pustis in sas salas de su de duos pianos, in ue agatamus espostas sas Ist\u00e0tuas-Pedras fitas de su territ\u00f2riu e una colletzione de manufatos de importu mannu, parte de s'asciug\u00e0riu funer\u00e0riu de unos cantos interros de su Neol\u00ecticu e de sa prima edade de sos metallos, ligados a su matessi cuntestu de acatamentu de sas Pedras Fitas. \nIn su de unu pianu, imbetzes, su chi benit mutidu pianu n\u00f2bile, podimus ammirare sas cartas de muros de s'Otighentos de sa manifatura Joseph Dufour. Sas salas chi abarrant de custu livellu sunt, in dies de oe, sede de mustras tempor\u00e0neas de interessu mannu. "}
{"id": "20863", "revid": "12712", "url": "https://sc.wikipedia.org/wiki?curid=20863", "title": "Wonder Woman", "text": "Wonder Woman, chi ddi narant Diana Prince de n\u00f2mine umanu, est unu person\u00e0giu de fumetu publicadu dae DC Comics. Est istada creada dae su psic\u00f2logu William Moulton Marston e dae su disinnadore Harry G. Peters in su 1941. Su person\u00e0giu est unu de is membros fundadores de sa Lega de sa Giust\u00ectzia."}
{"id": "20864", "revid": "12712", "url": "https://sc.wikipedia.org/wiki?curid=20864", "title": "Star Wars", "text": "Star Wars (Gherras istellares) est una franch\u00ectzia creada dae George Lucas, chi s'isvilupat dae una parist\u00f2ria tzinematogr\u00e0fica cumentzada in su 1977 cun sa pell\u00eccula Star Wars, suta-tidulada apustis \"Episode IV - A New Hope\" (\"Epis\u00f2diu IV - Un'isperu nou\").\nA su primu film sunt sighidas duas \u00e0teras pell\u00ecculas, distribuidas tres annos a tesu s'una dae s'\u00e0tera: \"Star Wars: Episode V - The Empire Strikes Back\" (\"S'Imperu torrat a corfire\", 1980) e \"Star Wars: Episode VI - Return of the Jedi\" (\"Sa furriada de su Jedi\", 1983).\nCustos tres film costituint sa chi ddi narant \"trilogia originale\". S\u00e8ighi annos a pustis de s'essida de s'\u00f9rtimu film, Lucas aiat detz\u00ecdidu de filmare una trilogia precuela, assentada dae \"Star Wars: Episode I - The Phantom Menace\" (\"Sa minetza pant\u00e0sima\", 1999), \"Star Wars: Episode II - Attack of the Clones\" (S'atacu de is clones, 2002) e \"Star Wars: Episode III - Revenge of the Sith\" (Sa veng\u00e0ntzia de is Sith, 2005).\nIn su 2012 The Walt Disney Company at comporadu is deretos de sa s\u00e8rie e at incumentzadu sa produtzione de una trilogia secuela cun \"Star Wars: The Force Awakens\" (\"S'ischidada de sa Fortza\", 2015), \"Star Wars: The Last Jedi\" (\"Is \u00f9rtimos Jedi\", 2017) e \"Star Wars: The Rise of Skywalker\" (S'artziada de Skywalker, 2019).\nDdoe at fintzas una s\u00e8rie Anthology chi includet \"Rogue One: A Star Wars Story\" (\"Rogue One: una parist\u00f2ria de gherras istellares\", 2016) e Solo: A Star Wars Story (\"Solo: una parist\u00f2ria de gherras istellares\", 2018)."}
{"id": "21142", "revid": "7227", "url": "https://sc.wikipedia.org/wiki?curid=21142", "title": "Museu de is Pedras Fitas de L\u00e0coni", "text": ""}
{"id": "21143", "revid": "7227", "url": "https://sc.wikipedia.org/wiki?curid=21143", "title": "Museu Nivola", "text": "Su Museu Nivola est unu museu sardu, dedicadu a s'artista Antine Nivola e gestidu dae sa fundatzione intitulada a issu.\nSa sede sua est in Orane, in ue s'artista est n\u00e0schidu, in su chi in antis fiat su sabunad\u00f2rgiu antigu de carrera Gonare. Su museu est dedicadu a s'espositzione de prus de 200 \u00f2peras suas, intre isculturas e pinturas.\nIst\u00f2ria.\nSu sabunad\u00f2rgiu antigu de Orane, postu in su tretu prus arta de sa bidda, est istadu restauradu dae sos architetos Peter Chermayeff e Umberto Floris cun sa punna de istrangiare su museu inauguradu in su 1995. S'edif\u00ectziu est a pranta retangulare, cun coberta a tzimbranas e caraterizadu dae medas aberturas archivoltadas, chi faghent in manera chi s'internu siat luminosu. In foras si podent b\u00ecdere una corte impedrada, una funtana e sa canaledda pro s'iscolu de s'abba.\nSu museu est n\u00e0schidu in su 1994, pagos annos a pustis de sa morte de Antine Nivola (1911 \u2013 1988), e dae tando at sighidu a s'ismanniare. Sa colletzione permanente podet bantare ch\u00e8ntinas de \u00f2peras iscult\u00f2reas e gr\u00e0ficas de Nivola, chi at giogadu unu ruolu \u00f9nicu in su modernismu de su de XX s\u00e8culos, traballende a curtzu meda a sos architetos.\nIn paris a s'\u00f2pera de Nivola, su museu istr\u00e0ngiat mustras temporales atzentradas pro sa parte manna in su raportu intre s'arte, s'architetura e su paes\u00e0giu, cun unu focus ispetziale in subra de artistas e movimentos serentes a Nivola, chi teniat comente amigos a Le Corbusier, Jackson Pollock, Saul Steinberg, Willem de Kooning, Alexander Calder e medas \u00e0teros protagonistas de s'arte de su modernismu.\nSa Colletzione.\nSu Museu cunservat sa colletzione de sas \u00f2peras de Antine Nivola prus manna e de importu prus mannu de su mundu, cun prus de 200 \u00f2peras intre isculturas e pinturas ot\u00e8nnidas pro m\u00e8diu de donatziones diferentes. S'iss\u00e8beru initziale, fatu dae sa viuda de s'artista Ruth Guggenheim, at privilegiadu s'\u00f2pera iscult\u00f2rea de Nivola e mescamente sa fase finale de s'\u00e0ndala art\u00ecstica sua, caraterizada dae una torrada a s'istatu\u00e0ria \u2013 cun sa s\u00e8rie de sas \"Mamas\" e de sas \"Viudas\" \u2013 e a sos materiales n\u00f2biles de s'iscultura traditzionale.\nA custu n\u00f9cleu, a pustis, si sunt annantos unu grupu de \u00f2peras minores in terr\u00e0llia creadas in sos annos Sessanta e Setanta (\"Letos, Marinas, Piscinas\"), unos cantos traballos in lamiera segada e modellada de sos annos Chimbanta (\"Antepassados\"), un'iss\u00e8beru de sa produtzione pit\u00f2rica e medas mollos pro progetos p\u00f9blicos de \u00e8pocas diferentes (annotos realizados cun su \"sandcasting\" e mollos tridimensionales pro monumentos, in ghisu e \u00e0teros materiales). Su museu tenent fintzas una regorta de \u00f2peras gr\u00e0ficas, espostas a rotatzione.\nS'Architetura.\nSu museu naschet in su 1995 dae sa ristruturatzione, fata sighende su progetu de Peter Chermayeff e Umberto Floris, de su sabunad\u00f2rgiu betzu de Orane, caru a Nivola ca fiat unu logu-s\u00ecmbulu de sa bida comunit\u00e0ria antiga de sa bidda. Postu in una positzione panor\u00e0mica, in subra de unu montigru, tenet a intro de sa corte sua sa bena connota comente \"Su C\u00e0ntaru\".\nIn su 2004 sos isp\u00e0tzios espositivos los ant ismanniados cun su f\u00e0bbricu, in s'\u00e0rea birde sutastante a su sabunad\u00f2rgiu, de unu padillione disegnadu torra dae Chermayeff e, in su primu momentu, destinadu a cunt\u00e8nnere sos \"sandcasts\". In fines, in su 2012, a pustis de unu cuncursu internatzionale bintu dae Gianfranco Crisci, su cumplessu est istadu integradu dae s'annanta de un'istrutura noa, sa de tres, manna meda e cun un'ala interrada, posta in fundu a sa partza panor\u00e0mica in ue b'at su sabunad\u00f2rgiu e ligada a cussu dae un'iscala interna.\nSos tres corpos de su museu si caraterizant pro ideales architet\u00f2nicos diferentes: cando chi su sabunad\u00f2rgiu betzu agiornat e dat una funtzione noa a un'isp\u00e0tziu preesistente de impiantu basilicale cun cobertura a tzimbranas e ventanas tzentinadas mannas meda, su padillione de suta cumbinat su blocu de s'esternu, coronadu dae una cobertura a shed, cun arcadas mannas chi partzint in tres s'internu sighende su ritmu de sas \u00e0reas cun ventanas de su sabunad\u00f2rgiu. S'ismanniamentu de Crisci, in fines, ponet in s'achirrada de su montigru una s\u00e8rie articulada de vol\u00f9menes regulares, dinamizados dae geometrias tortas.\nSa pratza in su tzentru de su cumplessu, rugradu dae una riga de abba chi benit dae su c\u00e0ntaru antigu e chi est a cara a su panorama ammajadore de sa badde, est paris cun su parcu un'elementu crae de s'insediamentu museale e, che a custu, istr\u00e0ngiat unas cantas isculturas.\nIn su 2009 ant inauguradu su parcu chi ingh\u00ecriat su museu e chi, pro m\u00e8diu de iscalas e terratzamentos, nde collegat sos padilliones postos a livellos diferentes. In su parcu si podent b\u00ecdere unas cantas isculturas e una funtana monumentale disinnada dae Antine Nivola."}
{"id": "21149", "revid": "12712", "url": "https://sc.wikipedia.org/wiki?curid=21149", "title": "Dii internatzionali de is mancosus", "text": "Sa dii internatzionali de is mancosus est un'acuntessimentu internatzionali tzelebrau d\u00f2nnia annu su 13 de austu. Est st\u00e8tiu istabil\u00e8ssiu a manera ofitziali de su tz\u00ecrculu \"Lefthanders International\" in su 1992, mancai sa matessi dii ddoi fessit giai un'afussioni pretzisa giai de su 1973 (in unu per\u00ecodu innui sa cultura pobulari no atzet\u00e0t a discansu s'idea chi essi mancosu fessit cosa normali). S'\u00e0nimu de sa dii est su de spainai su connoscimentu de sa lateralizadura prus pagu dif\u00f9ndida intra sa populatzioni e is cunsigh\u00e8ntzias suas, siat positivas siat incumbenientis, ligadas a sa vida di\u00e0ria. Unus cantu eventus currelaus a sa dii sp\u00e0inant su connoscimentu de ainas e trastus progetaus po mancosus, cun atentu mannu po cussus po pipius.\nS'afussioni est festada in paisus meda de su mundu. In su solu Rennu Auniu, po esempru, si funt arregistraus unus binti eventus regionalis. In calincunu de issus, unus cantu pub serbiant a is fitianus comenti chi fessint mancosus, a s'incontr\u00e0riu de cantu acuntessit de s\u00f2litu. In \u00e0teras esposiduras is d\u00e8strinus podiant proai ainas e trastus progetaus po sa manu manca, bortendi aici sa costum\u00e0ntzia."}
{"id": "21150", "revid": "2404", "url": "https://sc.wikipedia.org/wiki?curid=21150", "title": "Organizatzione Gladio", "text": "S'organizatzione Gladio est istada un'organizatzione paramilitare chi partenet a sa rete internatzionale Stay-behind (\u00ababarra a segus\u00bb), chi in It\u00e0lia pigat su n\u00f9mene de Gladio. Prom\u00f2vida dae sa Central Intelligence Agency in s'\u00e0mbitu de s'operatzione Gladio, organizada pro cuntrastare una invasione poss\u00ecbile in s'Europa otzidentale a banda de s'Unione Sovi\u00e8tica e de is istadoschi adilliant a su Patu de Vars\u00e0via, ma in piessignu de sa no-alliniada Jugosl\u00e0via de Tito, a traessu de atos de sagrastu, gherra psicol\u00f2gica e gherr\u00ecllia a palas de i l\u00ecnias inimigas, cun sa collaboratzione de is serv\u00ectzios segretos e de unas \u00e0teras istruturas.\nIn cuncretu su printzipale per\u00ecgulu pro su blocu otzidentale e pro s'It\u00e0lia fiat rapresentadu non tantis dae s'Unione Sovi\u00e8tica e dae sos istados de su Patu de Vars\u00e0via, prusaprestu de sa Jugosl\u00e0via neutrale cumandada dae su meressallu Josip Broz Tito, chi giai dae su 1943 miraiat in manera cuncreta a s'ispaniadura de su dom\u00ecniu suo invadende sa l\u00e0cana orientale italiana pro conchistare sa Ven\u00e8tzia Giulia e maschetotu Trieste.\nMancari in It\u00e0lia Gladio siat propriamente impreadu in relatu a sa Stay-behind italiana ebbia (o, segundu unos cantos, sa printzipale e de durada prus longa intre stay-behind v\u00e0rias chi aiant operadu in It\u00e0lia), su tr\u00e8mene est istadu aplicadu dae s'imprenta fintzas pro unas \u00e0teras operatziones de tipu Stay-behind, in cantu parte de s'operatzione Gladio. Durante sa gherra frida, agiomai totu sos Istados de s'Europa otzidentale aiant organizadu retzas Stay-behind.\nS'esist\u00e8ntzia de Gladio, suspetada fintzas dae sas isc\u00f2biaduras ap\u00f2rridas in su 1984 de s'ex membru de su grupu neofascista Ordine Nuovo Vincenzo Vinciguerra durante su protzessu suo, fiat istada reconnota dae su Presidente de su Cuss\u00ecgiu italianu Giulio Andreotti su 24 de santugaine de su 1990, chi aiat faeddadu de un'\u00abistrutura de informatzione, resposta e amparu\u00bb.\nFrancesco Cossiga, chi aiat tentu, durante su per\u00ecodu cando fiat sutasegret\u00e0riu a sa defensa, sa d\u00e8lega a sa subraintend\u00e8ntzia de Gladio, e fatu\u00b7fatu inditadu che a unu de is fundadores, aiat afirmadu in su 2008 chi \u00abis babbos de Gladio sunt istados Aldo Moro, Paolo Emilio Taviani, Gaetano Martino e is generales Musco e De Lorenzo, cabos de su Sifar. Deo fia unu amministradore minore\u00bb. Aiat afirmadu gasi puru ca \u00abis \u00f2mines de Gladio fiant ex-partesanos. Fiat proibidu arrolare mon\u00e0rchicos, fascistas o fintzas petzi parentes de fascistas: un'ufitziale de cumplementu fiat istadu cassadu a pustis de sa coja sua cun sa f\u00ecgia de unu dirigente MSI. Giai totus fiant atzionistas, sotzialistas, lamalfianos\u00bb"}
{"id": "21155", "revid": "2404", "url": "https://sc.wikipedia.org/wiki?curid=21155", "title": "Gherra de Afganist\u00e0n (2001-sighende)", "text": "S'atuale gherra de Afganist\u00e0n, comintzada su 7 de santugaine de su 2001, est unu cunflitu armadu inghitzadu a cunsighidu de is disamistades acapiadas a s'invasione de su territ\u00f2riu controlladu dae is talebanos, a banda de is grupos afganos de s'Alli\u00e0ntzia de su Norte chi ddi fiant inimigos, mentras chi sos Istados Unidos e sa NATO fruniant, in sa fase de comintzu, suportu t\u00e0ticu, a\u00e8reu e log\u00ecsticu. In sa segunda fase, a pustis de sa conchista de Kabul, is tropas otzidentales, cun is istadunidensas e brit\u00e0nnicas a c\u00e0budu, ant ammanniadu sa pres\u00e8ntzia issoro fintzas a livellu territoriale pro sustentare su guvernu afganu nou, in sa chi diat pigare n\u00f9mene de Operatzione Enduring Freedom.\nS'amministratzione Bush at giustificadu s'invasione de s'Afganist\u00e0n, in s'\u00e0mbitu de sa gherra a su terrorismu, sighida a sos atentados de su 11 cabudanni 2001, cun sa fine de iscagiare al-Qaida e de cassare o bochire Osama bin Laden, denneghende a s'organizatzione terror\u00ecstica sa possibilidade de tzirculare liberamente in intro de s'Afganist\u00e0n a traessu de sa bogadura de su reg\u00ecmene talebanu. Deghe annos a pustis de s'invasione, su 2 de maju de su 2011, is fortzas istadunidensas ant giutu una currera in Abbottabad, a curtzu de Islamabad in Pakist\u00e0n, ochende, in su cuadorju suo, su leader de al-Qaida, Osama Bin Laden.\nPartende dae s'invasione de s'Ir\u00e0q de su 2003, sa gherra in Afganist\u00e0n at p\u00e8rdidu prioridade intre de is obietivos de s'amministratzione de Istados Unidos, torrende\u00b7dda a guadangiare petzi a fatu de su 2009 suta de s'amministratzione Obama. Partende dae su 2015, s'operatzione de sa NATO ISAF est istada remplasada dae s'Operatzione Assust\u00e8niu Resolutu, in s'intentu de sighire a agiudare a su guvernu afganu cun unu n\u00f9meru prus minore de tropas, in su cuntestu de un'aumentu de sas ofensivas de is talebanos.\nIn su mese de maju de su 2021 est aviadu su retiru dae Afganist\u00e0n de is \u00f9rtimas tropas istadunidensas e de s'alli\u00e0ntzia NATO. In paris tempus cun su retiru, is fortzas talebanas aiant afiladu atacos in diversas \u00e0reas de su Paisu, torrende\u00b7nde a conchistare su chirru setentrionale e sa capitale, Kabul.\nCuntestu.\nSa prima desistabilizatzione pol\u00ectica in Afganist\u00e0n fiat istada sa depositzione su gurrei Zahir Shah a banda de su fradile Muhammad Dawud Khan in su corpu de istadu afganu de su 1973. Dawud Khan aiat taballadu de primu ministru dae su 1953 e aiat prom\u00f2vidu sa modernizatzione econ\u00f2mica, s'emantzipatzione de is f\u00e8minas e su natzionalismu pashtu. Custu fatu \u00f9rtimu costituiat una minetza pro su guvernu de su Pakist\u00e0n, in cunflitu cun su p\u00f2pulu pashtu a intro de is fronteras cosa sua. A metade de sos annos setanta, su primu ministru pakistanu Zulfikar Ali Bhutto aiat comintzadu a intzullare a is cabos islamistas afganos, comente Burhanuddin Rabbani e Gulbuddin Hekmatyar a si nche pesare in contras de su r\u00e8gimene. In su 1978, Dawud Khan fiat bochidu durante sa rivolutzione Saur ghiada dae su Partidu Democr\u00e0ticu Populare de Afganist\u00e0n (PDPA, partidu apoderadu dae s'Unione Sovi\u00e8tica), fintzas a tando alliadu suo a su guvernu. Su PDPA aiat batidu una trasformatzione sotzialista pro m\u00e8diu de s'abolitzione de is cojas cumbinadas, sa promotzione de s'alfabetizatzione massitza e sa riforma de sa propiedade de sa terra. Custu aiat criadu unu cunflitu cun s'\u00f2rdine tribale traditzionale e aiat provocadu s'opositzione in is zonas rurales. Sa reprimidura de su PDPA aiat portadu a una rebellia aberta. Su PDPA si fiat indebilitadu pro neghe de unu corpu de istadu internu su 11 de cabudanni de su 1979 cando Hafizullah Amin aiat dispatzadu su presidente Nur Muhammad Taraki. S'Unione Sovi\u00e8tica, profetende de sa dibilesa de su PDPA e fiat interv\u00e8nnida militarmente tres meses a pustis pro dep\u00f2nnere Amin e ddoe s\u00e8tzire una cambarada de su PDPA ghiada dae Babrak Karmal.\nInvasione sovi\u00e8tica.\nIs fortzas sovi\u00e8ticas aiant inv\u00e0didu su territ\u00f2riu de s'istadu su mese de nadale de su 1979. Custu fatu aiat atzitzadu is rivales suos in sa Gherra Frida, chi beniant tando a \u00e8ssere Istados Unidos, Pakist\u00e0n, Ar\u00e0bia Saudita e Cina, chi aiant inghitzadu a donare agiudu a is rebeldes (is mujahidines, de ideologia jihadista) de manera chi gherrarent contra de sa Rep\u00f9blica Democr\u00e0tica de Afganist\u00e0n, apoderada dae is sovi\u00e8ticos. A s'imbesse de su guvernu seculare e sotzialista, chi controllaiat is tzitades, is mujahidines dominaiant is zonas rurales. Sa CIA aiat traballadu in manera istrinta cun is serv\u00ectzios de intelligh\u00e8ntzia pakistanos pro aberrere canales de ap\u00f2giu istr\u00e0ngiu a is mujahidines. Sa gherra puru aiat atiradu volunt\u00e0rios \u00e0rabos, connotos a pustis che a \"\u00e0rabos afganos\" (intre chie Osama bin Laden).\nA pustis de s'iscontzu de s'Unione Sovi\u00e8tica.\nA pustis de su retiru de s'es\u00e8rtzitu sovi\u00e8ticu dae Afganist\u00e0n su mese de maju de su 1989, su r\u00e8gimene de su PDPA aiat p\u00f2didu aguantare fintzas a su 1992, cando, a pustis de s'iscontzu de s'Unione Sovi\u00e8tica su reg\u00ecmene comunista fiat abarradu chentza de apoderadura e su generale uzbecu Abdul Rashid Dostum aiat disertadu. Depostu su guvernu sotzialista, is sennores de sa gherra, intre chie unos cantos islamistas, aiant comintzadu a gherrare pro ot\u00e8nnere pro su podere.\nSennores de sa gherra.\nIn su 1992 su cabu islamista Burhanuddin Rabbani fiat fatu ufitzialmente presidente de s'Istadu Isl\u00e0micu de Afganist\u00e0n, ma aiat d\u00e8pidu gherrare contra de \u00e0teros sennores de sa gherra pro su controllu de Kabul. A sa fine de su 1994 su Ministru de sa Defensa de Rabbani, Ahmad Shah Massoud, fiat res\u00e8ssidu a intrare a Kabul e aiat acabadu faghende unos cantos massacros in sa capitale. Massoud aiat intentadu de cumintzare unu protzessu pol\u00ecticu natzionale cun s'obietivu de afortigare su paisu. \u00c0teros sennores de sa gherra, aiant sighidu mantenende is feos issoro.\nIn su 1994 Mohammed Omar, unu membru de is mujahidines chi aiat retzidu annestru in una madrasa pakistana, fiat torradu a Kandahar e aiat formadu su movimentu talebanu. Is sighidores suos fiant istudiantes religiosos chi intentaiant de acabare cun is sennores de sa gherra peri un'aderimentu istrintu a sa lege isl\u00e0mica (Sharia). In su mese de santandria de su 1994, is talibanos aiant conchistadu totu sa prov\u00ecntzia de Kandahar e aiant refudadu s'oferta de su guvernu de s'unire a unu guvernu de coalitzione. In su 1995 aiant cumintzadu s'ofensiva conca a Kabul.\nIstadu isl\u00e0micu Afganu contras Talebanos.\nIs primas vit\u00f2rias de is talebanos in su 1994 fiant istadas sighidas dae una nera de derrotas mannas. Su Pakist\u00e0n aiat frunidu un'apderadura forte a is talebanos. Analistas comente Amin Saikal aiant descritu su grupu che a fortza de rapresentatzione de sos inter\u00e8ssios regionales de su Pakist\u00e0n, cosa chi is talibans ant negadu. Is talibans aiant comintzadu a bombardare Kabul a cumintzu de 1995, ma no fiant res\u00e8ssidu dda conchistare.\nSu 27 de cabudanni de su 1996 is talebanos, cun s'ap\u00f2giu militare de su Pakist\u00e0n e s'ap\u00f2giu finantzi\u00e0riu de s'Ar\u00e0bia Saudita, aiat pigadu possessu de Kabul e aiant fundadu s'Emiradu Isl\u00e0micu de Afganist\u00e0n. Aiant aici impostu s'interpretatzione fundamentalista issoro de s'Islam in is territ\u00f2rios suta su controllu issoro, comente pro esempru, emitende bandos chi proibiant a is f\u00e8minas de traballare foras de domo, andare a iscola o essire dae domo chi no acumpangiadas dae unu familiare mascru. Segundu s'espertu pakistanu Ahmed Rashid, \"intre 1994 e 1999, s'istimat chi intre 80.000 e 100.000 pakistanos si fiant formados e aiant gherradu in s'Afganist\u00e0n\" a costadu de is talebanos.\nIs antigos inimigos aiant creadu unu \"fronte unidu\" contra de is talebanos, connotu comente Alli\u00e0ntzia de su Norte. Su fronte unidu incluiat a fortzas tagicas (ghiados dae Massoud), fortzas uzbecas (ghiadas dae Dostum) e fintzas grupos de hazaras e fortzas pashtu suta sa diretzione de cumandantes comente Abdul Haq e Haji Abdul Qadir. Ambos aiant cuncordadu de traballare imparis cun su re afganu esiliadu Zahir Shah. S'Alli\u00e0ntzia de su Norte aiat retzidu grados v\u00e0rios de ap\u00f2giu dae R\u00f9ssia, Ir\u00e0n, Tagikist\u00e0n e \u00ccndia. Is talebanos per\u00f2 aiant conchistadu Mazar-i Sharif, sa de bator tzitades prus mannas de Afganist\u00e0n, in su 1998 e aiant mandadu Dostum a s'es\u00ecliu.\nSu cunflitu fiat istadu tostu meda. Segundu is Natziones Unidas (ONU) mentras chi is talebanos intentaiant afortigare su controllu subra su norte e s'ovest de s'Afganist\u00e0n, cumm\u00ectiant massacros sistem\u00e0ticos contra tziviles. Funtzion\u00e0rios de is Natziones Unidas aiant decraradu chi fiant istados fatos \"15 massacros\" intre su 1996 e su 2001, massimamente in contras de isciitas hazaras. Unu resposta a s'esecutzione de 3.000 presoneris talebanos a banda de su generale uzbecu Abdul Malik Pahlawan in su 1997, is talibans aiant esecutadu unos 4.000 tziviles a pustis de pigare Mazar-e Sharif in su 1998.\nSa brigada 055 de Bin Laden fiat istada respons\u00e0bile de is bochiduras massitzas de tziviles afganos. Su raportu de is Natziones Unidas tzitat testimonias presentziales dae medas biddas chi descrient ca is \"gherradores \u00e0rabos portaiant lepas longas chi s'usaiant pro degollare e iscorjiare sa gente\".\nIn su 2001 is talebanos controllaiant unu 90% de s'Afganist\u00e0n, cun s'Alli\u00e0ntzia de su Norte alindada a s'estremu nord-estu de su paisu. Is cumbatas a costadu de is fortzas talebanas aiant contadu intre 28.000 e 30.000 pakistanos (in generale pashtus) e intre 2.000-3.000 militantes de Al-Qaeda. Raportos de Human Rights Watch naraiant chi gherraiant in s'Afganist\u00e0n sordados regulares, mescamente de su corpus de frontera pakistanu, ma fintzas de s'es\u00e8rtzitu chi fruniant apoderadura dereta in sa cumbata.\nAtacos a sas Turres Gemellas.\nA pustis de sos atentados a is Turres Gemellas de s'annu 2001, su tando presidente de Istados Unidos, George W. Bush, aiat em\u00ectidu un'ultimatum a is talebanos pro intregare Osama bin Laden e \"tancare luegus totu is campos de annestru terrorista, intregare totu is terroristas e is partid\u00e0rios issoro e dare a sos Istados Unidos prenu atzessu a is campos de annestru terrorista proddos aberiguare\". Osama bin Laden fiat amparadu dae is leges traditzionales de s'osped\u00e0giu pashtu. Is talebanos aiant cundennadu publicamente is atacos de su 11 de cabudanni.\nA pustis de s'invasione de sos Istados Unidos, is talebanos aiant dimandadu prus de una borta una ispriculadura e sa boluntade de intregare Osama bin Laden a unu de tres paisos de manera chi esseret protzessadu in manera d\u00e8pida. Is Istados Unidos si fiant negados e aiant sighidu is bombardamentos contra de s'aeroportu de Kabul e \u00e0teras tzitades. Haji Abdul Kabir, sa de tres personalidades prus poderosa de su reg\u00ecmene talebanu, aiat naradu a is giornalistas: \"Chi si proat a is talibans ca Osama bin Laden est implicadu, diamus \u00e8ssere dispostos a dd'intregare a unu de tres paisos\". In una reunione de su 15 de santugaine de su 2001 in Islamabad, Wakil Ahmed Muttawakil, ministru de Af\u00e0rios \u00c8steros de s'Afganist\u00e0n, aiat of\u00e8rridu Osama bin Laden a sa intrega de s'Organizatzione de Cooperatzione Isl\u00e0mica (OIC) pro \u00e8ssere giuigadu pro sos atacos terroristas de su 11 de cabudanni, renuntziende a sa cunditzione chi sos Istados Unidos frunirent proas de sa partetzipatzione de Osama bin Laden a sos atacos.\nInvasione de su 2001.\nLuegus a pustis de sos atacos de su 11 de cabudanni, su generale Tommy Franks, generale a su cumandu tzentrale (CENTCOM), aiat propostu a su presidente George W. Bush e a su secret\u00e0riu de defensa Donald Rumsfeld chi sos Istados Unidos invadirent s'Afganist\u00e0n cun una fortza cunventzionale de 60.000 efetivos, pr\u00e8via preparatzione de ses meses. Rumsfeld e Bush timiant chi un'invasione cunventzionale de s'Afganist\u00e0n podiat no \u00e8ssere profetosa, aici comente fiat sutz\u00e8didu a is sovi\u00e8ticos dae su 1979 e a is brit\u00e0nnicos in su 1842. Rumsfeld aiat refudadu su pranu de Franks, narende \"Ch\u00e8rgio \u00f2mines a terra como!\". Franks fiat torradu s'incr\u00e0s cun unu pranu chi usaiat is Fortzas Ispetziales de Istados Unidos. Su 26 de cabudanni de su 2001, b\u00ecndighi dies a pustis de s'atacu de su 11 de cabudanni, is Istados Unidos aiant introd\u00f9idu a iscusi membros de sa Divisione de Atividades Ispetziales de sa CIA ghiada dae Gary Schroen in Afganist\u00e0n, formende s'Iscuadra de Lig\u00e0mene de su Norte de s'Afganist\u00e0n, chi si diant unire a s'Alli\u00e0ntzia de su Norte che a parte de sa \"Task Force Dagger\".\nDuas chidas a pustis, sa Task Fortzo Dagger e is Divisiones Operatzionales Alpha (ODA) 555 e 595, iscuadras de 12 \u00f2mines de su de 5 Grupos de Fortzas Ispetziales, in prus de aeroplanos de cumbatimentu de sa Fortza A\u00e8rea, fiant trasladados a elic\u00f2teru dae sa base a\u00e8rea de Karshi-Khanabad (Uzbekist\u00e0n) uno 300 chil\u00f2metros prus a in antis a traessu de is montes Hindu Kush . In pagas chidas, s'Alli\u00e0ntzia de su Norte, cun s'agiudu de is fortzas de terra e a\u00e8reas de is Istados Unidos, aiat conchistadu tzitades crae v\u00e0rias de is talebanos.\nIs Istados Unidos aiant abiadu ufitzialmente s'Operatzione Enduring Freedom su 7 de santugaine de su 2001, cun s'agiudu de su Regnu Unidu. A is 17:00 oras locales, fiat cumintzada una campagna de bombardamentos contra de is positziones de s'es\u00e8rtzitu talebanu e de campos de a Al-Qaeda. Is efetos fiant istados meda lestros in sa capitale, Kabul, in Kandahar e a Jalalabad (Nangarhar).\nIs primos atacos fiant indiritzados contra de is campos poss\u00ecbiles de annestru de Al-Qaeda in ue si suspetaiat chi podiant istare a disponimentu m\u00ecssiles terra-\u00e0era Stinger aporridos dae sos Istados Unidos etotu a sa resist\u00e8ntzia durante s'invasione sovi\u00e8tica de sos annos 80- e a is sistemas de defensa antia\u00e8rea afganos. A sa de chimbe dies de operatziones, is sistemas de defensa antia\u00e8rea fiant in pr\u00e0tica isp\u00e8rdidos, is pistas de aterr\u00e0giu inutilitz\u00e0biles e is comunicatziones internas de s'es\u00e8rtzitu afganu truncadas, cun s'impossibilidade de coordinare sas operatziones militares.\nDae s'\u00e0tera banda, s'Alli\u00e0ntzia de su Norte teniat problemas mandende\u00b7si a in antis conca a sa capitale; a pustis de b\u00ecndighi dies dae su cumintzu de s'invasione, aiat pedidu dae sos Istados Unidos apoderadura a\u00e8rea pro sighire avantzende. S'armamentu suo fiat cumpostu dae materiale sovi\u00e8ticu obsoletu e sa capatzidade sua de cumb\u00e0tere fiat bastante pro sa resist\u00e8ntzia ma non pro cumintzare unu contra-atacu.\nIn sa segunda parte de sa campagna, is obietivos de sos Istados Unidos fiant is ve\u00ecculos terrestres talebanos, tantis carros armados o vituras de cumbata comente ve\u00ecculos de trasportu de tropas. In paris tempus si buscaiat Osama bin Laden e su cabu afgananu, su Mullah Omar, chi fiat istadu atacadu ma non cassadu a curtzu de Kandahar a sa fine de santugaine. A cumintzu de santandria is fortzas de s'Alli\u00e0ntzia de su Norte podiant avantzare liberamente conca a Kabul.\nSu 9 de santandria de su 2001 fiat comintzada sa batalla de Mazar-e Sharif, e su 13 de santandria sa capitale fiat istada pigada dae s'Alli\u00e0ntzia de su Norte casi chentza resist\u00e8ntzia peruna pro parte de is talebanos. Custu fatu aiat marcadu sa fine de su reg\u00ecmene, cun s'impositzione de Hamid Karzai a presidente nou. Nointames, bin Laden galu non fiat istadu pigadu e s'agataiat cuadu in unu logu disconnotu fintzas a su mese de maju de su 2011 cando fiat ochidu dae is tropas de Istados Unidos. Sa majoria de is militantes de Al-Qaeda e talebanos non fiant istados cassados, sende chi si nche fiant fuidos a Pakist\u00e0n o retirados in regiones montosas o remotas.\nSu 20 de nadale de su 2001, is Natziones Unidas aiat autorizadu sa Fortza Internatzionale de Assist\u00e8ntzia e de Seguresa (ISAF), cun su mandadu de agiudare is afganos a mant\u00e8nnere sa seguresa in Kabul e sas zonas a costadu. A prim\u00ectziu si fiat istabilida dae sa sede de sa de 3 Divisiones Mecanizadas brit\u00e0nnicas suta su cumandu de su generale generale John McColl, e durante is primos annos non fiat istadu superiore a 5.000 militares. Degheoto paisos aiant contribuidu a sa fortza in su fre\u00e0rgiu de su 2002.\nIn sa Cunfer\u00e8ntzia de Bonn de su nadale de su 2001, Hamid Karzai fiat istadu seberadu pro dirigire s'Amministratzione provis\u00f2ria afgana, chi a pustis de su 2002 si fiat cunvertida in Amministratzione de transitzione afgana. In is eletziones de su 2004, Karzai fiat el\u00e8gidu presidente de su paisu, numenadu Rep\u00f9blica Isl\u00e0mica de Afganist\u00e0n."}
{"id": "21161", "revid": "12712", "url": "https://sc.wikipedia.org/wiki?curid=21161", "title": "Dii mundiali de sa s\u00ecntzula", "text": "Sa Dii mundiali de sa s\u00ecntzula, stabil\u00e8ssia po su 20 de austu de d\u00f2nnia annu, amentat sa scoberta de su 1897 de su dotori brit\u00e0nnicu Sir Ronald Ross chi sa f\u00e8mina de s\u00ecntzula Anopheles trasmitit sa mal\u00e0ria intra umanus. Innantis de custa scoberta ddoi fiant pagus m\u00e8dius po cuntrollai sa spraxidura de sa maladia, mancai sa scoberta de sa chinina in su tratamentu essit allebiau su problema de sa cura. Segundu unu scumprou, in su de 19 s\u00e8culus agiumai sa metadi de sa populatzioni de su mundu arrisc\u00e0t de pigai sa mal\u00e0ria, cun su 10% de mortaxa de is infetus. Ross iat giai fatu unus cantu sperimentus cun \"Culex\" (\"incapas,\" \"Culex Fatigans\"), addascadas cun s\u00e0nguni de pillonis infetaus cun da mal\u00e0ria de pilloni \"Protesoma relictum\" (imoi \"Plasmodium relictum\") in su 1894 e iat scobertu chi su parasita si fiat svilupau me is buddalis de sa s\u00ecntzula, ipotisendi chi custu podiat acuntessi cun sa mal\u00e0ria umana puru. Ross iat scritu in sa dii de sa scoberta fata in Secunderabad (in su 1987, ma stampada comenti 1895 po faddina):\nSa Scola de Igieni e Meixina Tropicali de Londra afestat sa Dii de sa s\u00ecntzula d\u00f2nnia annu a incumentzai de is annus 1930."}
{"id": "21162", "revid": "7227", "url": "https://sc.wikipedia.org/wiki?curid=21162", "title": "Museu de sas Caratzas Mediterr\u00e0neas", "text": "Su Museu de sas Caratzas Mediterr\u00e0neas de Mamujada est unu museu sardu, dedicadu a sas caratzas traditzionales de s'\u00ccsula e de totu sos p\u00f2pulos de su Mare Mediterr\u00e0neu.\nIst\u00f2ria.\nFundadu in su 2001 in Mamujada, bidda de sos Mamuthones e de sos Issohadores e duncas de unu de sos carrasegares prus connotos de sa Sardigna e de sas caratzas prus connotas, su museu esponet sas caratzas traditzionales de sa bidda ma fintzas sas de \u00e0teros logos sardos, de su Mediterr\u00e0neu e de s'Europa, pro m\u00e8diu de un'espositzione chi cumbinat sos ogetos de sa colletzione cun sas tecnologias multimediales. Gestidu dae sa cooperativa Viseras (chi pigat su n\u00f9mene dae su t\u00e8rmine impreadu in Mamujada pro sas biseras de sos Mamuthones e de sos Issohadores, e chi organizat fintzas su f\u00e8stival MaMuMask, dedicadu semper a sas caratzas traditzionales), faghet parte de su sistema museale MaMu (MamujadaMuseos) chi incluit fintzas su Museu MATer - Museu de s'Archeologia e de su Territ\u00f2riu e su Museu de sa Cultura e de su Traballu, semper in Mamujada.\nIn su 2017, pro megiorare sas b\u00ecsitas de sos chi benint dae \u00e0teros istados de su mundu, chi sunt su 40% de sos bisitadores, su museu at postu a disponimentu de totus un'aplicatzione pro dispositivos m\u00f2biles chi impreant Android o iOS chi si narat Mamoiada4You, chi permitit a sos chi bolent de l\u00e8ghere informatziones chi pertocant a su museu, a sa bidda e a totu su territ\u00f2riu suo, cunforma a su logu de proveni\u00e8ntzia issoro e a sos interessos chi tenent: cultura, archeologia o enogastronomia.\nIn su 2021, essende su museu serradu a su p\u00f9blicu pro neghe de sa pand\u00e8mia de covid-19, sa cooperativa Viseras at ammaniadu una s\u00e8rie de laborat\u00f2rios did\u00e0ticos in l\u00ecnia pro mastros e pitzinnos de sas iscolas de sa bidda, in manera de li perm\u00ectere de f\u00e0ghere una b\u00ecsita ghiada a dist\u00e0ntzia e de imparare informatziones noas in subra de sos carrasegares de su mediterr\u00e0neu fintzas in cussa situatzione.\nEspositzione.\nSu museu est partzidu in tres salas, ligadas dae s'argumentu de sas caratzas.\nSa de una sala - Mamujada e sas traditziones suas.\nCusta sala est dedicada a sas traditziones de Mamujada e de su carrasegare mamujadinu, cun imm\u00e0gines, v\u00ecdeos, sonos, m\u00f9sicas e testos, e fintzas cun una parte de materiale dedicadu a sas medas teorias diferentes in subra de s'or\u00ecgine de sos Mamuthones e de sos Issohadores.\nSa de duas salas - Sala de su carrasegare barbaritzinu.\nCusta sala est dedicada a su carrasegare barbaritzinu, e sos bisitadores bi podent agatare unas cantas caratzas de su tzentru de sa Sardigna, in ue custas traditziones si sunt cunservadas pro ch\u00e8ntinas de annos, che a sos Boes e a sos Merdules de Otzana o a sos Thurpos de Oroteddi.\nSa de tres salas - Sala de su Mediterr\u00e0neu.\nIn custa sala, partzida in tres, si podent b\u00ecdere imm\u00e0gines e ogetos ligados a sos carrasegares de \u00e0teros tretos de s'Europa, ordinados pro \u00e0rea geogr\u00e0fica: a un'ala sos de s'arcu alpinu e in sas \u00e0teras sos de sa pen\u00ecsula ib\u00e8rica e de cussa balc\u00e0nica."}
{"id": "21199", "revid": "7227", "url": "https://sc.wikipedia.org/wiki?curid=21199", "title": "Museu MATer - Museu de s'Archeologia e de su Territ\u00f2riu", "text": "Su MATer - Museu de s'Archeologia e de su Territ\u00f2riu est unu museu sardu, dedicadu a sa cultura e a su territ\u00f2riu de Mamujada.\nIst\u00f2ria.\nSu museu, inauguradu in su 2014 in su chi fiat su domin\u00e0riu de sa fam\u00eclia Golosio, faghet parte de su sistema museale MaMu (MamujadaMuseos), gestidu dae sa cooperativa Viseras, paris a su Museu de sas Caratzas Mediterr\u00e0neas e a su Museu de sa Cultura e de su Traballu.\nProgetadu dae su grupu de Studio Azzurro, impreat sas tecnologias multimediales pro valorizare sos monumentos megal\u00ecticos de importu mannu de sa bidda, mescamente isteles decoradas e perdas fitas (s'es\u00e8mpiu prus famosu est cussu de sa Perda Pint\u00e0, connota fintzas cun su n\u00f9mene de Istele de Boeli, chi si podet agatare a intro de sa bidda) e sos lig\u00e0menes issoro cun sa cultura mamujadina de oe.\nEspositzione.\nS'espositzione de su museu est partzida in tres salas tem\u00e0ticas interativas. cun temas diferentes ma ligados s'unu cun s'\u00e0teru.\nSa de una sala - Su patrim\u00f2niu archeol\u00f2gicu de Mamujada.\nIn custa sala si podent b\u00ecdere unu pl\u00e0sticu de su territ\u00f2riu de Mamujada e una riprodutzione de sa Perda Pint\u00e0, e in su pl\u00e0sticu e in su muru in palas benint projetadas sa mapa de sos sitos de importu prus mannu e imm\u00e0gines e v\u00ecdeos de su territ\u00f2riu. In custa manera benint ammustradas fintzas sas \u00e0ndalas antigas ligadas in tempos antigos a sas perdas fitas, e in dies de oe a logos comente su Santu\u00e0riu de Santu C\u00f2somo, e s'istratificatzione ist\u00f2rica de su territ\u00f2riu.\nSa de duas salas.\nIn custa sala un'ischermu verticale t\u00e0tile permitit de interagire cun sa gente de sa bidda, dae sos prus gi\u00f2vanos a sos prus mannos, incarchende in sas imm\u00e0gine issoro e faghende\u00b7los chistionare. Cada persone contat una cosa diferente: un'ammentu, un'emotzione o unu contu, permitende a su bisitadore de conn\u00f2schere m\u00e8gius chie in su territ\u00f2riu b'istat.\nSa de tres salas - Sa sala de sa narratzione.\nIn sa de tres salas, chi tenet un'impostatzione prus \"documentar\u00ecstica\", est poss\u00ecbile pompiare documentos chi contant su significadu de sa festa de Santu C\u00f2somo, s'iscoberta de sas perdas fitas e sas emotziones chi at causadu e fintzas sos n\u00f9menes de su territ\u00f2riu, sa bida de sos pastores e de sos massajos e \u00e0teras imm\u00e0gines e v\u00ecdeos medas. Totu custu fintzas gr\u00e0tzias a sas intervistas fatas cun sos abitantes de Mamujada, chi sunt sas boghes e sas caras de s'espositzione."}
{"id": "21200", "revid": "10458", "url": "https://sc.wikipedia.org/wiki?curid=21200", "title": "Universidade Paris-Saclay", "text": "S'Universidade Paris-Saclay (narada fintzas Paris-Saclay University, o petzi UPSa) est un'universidade frantzesa. Sa sede sua est in sa tzitade de Gif-sur-Yvette, in sa regione de s'\u00ccsula de Frantza. \nFundada in su 2015, faghet parte de su polu iscient\u00ecficu-tecnol\u00f2gicu Paris-Saclay, chi incluit un'\u00e0tera universidade (s'Istitutu polit\u00e8cnicu de Parigi) e medas \u00e0teras istitutziones de ist\u00f9diu avantzadu, tzentros de chirca e aziendas privadas.\nIn sa class\u00ecfica acad\u00e8mica de sas universidades de su mundu est in sa de bat\u00f2rdighi positzione, in sa de una in su mundu pro sa matem\u00e0tica e in sa de noe pro sa f\u00ecsica (prima in Europa)."}
{"id": "21201", "revid": "7227", "url": "https://sc.wikipedia.org/wiki?curid=21201", "title": "Museu de sa Cultura e de su Traballu", "text": "Su Museu de sa Cultura e de su Traballu est unu museu sardu chi tenet sa sede in Mamujada.\nIst\u00f2ria.\nFundadu in su 2011, su museu faghet parte de su sistema museale MaMu (MamujadaMuseos) chi incluit fintzas su Museu de sas Caratzas Mediterr\u00e0neas e su Museu MATer - Museu de s'Archeologia e de su Territ\u00f2riu, semper in Mamujada.\nEspositzione.\nsu museu esponet ogetos e imm\u00e0gines ligados a sa cultura, a s'economia e in generale a sa bida de sos mamujadinos, e chi ammustrant comente siant mudados in su tempus. Su bisitadore benit acumpangiadu, durante totu s'\u00e0ndala espositiva, dae sas bestimentas traditzionales de Mamujada."}
{"id": "21204", "revid": "7227", "url": "https://sc.wikipedia.org/wiki?curid=21204", "title": "Galegus", "text": ""}
{"id": "21205", "revid": "7227", "url": "https://sc.wikipedia.org/wiki?curid=21205", "title": "Galegos", "text": ""}
{"id": "21206", "revid": "7227", "url": "https://sc.wikipedia.org/wiki?curid=21206", "title": "Mayals", "text": ""}
{"id": "21217", "revid": "7227", "url": "https://sc.wikipedia.org/wiki?curid=21217", "title": "Antine I", "text": ""}
{"id": "21219", "revid": "7227", "url": "https://sc.wikipedia.org/wiki?curid=21219", "title": "Antine Imperadore", "text": ""}
{"id": "21220", "revid": "7227", "url": "https://sc.wikipedia.org/wiki?curid=21220", "title": "Bas\u00eclica de Sacc\u00e0rgia", "text": ""}
{"id": "21221", "revid": "7227", "url": "https://sc.wikipedia.org/wiki?curid=21221", "title": "Logos Bascios", "text": ""}
{"id": "21229", "revid": "12712", "url": "https://sc.wikipedia.org/wiki?curid=21229", "title": "F\u00f9balu/campidanesu", "text": "Su f\u00f9balu o fuba est unu isport imbentau de is ingresus (\"football\" in inglesu) in su s\u00e8culu XIX.\nSu giogu, comente si giogat oi, est st\u00e8tiu codificau in Inghilterra candu in su 1863 funt st\u00e8tias istabilidas is arregulas de su giogu (\"Laws of the Game\"). Su f\u00f9balu, a livellu internatzionali, est guvernau de sa F\u00e9d\u00e9ration Internationale de Football Association connota de totus cun sa sigla FIFA. Sa cumpetizioni prus importanti est su campionau mundiali chi si giogat d\u00f2nnia cuatru annus. Custu eventu est su prus sighiu de totu su mundu, difatis s'audience est su d\u00f2piu de sa de is Olimp\u00ecadis.\nSu giogu.\nSi acarant duas trumas de \u00f9ndixi giogadoris, chi chircant donniuna de ghetai sa b\u00f2cia aintru de sa retza de s'\u00e0tera."}
{"id": "21231", "revid": "2404", "url": "https://sc.wikipedia.org/wiki?curid=21231", "title": "2014 Golpe in Ukraina", "text": ""}
{"id": "21234", "revid": "3602", "url": "https://sc.wikipedia.org/wiki?curid=21234", "title": "Brunzittu nuragicu", "text": ""}
{"id": "21235", "revid": "2404", "url": "https://sc.wikipedia.org/wiki?curid=21235", "title": "Julija Tymo\u0161enko", "text": "Julija Volodymyrivna Tymo\u0161enko (in ucr\u00e0inu \u042e\u043b\u0456\u044f \u0412\u043e\u043b\u043e\u0434\u0438\u043c\u0438\u0440\u0456\u0432\u043d\u0430 \u0422\u0438\u043c\u043e\u0448\u0435\u043d\u043a\u043e; Dnipropetrovs'k, 27 onniasanti 1960) est una pol\u00ectica e imprendidora ucr\u00e0ina.\nEst sa leader de s'Unione Pan-Ucr\u00e0ina \"Patria\" e de su Blocu Julija Tymo\u0161enko; in prus dae su 2007 a su 2010 at cobertu sa c\u00e0rriga de Primu ministru, a pustis de \u00e0ere cobertu sa matessi c\u00e0rriga dae su 24 ghenn\u00e0rgiu a su 8 cabudanni 2005. Est istada sa prima f\u00e8mina a cob\u00e8rrere sa c\u00e0rriga de primu ministru de Ucr\u00e0ina.\nEst classificada in sa lista de sa rivista Forbes sa de tres f\u00e8minas prus balentes de su mundu in su 2005. Tymoshenko est arribbada segunda a su ballot\u00e0giu de sas eletziones presidentziales ucr\u00e0inas de su 2010, perdende de 3,5 puntos pertzentuales contra de su binchidore, Viktor Yanukovich. In is \u00f9rtimas dies de sos avolotos in ucr\u00e0ina de su 2014, est istada lassada bessire a pustis de tres annos de presone. Est torrada a arribbare segunda in is eletziones presidentziales ucr\u00e0inas de su 2014, custa borta contra de Petro Poroshenko. A pustis de \u00e8ssere istada una de is favor\u00e8ssidas in is sond\u00e0gios durante annos v\u00e0rios, est arribbada de tres a su primu turnu de sas eletziones presidentziales ucr\u00e0inas de su 2019."}
{"id": "21236", "revid": "2404", "url": "https://sc.wikipedia.org/wiki?curid=21236", "title": "Viktor Janukovy\u010d", "text": "Viktor Fedorovy\u010d Janukovy\u010d (in ucr\u00e0inu \u0412\u0456\u043a\u0442\u043e\u0440 \u0424\u0435\u0434\u043e\u0440\u043e\u0432\u0438\u0447 \u042f\u043d\u0443\u043a\u043e\u0432\u0438\u0447; in russu \u0412\u0438\u043a\u0442\u043e\u0440 \u0424\u0451\u0434\u043e\u0440\u043e\u0432\u0438\u0447 \u042f\u043d\u0443\u043a\u043e\u0432\u0438\u0447, Viktor F\u0451dorovi\u010d Janukovi\u010d; Jenakijeve, 9 tr\u00eculas 1950) est unu pol\u00ecticu ucr\u00e0inu naturalizadu russu, presidente de s'Ucr\u00e0ina de su 2010 a su 2014.\nAt cobertu sa c\u00e0rriga de Primu ministru pro tres bortas: dae su 2002 a su 2004, dae su 2004 a su 2005 e dae su 10 austu 2006 a su 18 nadale 2007. Est fintzas su leader de su Partidu de is Regiones, unu de is partidos printzipales de su paisu.\nEst istadu guvernadore de sa regione nadia sua, s'Oblast' de Donec'k, dae su 1997 a su 2002, e unu de is candidados a sas eletziones presidentziales de su 2004; derrotadu dae Viktor Ju\u0161\u010denko, at a pustis torradu a ocupare sa c\u00e0rriga de su Primu Ministru (dae su 10 austu 2006 a su 18 cabudanni 2007). In su 2010 at bintu sas eletziones presidentziales contra sa Julija Tymo\u0161enko.\nEst istadu bogadu dae su Partidu de is Regiones su 29 de martzu de su 2014.\u200b Est istadu destituidu dae sa Rada Suprema su 22 de fre\u00e0rgiu de su 2014 pro \u00ababbandonu de is funtziones sua\u00bb, pro neghe de si nch'\u00e8ssere fuidu, a primu a Kharkiv e a pustis in unu logu disconnotu, torrende a cump\u00e0rrere sa chida a sighire in Rostov subra su Don (R\u00f9ssia). Atualmente est buscadu dae s'Ucrania pro resones de arta traitoria."}
{"id": "21237", "revid": "7227", "url": "https://sc.wikipedia.org/wiki?curid=21237", "title": "Pr\u00e8miu Otieri de Literadura Sarda", "text": "Su Pr\u00e8miu Otieri de Literadura Sarda est unu pr\u00e8miu liter\u00e0riu sardu, dedicadu a sas \u00f2peras iscritas in limba sarda e in sas \u00e0teras limbas de Sardigna.\nIst\u00f2ria.\nFundadu dae Toninu Ledda in su 1956, su Pr\u00e8miu Otieri est istadu su primu pr\u00e8miu de poesia iscrita in sardu a f\u00e0ghere prus editziones e a t\u00e8nnere una continuidade in sos annos, e pro custa resone est su chi tenet s'ist\u00f2ria prus longa in totu sa Sardigna. Sa prima editzione sua est n\u00e0schida a intro de sa festa de Nostra Sennora de Su Rem\u00e8diu, in Otieri, sa matessi festa chi aiat bidu fintzas sa prima gara de poesia a bolu de sa Sardigna, ammaniada dae su poeta otieresu Antoni Cubeddu in su 1896. Pro custa resone Mimmia Aini e Lutzianu Meledina aiant fatu a Toninu Ledda sa proposta de l'organizare in cue, in manera de annoare su ruolu de Otieri, giai consolidadu comente \"patria de grandes cantadores e pro aer organizadu in palcu, in su 1986, sa prima gara poetica\".\nGiai dae sos primos annos su pr\u00e8miu at chircadu de ammodernare sa produtzione po\u00e8tica sarda, comente giai aiant postu in craru in sa presentatzione de sa prima editzione de su pr\u00e8miu in sa rivista S'Ischiglia, mescamente gr\u00e0tzias a sas ideas de Ledda, chi cr\u00e8schidu istudiende fintzas sas currentes po\u00e8ticas de \u00e0teros logos aiat isseberadu de nde batire sas formas noas e sos temas noos a Sardigna, liberende sa poesia sarda dae s'Arc\u00e0dia e da sa ret\u00f2rica pro bi batire a intro argumentos prus a curtzu a sa bida de cada die.\nPro custa resone su comitadu chi ammaniaiat su pr\u00e8miu aiat isseberadu de s'istesiare dae sa traditzione de sa poesia a bolu, traditzione chi a parre de Ledda e de medas \u00e0teros de sos autores de S'Ischiglia fiat de importu mannu ma teniat fintzas unos cantos l\u00ecmites chi non li permitiant de rapresentare in sa m\u00e8gius manera sa sotziedade sarda de cussos annos.\nIn su primu annu su tema fiat istadu isseberadu dae su comitadu (cun unu l\u00ecmite de 30 versos), ma pro f\u00e0ghere in manera de evitare de abarrare ligados a sa poesia de ocasione giai cun sa de duas editzione fiat div\u00e8nnidu l\u00ecberu. In prus, Toninu Ledda aiat numenadu che a presidente de giuria a Frantziscu Masala, chi in contu de poesia teniat ideas simigiantes meda a sas suas. Fintzas sos giud\u00ectzios fiant istados de tonu diferente meda, cun una severidade manna mescamente contra a sos chi sighiant galu tropu su modellu de sas garas a bolu.\nIn sa de tres editzione fiant arribadas \u00e0teras novidades: una giuria prus manna e cun personalidades de annotu de tando, s'anonimadu de sos autores e s'impreu de \u00e0teras limbas de Sardigna, cun sas prima poesias in gadduresu e in tataresu.\nIn sas editziones imbenientes s'est chircadu de limitare sa possibilidade de t\u00e8nnere semper sos matessi binchidores, ponende comente r\u00e8gula chi chie binchiat un'editzione non podiat torrare a pigare su pr\u00e8miu in antis de tres annos, ma petzi un'atestadu de m\u00e8ritu, s'est abertu su cuncursu fintzas a su catalanu saligheresu e s'est isseberadu de creare setziones noas pro su teatru, sa sag\u00ecstica, sas tradutziones e sos contos e romanzos in prosa. In prus est n\u00e0schida fintzas una setzione pro sos disterrados, cunfirmada in sos annos imbenientes e istimada meda dae Toninu Ledda matessi, chi nd'aiat apretziadu meda sos resurtados.\nAbarrende in s'\u00e0mbitu de sa poesia, in sos annos '60 si fiant incumintzados a b\u00ecdere sos prios sinnos de un'annoamentu de sas tem\u00e0ticas in sas poesias imbiadas a su pr\u00e8miu, mescamente in cussas in sardu, dimustrende duncas chi sas batallas de Ledda e de sos \u00e0teros aiant tentu resurtados. Bi fiant galu unos cantos problemas, per\u00f2, comente a es\u00e8mpiu s'impreu de tropu italianismos a banda e unos cantos poetas, chi aiant batidu a unu cummentu de sa giuria chi aiat invitadu sos poetas a un'ist\u00f9diu prus mannu de sa limba sarda.\nIn sos annos '70 fiat n\u00e0schida una dibata in subra de sa chistione de sa rima intre sos organizadores, chi cheriant suportare un'ispainadura prus manna de sa poesia chene rima, e unos cantos poetas chi imbetzes bidiant in sa rima s'\u00f9nica forma poss\u00ecbile de poesia. A s'ala de sos primos si fiat postu fintzas Benvenuto Lobina, fintzas si issu su versu lu connoschiat bene e l'impreaiat a fitianu in sas \u00f2peras suas. Difatis, cun su pseud\u00f2nimu de Antoni Maria Mulas, aiat iscritu unu poema pro risp\u00f2ndere a Carlino Mureddu in sas p\u00e0ginas de sa Nuova Sardegna. Pro chircare de serrare sa cuntierra Ledda aiat in antis chircadu de creare unu cuncursu a banda, chi per\u00f2 no aiat tentu sutzessu, e a pustis aiat organizadu unu cunvegnu pro p\u00f2nnere a cunfrontu sas duas positziones. Sa cosa per\u00f2 fiat sighida fintzas in sos annos a pustis, fintzas si gr\u00e0tzias a su traballu de su pr\u00e8miu sa poesia chene rima aiat ot\u00e8nnidu unu ruolu suo in sa cultura sarda e a pagu a pagu sa dibata si fiat sessada, tantu chi a sa fine in su pr\u00e8miu fiant n\u00e0schidas fintzas setziones noas ligadas a sas formas traditzionales e fintzas a sa poesia a bolu. A custu aiat contribuidu fintzas sa n\u00e0schida de \u00e0teros cuncursos in totu s'\u00ecsula. Custos cuncursos, n\u00e0schidos mescamente a pustis de sos annos '70, cando s'interessu pro su sardu e sa cultura sarda fiat torrende a cr\u00e8schere (fintzas pro more de su fallimentu de su modellu \"modernizadore\" de su Pranu de Rin\u00e0schida) in casos medas aiant dadu isp\u00e0tziu a formas prus traditzionales de poesia, fintzas pro si diferentziare unu pagu dae s'Otieri, una cosa chi permitiat de esplorare modalidades e temas noos cun formas giai connotas ma chi, in unos cantos casos, aiant fintzas fatos passos in segus, sighende sas ideas de chie ligaiat a fortza sa poesia cun sa rima e su cantu.\nIn su pr\u00e8miu Otieri, in su mentres, Toninu Ledda sighiat cun sa pol\u00ectica annoadora sua, chirchende de preservare su ruolu de su Pr\u00e8miu Otieri comente ghia de totu sos \u00e0teros, ma a dolu mannu fiat in custos annos chi si fiat ammalaidadu, e pro custu aiat tentu bis\u00f2ngiu de incumintzare a pensare a chie podiat sighire cun su traballu suo. Pro custa resone aiat isseberadu de mutire unos cantos gi\u00f2vanos pro creare unu Comitadu de sustegnu e de numenare, comente vitze-segret\u00e0riu suo, Antoni Casalis, unu poeta chi fiat fintzas giai istadu segret\u00e0riu de su Pr\u00e8miu Calvia de Mores. A pustis de sa pigada a chelu de Ledda, Casalis aiat sighidu cun su traballu suo, essende in gradu de gestire sa m\u00e0china organizadora de su pr\u00e8miu chi fiat div\u00e8nnida manna meda.\nIn su 1988 est istada fatu s'iss\u00e8beru de f\u00e0ghere l\u00e8ghere sas poesias de su pr\u00e8miu a atores, in logu de sos poetas matessi, in antis comente a \u00f2bligu (cosa chi aiat causadu unas cantas protestas) e a pustis comente possibilidade de prop\u00f2nnere a sos autores. Semper in su matessi annu fiat istada abolidu s'anonimadu, chi Toninu Ledda aiat postu comente r\u00e8gula 30 annos a in antis, siat pro un'iss\u00e8beru ligadu a su ruolu nou de su pr\u00e8miu siat ca sas medas poesias chene firma fiant incumintzende a \u00e8ssere unu problema in sa creatzione de s'arch\u00ecviu de su pr\u00e8miu, un'\u00f2pera incumintzada in cussos annos e chi at batidu a sa creatzione de su Tzentru de Documentatzione e Arch\u00ecviu de sa Literadura de Sardigna \"Tonino Ledda\". \nIn su 1991 su presidente de sa rep\u00f9blica italiana Frantziscu Cossiga aiat dadu su patrotz\u00ecniu a s'eventu, e in su 1992 l'aiat rennoadu fintzas Luigi Scalfaro.\nIn sos annos '80 e '90 a su pr\u00e8miu sunt istados annantos \u00e0teros eventos de genia diferente, che a cuntzertos e cunvegnos, sunt istados fatos gemell\u00e0gios cun su pr\u00e8miu Nosside de R\u00e8giu Cal\u00e0bria e cun s'Universidade de Corte, in C\u00f2rsica, e cun medas \u00e0teras realidades, e sunt istadas creadas setziones noas pro sas formas traditzionales, che a cussa pro sa poesia a bolu e a cussa, dedicada a Pedru Pisurzi, pro sos ninnidos, sos atitidos, sos gosos e sas modas.\nIn su 2021, pro neghe de sa pand\u00e8mia de COVID-19, sa premiatzione de sa de 61 editzione de su pr\u00e8miu (de su 2020) est istada fata totu in l\u00ecnia, in su canale de YouTube suo.\nR\u00e8gulas.\nSas r\u00e8gulas pro pigare parte a su cuncursu sunt mudadas meda e prus bortas in sos annos, gasi comente sas setziones e sa manera de giudicare sas \u00f2peras. Pro cantu pertocat a s'ortografia, imbetzes, su pr\u00e8miu at chircadu, in binti annos de traballu, de creare una lista de normas pro uniformare s'iscritura e evitare una Babele gr\u00e0fica in ue cadaunu iscriiat sighende sas abit\u00f9dines fon\u00e8ticas suas. Custas r\u00e8gulas sunt istadas creadas gr\u00e0tzias fintzas a su traballu de Antoni Sanna, presidente de su pr\u00e8miu pro medas annos, de Massimo Pittau e de Enzo Espa.\nS'editoria.\nPro f\u00e0ghere in manera de preservare su traballu de sos poetas e de sos organizadores de su pr\u00e8miu, sas \u00f2peras chi sunt arribadas a Otieri in sos annos sunt istadas postas siat in s'Arch\u00ecviu de su pr\u00e8miu siat in unas cantas publicatziones, fintzas dae banda de editores che a s'EDES e a sa Domus de Janas cun sas collanas issoro \"La Biblioteca di Babele\" e \"Poetas\". Fintzas in custu casu fiat istadu Toninu Ledda a incumintzare in antis de sos \u00e0teros, publichende duas regortas de poesias in su 1969 e in su 1981, cun in sa prima sas poesias de sas primas 12 editziones de su pr\u00e8miu e in sa de duas sas de sas primas 25 editziones.\nS'Arch\u00ecviu de su Pr\u00e8miu.\nIn sos medas annos de traballu de su pr\u00e8miu sunt arribados a Otieri ch\u00e8ntinas de cumponimentos: poesias, contos e s\u00e0gios. Totu custu materiale est, in dies de oe, a disponimentu de totus in s'Arch\u00ecviu de su Pr\u00e8miu Otieri, a intro de su situ ufitziale de su pr\u00e8miu e in sos locales de su Tzentru de Documentatzione dedicadu a Toninu Ledda in su chi fiat su cumbentu de Santu Frantziscu de Otieri."}
{"id": "21238", "revid": "7227", "url": "https://sc.wikipedia.org/wiki?curid=21238", "title": "Pr\u00e8miu Otieri", "text": ""}
{"id": "21239", "revid": "10458", "url": "https://sc.wikipedia.org/wiki?curid=21239", "title": "Parcu de Monti Claru", "text": "Su Parcu provintziali de Monti Claru est unu parcu urbanu de Casteddu, de proprietadi de sa Tzittadi metropolitana de Casteddu, in is bixinaus de Is Mirrionis, Is Stelladas, Fonsarda e sa municipalidadi de Pirri. Cun is 25 \u00e8tarus suus, est unu de is parcus prus mannus de su cabulogu.\nSt\u00f2ria.\nDiversus funt is testim\u00f2ngius de sa passada de is \u00f2minis in su montixi de Monti Claru in sa segundu metadi de su mill\u00e8nniu III a.C., e funt staus agataus meda repertis de sa Cultura de Monti Claru itasinada. Funt bis\u00ecbilis puru is arruinas de unu putzu sagrau.\nDuranti s\u2019etadi giudicali, parit chi su montixi est stau inurbau de una comunidadi de m\u00f2ngius cistercensis chi ddui ant fraigau unu monast\u00e8riu. Est de custu tempus chi su territ\u00f2riu est stau tzerriau cumenti \"Villa Sancta Maria de Claro\".\nIn su Setixentu est stada fraigada una domu padronali chi at pigau su n\u00f2mini de Villa Clara, chi in su 1896 est stada comparada, paris cun totu is campus acanta, de sa Prov\u00ecntzia de Casteddu; in su 1900 in custus logus est stadu abertu su Spidali Psichi\u00e0trigu, che est abarrau fintzas a su 1998, serrau po nexi de sa lei Basaglia.\nGiai de su 1995 is campus de su malinc\u00f2miu funt staus bonificaus e bortaus a essi unu parcu urbanu, pighendi totu sa parti setentrionali de su logu. S\u2019atra metadi est diventada apustis sa Citadella de sa Saludi. In su 1997 su parcu est stau abertu a ufitziali ma non a cumpletu, cosa chi est acunt\u00e8ssia in su 2001. In su 2005 s\u2019archip\u00ecscopu Giuseppe Mani at beneitu sa capella de Santa Maria Crara aintru de su parcu etotu."}
{"id": "21241", "revid": "7227", "url": "https://sc.wikipedia.org/wiki?curid=21241", "title": "Domus de Janas (domo editora)", "text": "Sa Domus de Janas est una domo editora sarda, cun sede in Sestu.\nIst\u00f2ria.\nFundada in su 2000 dae P\u00e0ule Pillonca, chi est istadu fintzas su primu diretore editoriale suo, at publicadu medas \u00f2peras ligadas a s'identidade, a sa limba, a sa cultura, a sa literadura e a s'ist\u00f2ria de sa Sardigna. \nIntre sas publicatziones suas, gr\u00e0tzias fintzas a su traballu de Pillonca, bi sunt medas testos dedicados a sos poetas a bolu, cun sas collanas \"A Lughe 'e Luna\" e \"Subra su Palcu\" e a sa poesia sarda in generale, cun sas collanas \"Poetas\" e \"Sa Musa\". In prus, tenet fintzas collanas ligadas a s'ist\u00f2ria sarda e a sas tradutziones in sardu.\nSa Domus de Janas p\u00f9blicat fintzas L\u00e0canas, unu bimestrale in duas limbas (sardu e italianu) chi chistionat de argumentos medas semper ligados a sa Sardigna (cr\u00f2naca, traditziones, ambiente, poesia, teatru, coghina, literadura, arte, artesania, meighina, erbas e \u00e0teru) e chi tenet fintzas una versione in l\u00ecnia, L\u00e0canas.it, e una webtv, L\u00e0canasTV.\nFaghet fintzas consul\u00e8ntzias e progetos in contu de identidade, limba e cantu populare, e pro custa resone est istada mutida pro creare e amministrare su museu de sa poesia a bolu de Silanos chi in sas salas suas impreat meda de su materiale collidu dae sa domo editora in prus de 50 annos de traballu de P\u00e0ule Pillonca, de su f\u00ecgiu F\u00e0biu e de sos \u00e0teros chi ant sighidu cun s'\u00f2pera sua."}
{"id": "21242", "revid": "173609", "url": "https://sc.wikipedia.org/wiki?curid=21242", "title": "Pr\u00e8miu Tzitade de Otieri", "text": ""}
{"id": "21244", "revid": "149", "url": "https://sc.wikipedia.org/wiki?curid=21244", "title": "Egitu Antigu", "text": "Cun Egitu Antigu s'inditat sa tziviltade chi si fiat isvilupada a longu su riu Nilu partende dae sos istrampos, in su sud e a sa l\u00e0cana cun s'atuale Sud\u00e0n, fintzas a sa foghe in su mare Mediterr\u00e0neu, pro un'ist\u00e8rrida totale de unos 1000 km. Cun totu ca su territ\u00f2riu fiat meda prus mannu, contende una parte manna fintzas de su Desertu L\u00ecbicu-Nubianu, is aposentamentos umanos, giai dae is tempos prus remotos, si fiant isvilupados petzi in sa fasca birde e istrinta a oru de is ribas de su riu.\nGiai dae su 3500 a.C., paris cun s'aventu de sa laurera, in piessignu su cultivu de su trigu, de s'orju e de su linu, s'arremonant aposentamentos umanos susetotus a longu de is ribas de su Nilu. Is undadas cada annu de su riu, difatis, favoressiant su cultivu fintzas cun prus de una inc\u00f9ngia pro annu gr\u00e0tzias a is fundaritzas fertiles meda chi su riu retirende\u00b7si\u00b7nche, lassaiat subra su terrinu. Custu aiat cumportadu duncas sa netzessidade de compidare, faghere canales e cunserbare sas abbas de manera de assegurare s'abbastu costante, siat pro su sustentamentu umanu, siat pro su de su besti\u00e0mene e de is prantedos.\nNo est in s'escl\u00f9ere chi sa matessi netzessidade cumplessa de d\u00e8pere p\u00f2nnere fronte a is abbis\u00f2ngios acapiados cun sa gestione de sa laurera, e mescamente, de sas abbas de su Nilu, apat favor\u00e8ssidu sa formatzione de is primas comunidades subra unos cantos territ\u00f2rios, nointames bene diferentziados politicamente e geograficamente individu\u00e0biles. Tales entidades, a su s\u00f2litu individuadas cun su t\u00e8rmine gregu de Nomos, si fiant costituias in pagu tempus in duas entidades geo-pol\u00ecticas distintas e prus cumplessas. Aici mannu fiat s'importu de su riu Nilu, chi atraessaiat totu su paisu, chi fintzas is denumenatziones de custas duas macro-\u00e0reas faghent relatu a su riu: cunsiderende chi is mitzas de su Nilu, mancari in cuss'\u00e8poca non nodidas, depiant \u00e8ssere in sud, tale si diat n\u00e0rrere s'Egitu Artu, mentras, a s'imbesse, s'\u00e0rea de su delta, cara a su Mediterr\u00e0neu, diat \u00e8ssere inditada che a Egitu B\u00e0sciu.\nCulturas v\u00e0rias si fiant sighidas pare\u00b7pare in sa badde de su Nilu partende dae su 3800 a.C. in su chi est definidu Per\u00ecodu Predin\u00e0sticu. Una tz\u00e8urra de Istadu si podet reconn\u00f2schere, imbetzes, partende dae su 3200-3100 a.C. cun sa prima dinastia e s'unificatzione de is duas macro-\u00e0reas chi ant a abarrare, comente si siat, semper distintas a puntu chi durante totu s'ist\u00f2ria de su Paisu is soberanos diant fentomare intre is t\u00ectulos issoro su de \"Sennores de is Duas Terras\".\nS'ist\u00f2ria de s'Egitu Antigu ammuntat in s'interi unos 4000 annos, dae su 3900 a.C. (cun su Per\u00ecodu Predin\u00e0sticu) a su 342 a.C. (cun su Per\u00ecodu tardu) e contat, dae su 3200 a.C., trinta dinastias regnantes reconnotas \u00e0rcheo-istoricamente. A custas tocat a nd'annanghere unas \u00e0teras, naradas \"de c\u00f2modu\", sende chi faghent relatu a guvernos no aut\u00f2ctonos, prusaprestu frutu de invasiones o de arribbu a su p\u00f2dere de regnantes istr\u00e0ngios. Si contat duncas una de 31 dinastias, costituida dae res persianos, una de 32 dinastias matz\u00e8done, chi contat petzi unu soberanu, Lisandru su Mannu, e una de 33 dinastias, m\u00e8gius connota che a Dinastia tolem\u00e0ica, n\u00e0schida dae s'iscontzu de s'imp\u00e8riu de Lisandru.\nFintzas medas imperadores romanos, ocupadu s'Egitu, no aiant disdignadu de ass\u00f9mere su t\u00ectulu de faraone cun titoladura gerogl\u00ecfica.\nSotziedade.\nFaraone.\nSu faraone fiat su soberanu poderosu e incuntrastadu, in pitzu de sa pir\u00e0mide sotziale chi reiat s'Egitu. Prus deus chi non \u00f2mine, incarnatzione de Horus, f\u00ecgiu de Os\u00ecride, su chi aiat derrotadu su male rapresentadu dae Seth, sa figura de su faraone naschet cun s'artziada a su p\u00f2dere de Narmer e s'unificatzione de is Duas Terras suta de un'iscetru \u00f9nicu. Is soberanos de s'Egitu unidu portaiant sa corona \"sekhemty\", chi cheret n\u00e0rrere \"is duas p\u00f2derosas\", unione de sa corona \"Deshret\", sa ruja, s\u00ecmbulu de s'Egitu B\u00e0sciu, e de sa bianca, \"hedjet\", s\u00ecmbulu de s'Egitu Artu, sende chi fiant sennores de \"is Duas Terras Unidas\". In su Regnu Nou e mescamente durante s'\u00e8poca de su faraone Ramses II, gherreri mannu, su faraone portaiat fatu\u00b7fatu su gai naradu \"khepresh\", sa corona de gherra, unu cascu biaitu cun ord\u00ecngios tzirculares piticos. Custas coronas fiant totus acumonadas dae sa diosa cobra, amparadora de is faraones.\nIscrianos.\nS'Egitu at tentu sa prus amministratzione articulada de s'antighidade. A is \u00f2rdines deretos de su faraone s'agataiat una genia de primu ministru, su \"visir\", chi faghiat de c\u00e0budu a s'aparatu amministrativu totu: issu cumandaiat sa gestione de sa giust\u00ectzia, su tesoru e sas intradas fiscales, subraintendiat a is traballos p\u00f9blicos. Su visir teniat a su serv\u00ectziu suo funtzion\u00e0rios medas, seberados in \u00f2rdine ger\u00e0rchicu in is uf\u00ectzios tzentrales e in totu is distritos de su paisu. Sende chi totu sos atos p\u00f9blicos fiant registrados e artzivados cun coidadu, is iscrianos formaiant s'ossadura de sa burocratzia egitziana, presentes in sa corte comente fintzas in is prus uf\u00ectzios perif\u00e8ricos de a tesu, in is esatorias de is impostas, in is campos tzensende su besti\u00e0mene o a mesurende is inc\u00f9ngias, teniant unu rolu primorosu chi non si podiat remplasare, chi giustificaiat s'importu de is mandos issoro. Sa cumplessidade de s'iscriidura gerogl\u00ecfica recheriat de su restu annos medas de ist\u00f9diu, e fiant pagos is chi dda imparaiant.\nRolu de sa f\u00e8mina.\nCun totu ca sunt pagos is esempros de f\u00e8minas eg\u00ectzias de su tzetu m\u00e8diu l\u00f2mpidas a ammuntare rolos importantes in sa vida p\u00f9blica, sa cunditzione de is f\u00e8minas in s'Egitu Antigu fiat in generale m\u00e8gius a cumpar\u00e0ntzia cun sa de sa f\u00e8mina in Gr\u00e8tzia o in sa Roma antiga. Fatu\u00b7fatu in aus\u00e8ntzia de is maridos, gestiant diretamente is aziendas o impresas de is cojubes issoro, mancari su rolu prim\u00e0rgiu issoro fiat ligadu mescamente a sa vida familiare che a mugeres e mamas. In s'\u00e0mbitu de sa vida dom\u00e8stica a issas fiat fidada sa gestione de sa domo e de sa tzerachia impare a su c\u00f2mpitu de pesare a is f\u00ecgios. Foras de sa vida dom\u00e8stica is posiduras prus comunas fiant is de baddadoras, atitadoras o acumpangiadoras musicales, mentras pro is f\u00e8minas bastante ricas de t\u00e8nnere a is dipend\u00e8ntzias issoro tzeracas pr\u00f2pias chi s'ocupaiant de is f\u00ecgios, non fiat raru s'impreu che a profumieras, cantadoras, musicheras o satzerdotissas de rangu minore a su serv\u00ectziu de calicuna divinidade. Is f\u00e8minas teniant autonomia sotziale-giur\u00ecdica e podiant eredare, intre is tzetos m\u00e8diu-b\u00e0scios sutzediat a s'ispissu chi traballaiant a costadu de sos \u00f2mines (comente dimustrant is pinturas in is tumbas) in is traballos agr\u00ecculos. Si tenent fintzas novas de f\u00e8minas a c\u00e0budu de un'azienda de propiedade issoro (Nenofer, durante su Regnu Nou) e de f\u00e8minas imb\u00e0tidas a acumprire sa professione m\u00e8iga (Peseshet durante sa de 4 dinastias). Custa autonomia sotziale elevada de is f\u00e8minas eg\u00ectzias aiat influentzadu fintzas is deretos de cuddas gregas e romanas (cando is subra-numenados p\u00f2pulos aiant conchistadu s'Egitu).\nCasta de is satzerdotes.\nComente is \u00e8sseres umanos, fintzas is deus de s'Egitu teniant una domo \u201cissoro\u201d in terra, su templu; custu cumportaiat chi a tale domo fiant atacados possedimentos fondi\u00e0rios, cultivos, besti\u00e0mene, e chi su personale chi s'interessaiat de mant\u00e8nnere e f\u00e0ghere prosperare tales possedimentos fiat a is dipend\u00e8ntzias de su deus. Non petzi massajos, pro custu, ma fintzas totu sos artisanos ispetzializados comente pro esempru, oreris, castiadores de besti\u00e0mene, picapedreris e iscultores, pintores. Respons\u00e0biles de totu is fainas ligadas a su traballu de custu personale fiant is funtzion\u00e0rios su cale c\u00f2mpitu printzipale fiat de serbire su deus in domo sua, de dda mant\u00e8nnere in \u00f2rdine e contivigiare a su bonu andamentu de ogni faina, intre cales fintzas su controllu de is maistrantzas dedicadas a is propiedades de su templu. Intre is v\u00e0rios abbis\u00f2ngios ddoe fiant fintzas is de tipu rituale, a s'ispissu cumplessas meda.\nEs\u00e8rtzitu.\nDurante s'Antigu Regnu non bi fiat istada netzessidade de un'es\u00e8rtzitu permanente. Cando bi fiat bis\u00f2ngiu de acarare una currera beduina o sa netzessidade de una fura de gherra, s'organizaiat una leva; fiant duncas reclutados gi\u00f2vanos chi, una borta acabada sa gherra, torraiant a su traballu de cost\u00f9mene issoro. Meda prus comunu fiat antimes su reclutamentu de mertzen\u00e0rios, in particulare L\u00ecbicos e Nubianos.\nFuntzion\u00e0rios de Istadu.\nPro amministrare s'Egitu su faraone recursaiat a s'agiudu de is rapresentantes suos, cun unu sistema ampru de funtzion\u00e0rios, de is cales su prus artu fiat su \"visir\". Fintzas a sa de 18 dinastias bi fiat istadu unu visir solu pro totu s'Egitu, ma in su regnu de Thutmose III sa funtzione si fiat dopiada e bi fiat istadu unu visir de su sud chi setziat in Tebe e unu visir de su norte chi teniat sede in Eli\u00f2poli. A su visir faghiant cabu totu is brancos amministrativos de s'Egitu e fiant in prus su a chi oe diamus n\u00e0rrere ministru de sa gherra, ministru de is internos, cabu de sa politzia egitziana, ministru de sa laurera e ministru de gr\u00e0tzia e giust\u00ectzia. S'agataiant annotamala \u00e0teros tipos medas de funtzion\u00e0rios cpmente pro esempru is \"maistros de domo mannos\", dedicados a amministrare is terras de propiedade de su faraone, cumandantes militares, architetos beros, comente pro esempru su famadu Imhotep chi fiat istadu divinizadu a pustis de si m\u00f2rrere, intre is funtzion\u00e0rios prus pagu connotos addetos a sa chirca de s'oro e pedras pretziosas.\nP\u00f2pulu.\nSa massa de sa populatzione fiat formada printzipalmente de massajos chi traballaiant pro is privados, o pro is dom\u00ecnios r\u00e8gios o is templos, cun unu cuntratu de traballu, registradu in un'uf\u00ectziu istatale, chi definiat pr\u00f2piu is prestatziones a is cales is traballadores s'impinnaiant e a is cales is donadores de traballu si depiant at\u00e8nnere, cun arriscu de \u00e8ssere tzitados a is tribunales locales; ddoe fiant in prus is allogadores, chi pigaiant a traballare, cun unu cuntratu iscritu, una tzerta terra paghende unu tantis. S'agataiant fintzas is operajos de s'istadu, addetos a is cavas e a is minas. Annotamala ddoe aiat sa classe artisana, massimamente urbana, formada dae gente l\u00ecbera: maistros de linna, samunadores, paneteris, lacheris, mistros de muru. B'aiant is cummertziantes e, mescamente in is tzitades de su Delta, is marineris, chi esertzitaiant su cumm\u00e8rtziu mar\u00ectimu cara a Creta, Tzipru, su L\u00ecbanu, esportende e importende. Un'\u00e0tera classe, sa prus b\u00e0scia, fiat formada dae persones chi parteniant a su re o a is templos, o a is privados: \u00f2mines incarrigados susetotus de su traballu de is campos e f\u00e8minas incarrigadas susetotus de at\u00e8ndere is domos.\nLimba.\nSa limba eg\u00ectzia est una limba afro-asi\u00e0tica setentrionale ligada in manera istrinta a su b\u00e8rberu e a is limbas sem\u00ecticas. A pustis de sa limba sumera bantat s'ist\u00f2ria prus longa de cale si siat \u00e0tera limba, sende chi s'agatant esempros iscritos dae su 3200 a.C. tzirca fintzas a su Mesuevu e abarrende impreada che a limba faeddada\u00a0fitnzas pro tempus prus longu. Is fases de sa limba eg\u00ectzia si partzint in: \"antigu egitzianu\", \"m\u00e8diu egitzianu\" (o egitzianu cl\u00e0ssicu), \"tardu egitzianu\", dem\u00f2ticu e coptu. Is iscritos eg\u00ectzios no ammustrant difer\u00e8ntzias dialetales in antis de sa fase copta, ma cun probabilidade sa limba fiat faeddada in variedades dialetales regionales a ingh\u00ecriu de Menfi e a fatu in Tebe.\nSa limba de sa fase prus antiga fiat una limba sint\u00e8tica, chi a pustis si fiat fata prus anal\u00ectica. Su tardu egitzianu aiat isvilupadu art\u00ecculos determinativos e indeterminativos, chi remplasant is sufissos flessivos prus antigos. B'est unu c\u00e0mbiu in s'\u00f2rdine de is par\u00e0ulas, dae su prus betzu v\u00e8rbiu-sugetu-ogetu a su prus reghente sugetu-v\u00e8rbiu-ogetu. Is iscriiduras gerogl\u00ecfica, ier\u00e0tica e dem\u00f2tica eg\u00ectzias sunt istadas a fatu remplasadas dae s'alfabetu coptu (derivadu dae su gregu), prus econ\u00f2micu e simpre respetu a sas iscriiduras pretzedentes. Su coptu est galu impreadu in sa liturgia de sa cr\u00e8sia ortodossa copta e rastas de issu s'agatant in s'\u00e0rabu egitzianu modernu.\nReligione.\nSa religione de s'antigu Egitu ammustrat una cumplessidade de cre\u00e8ntzias estrema e una truma de divinidades, in unu politeismu fatu\u00b7fatu conf\u00f9ndidu e contradit\u00f2riu. Custa cumplessidade s'ispricat cun is ing\u00e8nneros medas chi ant fatu, in su colare de is s\u00e8culos, agiuntas a is cre\u00e8ntzias primitivas. Su chi cumparit contradit\u00f2riu in is cuntzetos teol\u00f2gicos e religiosos s'ispricat cun sa mentalidade egitziana singulare chi non fuiat dae su contradit\u00f2riu e cun sa tend\u00e8ntzia a su sincretismu chi assimilaiat divinidades diversas e a s'ispissu intre issas e issas istesiadas meda. A s'internu de custa pletora polite\u00ecstica si distinghent unas cantas currentes comente sa de su cultu de sos animales. Unas cantas divinidades tenent prus importu mannu in per\u00ecodos ist\u00f2ricos determinados, \u00e0teras sunt criadas de bellu nou e a coa burradas dae s'ist\u00f2ria egitziana (bastat ammentuare su deus de Akhenaton). Unos cantos deus sunt bogados dae culturas orientales, in piessignu cando s'Egitu tenet raportos e cambiapares personales cun s'\u00c0sia minore, e intre de issos tocat a ammentare Baal, Astarte e Anat."}
{"id": "21245", "revid": "8207", "url": "https://sc.wikipedia.org/wiki?curid=21245", "title": "Regione eclesi\u00e0stica de Sardigna", "text": "Sa Regioni eclesi\u00e0stica de Sardigna est una de is s\u00e8ixi regionis eclesi\u00e0sticas in chi est cumpartiu su territ\u00f2riu de sa Cr\u00e9sia cat\u00f2lica in It\u00e0lia. Su territ\u00f2riu suu corrispundit a su de sa Regioni aut\u00f2noma de Sardigna. A totu tenit 625 parr\u00f3chias, 1.114 satzerdotus (840 secularis e 274 arregularis) e 70 di\u00e0conus permanentis."}
{"id": "21246", "revid": "173685", "url": "https://sc.wikipedia.org/wiki?curid=21246", "title": "Norm Macdonald", "text": "Norman Gene \"Norm\" Macdonald (Qu\u00e9bec, 17 de lad\u00e0mini 1959 \u2013 14 de cabudanni 2021), est st\u00e8tiu unu c\u00f2micu, scritori e atori canadesu.\nEst connotu pruschetotu po ai pigau parti a su Saturday Night Show po cincu stagionis. At scritu unus cantu epis\u00f2dius de sa sitcom famada Roseanne e est st\u00e8tiu protagonista de The Norm Show, Norm Macdonald Live e Norm Macdonald Has a Show, prod\u00f9sia de Netflix in su 2018.\nEst mortu su 14 de cabudanni 2021 de leucemia."}
{"id": "21247", "revid": "7227", "url": "https://sc.wikipedia.org/wiki?curid=21247", "title": "Giuseppe Baturi", "text": "Giuseppe Andrea Salvatore Baturi (Catania, 21 de martzu 1964) est unu arcip\u00ecscopu cat\u00f2licu italianu, de su 16 de santandria de 2019 arcip\u00ecscopu metropolita de s'Arcidi\u00f2tzesi de Casteddu e de su 25 de maju 2021 vicepresidenti po s'It\u00e0lia centrali de sa Cunfer\u00e8ntzia Obispali Italiana.\nBiografia.\nPesadia e minist\u00e8riu satzerdotali.\nGiuseppe Baturi nascit su 21 de martzu 1964 in Cat\u00e0nia, sedi de s'om\u00f2nima arcidi\u00f2tzesi. A pustis de sa maturidadi scient\u00ecfica otenet sa l\u00e0urea in giurisprud\u00e8ntzia in s'Universidadi de Cat\u00e0nia. Intrau in semin\u00e0riu, cunsighit su baccalaureau in teologia in su St\u00f9diu teol\u00f2gicu \"San Paolo\" de Cat\u00e0nia e, posca, sa lic\u00e8ntzia in deretu can\u00f2nicu in sa Universidadi Pontif\u00eccia Gregoriana de Roma.\nSu 2 de gennarxu 1993 benit ordinau presb\u00ecteru de s'archip\u00ecscopu Luigi Bommarito e incardinau in s'arcidi\u00f2tzesi de Cat\u00e0nia.\nA pustis de s'ordinatzioni tenit s'inc\u00e0rriga de vic\u00e0riu obispali po is afaris econ\u00f2migus, procuradori generali de s'archip\u00ecscopu, vicepresidenti de s'\u00d2pera catanesa po su cultu e sa religioni. Est stau puru respons\u00e0bili po sa Sitz\u00eclia de \"Comunioni e Liberatzioni\" e docenti de Deretu can\u00f2nicu in su St\u00f9diu teol\u00f2gicu \"San Paolo\". De su 2012 a su 2019 est diretori de s'Uf\u00ectziu natzionali po is chistionis giur\u00ecdicas e segret\u00e0riu de su Cuns\u00ecgliu po is afaris giur\u00ecdicus de sa Cunfer\u00e8ntzia Obispali Italiana de cale de su 2015 est fintzas asuta-segret\u00e0riu.\nMinist\u00e8riu obispali.\nSu 16 de santandria 2019 papa Franciscu ddu n\u00f2minat arcip\u00ecscopu metropolita de Casteddu; sutzedet a Arrigo Miglio, bessiu po l\u00ecmiti de edadi.\nSu 5 de gennaxu 2020, cun d-una cerim\u00f2nia in sa bas\u00eclica de Signora Nosta de Bon\u00e0ria in Casteddu, arricit s'ordinatzioni obispali de su cardinali Gualtiero Bassetti, arcip\u00ecscopu metropolita de Per\u00f9gia-Tzitadi de sa Pieve e presidenti de sa Cunfer\u00e8ntzia Obispali Italiana, co-cunsagrantis s'archip\u00ecscopu Arrigo Miglio e Salvatore Gristina, archip\u00ecscopu metropolita de Cat\u00e0nia, e a manera cuntestuali pigat possessu de s'arcidi\u00f2tzesi.\nSu 14 de gennaxu 2021 est el\u00ecgiu vicepresidenti de sa Cunfer\u00e8ntzia obispali sarda; sutzedet a s'arcip\u00ecscopu Ignazio Sanna. Su 25 de maju de su matessi annu sa Cunfer\u00e8ntzia obispali italiana, in s'Assemblea generali cosa sua, ddu at el\u00ecgiu vice-presidenti po s'It\u00e0lia centrali"}
{"id": "21248", "revid": "2404", "url": "https://sc.wikipedia.org/wiki?curid=21248", "title": "Rivolutzione industriale", "text": "S'espressione rivolutzione industriale fiat usada pro sa prima borta in Frantza a ingh\u00ecriu de su 1820 pro designare s'imparis de c\u00e0mbios chi si fiant produidos in Inghilterra e Isc\u00f2tzia in sa segunda metade de su s\u00e8culu XVIII. Is adelantaduras t\u00e8cnicas \u2014sustotus sa m\u00e0china a pampore\u2014, s'isciopu demogr\u00e0ficu chi fiat cumintzadu partende dae su 1750 e s'abbandonu de sa vida rurale aiant cumportadu c\u00e0mbios a fundu de sa sotziedade.\nCusta rivolutzione aiat marcadu una truncadura in su cursu de s'ist\u00f2ria e aiat trasformadu sos \u00e8sseres umanos dae massajos e pesadores in manipuladores de m\u00e0chinas. Duncas, sa rivolutzione Industriale aiat modificadu is bases econ\u00f2micas de sa sotziedade, chi, de manera progressiva, fiat basende\u00b7si subra sa produtzione industriale. Is tzitades si fiant cunv\u00e8rtidas in tzentros superpopulados in ue b'aiant is logos de domo e traballu de una classe sotziale noa, sa classe operaja, chi fiat n\u00e0schida cun s'imbentadura de sa cadena de mont\u00e0giu. S'esist\u00e8ntzia de custu nou istadu sotziale, aiat portadu a sa cumpar\u00e8ssida de ideologias noas comente su liberalismu e su sotzialismu, chi diant cunfigurare su mundu cuntempor\u00e0neu.\nCustu protzessu, cumintzadu in Bretagna Manna, si fiat impostu a bellu a bellu in su restu de paisos europeos \u2014mancari sa farta de mat\u00e8rias primas e de mercados\u2014, in is Istados Unidos e in Giapone; a pagu a pagu si fiat ist\u00e8rridu a \u00e0teras partes de su mundu. S'efetu suo subra sa sotziedade fiat istadu enorme. Partende dae su 1870, si fiat produidu unu brincu nou in s'isvilupu de su sistema capitalista cando sa prima Rivolutzione Industriale si fiat f\u00f9ndida cun sa chi diat pigare n\u00f9mene de segunda rivolutzione industriale. In custa segunda fase, su progressu tecnol\u00f2gicu e econ\u00f2micu aiat retzidu una imp\u00e8llida manna cun su fraigu de m\u00e0chinas alimentadas cun pampore \u2013chi fiant usadas pro is naes e trenos\u2013, e partende dae 1873, sa cump\u00e0ssida de su motore de combustione interna e s'energia el\u00e8trica.\nB'ant cuntierras intre is ist\u00f2ricos pro su chi pertocat su per\u00ecodu de inghitzu de sa Rivolutzione Industriale. Eric Hobsbawm defendet sa tesi segundu chi sa rivolutzione fiat cumintzada durante sa d\u00e8cada de su 1780 e non si fiat isvilupadu in manera prena fintzas a sos annos 1830 o 1840, mentras chi T. S. Ashton sustenet chi aiat partidu, tzirca intre sos annos 1760 e 1830."}
{"id": "21249", "revid": "7227", "url": "https://sc.wikipedia.org/wiki?curid=21249", "title": "Imbios pisanu-genovesos pro sa Sardigna", "text": "Is imbios pisanu-genovesos pro sa Sardigna aiant tentu logu durante su s\u00e8culu XI (1015, e torra in su 1016) cando is fortzas de sa Taifa de D\u00e9nia, in su chirru orientale de s'Ispagna musulmana, aiant atacadu sa Sardigna, e aiant intentadu de istabilire su controllu subra de issa. Siat sa Rep\u00f9blica de Pisa siat sa de G\u00e8nova aiant rebusadu sos invasores \u00e0rabos, preservende sa Sardigna a parte de sa cristianidade. Custos imbios pisanu-genovesos in Sardigna fiant istadas aprovados e sustentados dae su Paba, faghende\u00b7nde de fatu antitzipadores de is Crotzadas, chi diant comintzare otanta annos a pustis.\nCuntestu.\nCun probabilidade D\u00e8nia, durante su Califadu de C\u00f2rdoba in su s\u00e8culu X, acasagiaiat una flota; su portu suo fiat \"bonu meda e antigu\". Segundu Idrisi, comente a aporridu dae a al-Himyar\u012b, is cantieris suos fiant netzess\u00e0rios pro sa flota, sa matessi chi cun probabilidade fiat istada impreada pro atacare sa Sardigna.\nIn su 940/41 su Califadu aiat firmadu unos tratados cun su Ducadu de Amalfi, sa Contea de Bartzellona, su Ducadu de Narbona e Sardigna, promitende unu lassapassare de cussas \u00e0reas, fintzas a tando angariadas dae is piratas chi teniant base a Fraxinet, is \u00ecsulas Baleares, fintzas a is portos orientales de Ispagna, incl\u00f9ida D\u00e8nia e sa prus famada Pechina. S'agatant novas de una imbasciada dae Sardigna a C\u00f2rdoba in is annos luegus a fatu, ma dae su 943 a su milli non b'at \u00e0teras novas de atacos musulmanos a portos cristianos in su Mediterr\u00e0neu otzidentale. In sa prima parte de su s\u00e8culu IX, sa flota de s'imp\u00e8riu Caral\u00ecngiu fiat presente siat in G\u00e8nova siat in Pisa. Is tzitades italianas aiant imbiadu naes pro amparare sa Sardigna dae una flota musulmana in su su 829, ma cun probabilidade fiat istada una flota musulmana, chi operaiat a illargu de Sardigna, a atacare Roma in su 841. \nSu per\u00ecodu intre sa fine de su s\u00e8culu X e su cumintzu de su s\u00e8culu XI aiat currespostu cun una cr\u00e8schida demogr\u00e0fica not\u00e0bile de sa populatzione de Pisa e cun s'ispaniadura geogr\u00e0fica sua: is muros suos e af\u00f2rtios aiant dopiadu e fiat creschida s'\u00e0rea de influ\u00e8ntzia. Fiant comintzadas is perricas territoriales, fatu\u00b7fatu violentas, cun Lucca, e is netzessidades suas fiant creschidas de paris passu. Fintzas G\u00e8nova, chi disponiat pro fintzas de prus pagu territ\u00f2rios pro sustentare is tzitadinos suos e sa flota pr\u00f2pia, fiat in chirca de mercados noos. Is \"Annales pisanos antiquissimi\", chi beniant a \u00e8ssere sos annales tziviles de Pisa compilados dae Bernardo Maragone, registrant petzi pagos eventos in su s\u00e8culu X, e totus ligados cun cumbatas.\nIn su 970 \"is pisanos fiant in Cal\u00e0bria\", cun probabilidade pro gherrare contra de sos ocupantes musulmanos e s'assegurare unu colad\u00f2rgiu seguru a traessu de s'istrintu de Messina, chi ischirriaiat sa Sitz\u00eclia, ocupada dae is musulmanos, de su restu de sa pen\u00ecsula. Is Annales registrant fintzas un'atacu navale de is musulmanos in Pisa in su 1004 e una vit\u00f2ria de Pisa subra de is musulmanos de Reggio Cal\u00e0bria in su 1005. S'atacu musulmanu de su 1004 diat p\u00f2dere \u00e0ere tentu or\u00ecgine de Ispagna, o diat p\u00f2dere \u00e8ssere istadu una bardana. Sa resposta pisana diat p\u00f2dere \u00e8ssere istada una represa o unu tentativu de eliminare una base de piratas dae Reggio.\nIn su 1006 un'imbasciada de s'imperadore bizantinu Basile II Bulgar\u00f2ctonu a sa corte de su califu Hisham II ibn al-Hakam aiat em\u00ectidu unos cantos sordados andalusos, cassados a illargu de is costas de C\u00f2rsica e de Sardigna.\nImpare cun sa Sitz\u00eclia, Sardigna e C\u00f2rsica formaiant sa bia de sas \u00ecsulas, chi dae is tzitades de su norte de It\u00e0lia portaiant a s'\u00c0frica de su norte e a su Mediterr\u00e0neu orientale. Chentza su controllu de sas \u00ecsulas, s'ispaniadura de sas impresas mercantiles pisanas e genovesas diat \u00e8ssere istada dificultosa meda. Sa cr\u00e8schida de su cumm\u00e8rtziu pisanu e genovesu, in lig\u00f2ngiu cun una cr\u00e8schida de sa faina militare, in piessignu contra de sos inimigos de sa Cr\u00e8sia, in cussos annos etotu agataiat unu parallelu cuntempor\u00e0neu in s'\u00e0teru cantone de It\u00e0lia, in sa Rep\u00f9blica de Ven\u00e8tzia.\nIn su 1011 is annales pisanos registrant ca una \"flota dae Ispagna\" fiat b\u00e8nnida pro iscagiare sa tzitade, cosa chi sugerit ca s'agressione esseret istada pranificada e organizada e non si trataiat isceti de unu atacu pirata minore. Cun probabilidade meda custa flota acudiat dae D\u00e8nia, tando guvernada dae Mujahid al-'Amiri (Mogehid). Segundu sa cr\u00f2naca de Ibn Idhari, Mujahid aiat retzidu D\u00e8nia dae s'hajib de C\u00f2rdoba, Almanzor, mortu in su 1002. Is cr\u00f2nacas de Idh\u0101r\u012b Ibn non crarint chi Mujahid aiat conchistadu is Baleares dae sa base sua in D\u00e8nia, o si aiat pigadu su controllu de D\u00e8nia dae una base in is Baleares. Fortzis un'enclave musulmana fiat istada costituida dae su predetzessore Mujahid a soberanu de is Baleares, cara a su 1000. Paba Giuanne VIII, sende chi sa Sardigna s'agatat deretu a in antis de Roma, aiat esortadu is potentados cristianos l\u00e0icos a nde bogare is musulmanos dae s'\u00ecsula giai in su 1004.\nImbios.\nPrimos imbios.\nMujahid cun probabilidade fiat istadu motivadu a conchistare sa Sardigna a su fine de legitimare su p\u00f2dere suo in D\u00e8nia e in is \u00ecsulas Baleares. Una gherra tzivile (fitna) fiat tzocada intre taifas v\u00e0rias, a pustis de su 1009 in su califadu de C\u00f2rdoba, in declinu. Sende un'iscrau liberadu, Mujahid aiat cunsideradu pretzisu legitimare sa posidura sua, cun sa n\u00f2mina de unu califu buratinu, 'Abd Allah ibn' Ubayd Allah ibn a su-Walid Mu'i\u1e6d\u012b, in su 1013. Cun probabilidade aiat intrabistu s'oportunidade de afortiare s'autoridade sua gr\u00e0tzias a una gherra santa (jih\u0101d), una trassa chi fiat istada difatis impreada dae s'\u00f2mine chi aiat numenadu Mujahid a su guvernu D\u00e8nia, overas al-Mansur. Sa conchista de Sardigna fiat istada tando printzipiada in n\u00f9mene de al-Mu'i\u1e6d\u012b, e s'ist\u00f2ricu isl\u00e0micu Ibn a su-Khatib aiat alabadu Mujahid. Un'iscola de giurisprud\u00e8ntzia isl\u00e0mica, rapresentada in cussos tempos dae Mujahid de al-Mawardi, reconnoschiat is \"emiros de conchista \" Mujahid, chi fiant is chi oteniant su deretu de guvernare is terras conchistadas in n\u00f9mene de s'Islam.\nIn su 1015 Mujahid fiat arribbadu a Sardigna cun 120 naes, unu n\u00f9meru elevadu chi cunfirmat ca s'ispeditzione no fiat istada progetada a s'impresse pro faghere bardanas. Su \"s\u00e8culu XII pisanu Liber maiolichinus\", una cr\u00f2naca de s'imbiu a sas \u00ecsulas Baleares de su 1113-1115, amm\u00e8ntuat chi Mujahid cumandaiat totu sa pranura de costa sarda. In is cr\u00f2nacas pisanas de su tempus s'imbiu a Sardigna de su 1015 est descritu cun istrintura de faeddos: \"Pisanos e Genovesos aiant pesadu gherra a Mujahid in Sardigna, e dd'aiant derrotadu pro gr\u00e0tzia de Deus\" e \"is Pisanos e Genovesos aiant amparadu sa Sardigna\". Is annales chi ammuntant su per\u00ecodu dae su 1005 a su 1016 sunt aporridos a sighidu. Sa datadura de s'imbiu de su 1015 si basat subra su Calend\u00e0riu pisanu, subra sa base de su cale su segundu imbiu de Muj\u0101hid, est datadu a su 1017."}
{"id": "21250", "revid": "12712", "url": "https://sc.wikipedia.org/wiki?curid=21250", "title": "Progetu Manhattan", "text": "Progetu Manhattan est istadu su n\u00f9mene de unu programma de chirca e isvilupu militare chi at batidu a sa realizatzione de is primas bombas at\u00f2micas in s'\u00ecnteri de sa segunda gherra mundiale. Est istadu giutu dae is Istados Unidos de Am\u00e8rica cun s'amparu de Rennu Unidu e Canad\u00e0. Dae su 1942 a su 1946 su programma est istadu dir\u00ecgidu dae su generale Leslie Groves de su corpus de su G\u00e8niu militare de is Istados Unidos. \nSu Progetu Manhattan est incumentzadu cun pagas risursas in su 1939 ma est cr\u00e8schidu fintzas a ocupare prus de 130\u00a0000 persones e est costadu agiumai 2 milliardos de dollaros americanos. Prus de su 90% de is costos est istadu impreadu pro fraigare edif\u00ectzios e prod\u00f9ere materiale f\u00ecssile, e su 10% isceti impreadu pro s'isvilupu e sa produtzione de armas. Sa chirca e produtzione sunt istadas fatas in prus de 30 logos diferentes de is Istados Unidos, Rennu Unidu e Canad\u00e0.\nSu Progetu Manhattan includiat fainas de intelig\u00e8ntzia a pitzus de su Programma nucleare militare tedescu. Su personale de su Progetu Manhattan, in s'\u00e0mbitu de s'Operatzione Alsos, est istadu imbiadu in Europa, a bortas a intro de su territ\u00f2riu inimigu, in ue at collidu materiale e documentos de su programma tedescu e arruoladu iscientziados tedescos. Cun totu is precautziones pigadas pro apoderare su segretu a pitzus de su Progetu Manhattan, is ispias sovi\u00e8ticas ant iscobertu is operatziones de su guvernu istadunidensu pro su fr\u00e0igu de sa bomba at\u00f2mica.\nIst\u00f2ria.\nSa chirca a pitzus de s'energia nucleare e sa l\u00ectera a Roosevelt.\nIn su 1919 su f\u00ecsicu neozelandesu Ernest Rutherford, in s'\u00ecnteri de sa chirca a pitzus de s'\u00e0tomu in su cumintzu de su de XX s\u00e8culos, mescamente in is universidades de Cambridge, Gottinga e Copenaghen, fiat res\u00e8ssidu a esecutare su primu esperimentu rivolutzion\u00e0riu de sa chi issu at definidu \"disintegratzione de s'\u00e0tomu\"; custu fen\u00f2menu, segundu is c\u00e0rculos te\u00f2ricos esecutados cun is f\u00f2rmulas famadas de sa relatividade de Albert Einstein, pariat bonu a liberare una cantidade manna de energia. Sa chirca de is f\u00ecsicos mundiales, aut\u00f2noma ma ligada gr\u00e0tzias a sa tzirculatzione costante de is ideas intre issos, est andada a in antis in is annos binti cun is ist\u00f9dios de su danesu Niels Bohr e de su tedescu Werner Karl Heisenberg de sa mec\u00e0nica quantistica, a cussu tempus noa, bona pro prev\u00ecdere su cumportamentu de is partigheddas sub-at\u00f2micas.\nDae su cumintzu de is annos trinta sa chirca te\u00f2rica de is f\u00ecsicos mundiales at prod\u00f9idu iscobertas ispantosas; in su 1932 su brit\u00e0nnicu James Chadwick at ammustradu s'esist\u00e8ntzia de su neutrone, in su 1934 s'italianu Enrico Fermi at descritu sa formatzione de is\u00f2topos pro m\u00e8diu de su bombardamentu de s'\u00e0tomu cun neutrones; in su 1938 is tedescos Otto Hahn e Fritz Strassmann ant riproduidu su fen\u00f2menu chi issos ant denominadu fissione nucleare e Lise Meitner e Otto Frisch ant analizadu m\u00e8gius su fen\u00f2menu, prus che totu a pitzus de s'ur\u00e0niu, afirmende chi custu elementu, sende inst\u00e0bile meda, esseret a discansu divis\u00ecbile, provochende sa liberatzione de una cantidade enorme de energia.\nIs esperimentos a pitzus de sa fissione nucleare sunt istados riproduidos in manera isperimentale in laborat\u00f2rios medas a sa fine de is annos trinta, siat in Europa, siat in is Istados Unidos, in ue, in s'Universidade de Berkeley, fiat giai istadu fatu, a suta de su progetu de su f\u00ecsicu Ernest Orlando Lawrence in su cumintzu de su degh\u00e8nniu, su primu atzelleradore de partigheddas, denominadu tziclotrone. In realidade, in su 1933 fiat acont\u00e8ssida giai una cosa de importu mannu pro sa chirca, cando pro sa prima borta su f\u00ecsicu ebreu ungheresu Le\u00f3 Szil\u00e1rd, residente in Brit\u00e0nnia Manna, aiat formuladu sa teoria de una poss\u00ecbile reatzione a cadena de fissiones nucleares chi si podiat auto-sust\u00e8nnere.Szilard fiat unu f\u00ecsicu te\u00f2ricu abbistu meda e cumprendiat fintzas is poss\u00ecbiles consegu\u00e8ntzias globales de is resurtados de sa chirca sient\u00ecfica; issu in su 1938 fiat assustadu prus che totu dae sa poss\u00ecbile aplicatzione de is ist\u00f9dios a pitzus de sa fissione nucleare pro nde fraigare armas. Tando, paris cun \u00e0teros duos f\u00ecsicos ungheresos primorosos, Edward Teller e Eugene Wigner, timiat chi sa Germ\u00e0nia nazista poderet isfrutare is iscobertas de is iscientziados suos pro fraigare una \"super-bomba\" noa isfrutende s'energia nucleare.\nIn su comintzu is tres iscientziados de or\u00ecgine ungheresa si sunt apensamentados pro sa possibilidade chi is tedescos otennerent s'ur\u00e0niu pro sa fissione dae is minieras de su Congo belga e tando ant detz\u00ecdidu de faeddare cun Albert Einstein, su f\u00ecsicu prus autor\u00e8vole e famadu de su mundu, pro ddu cumb\u00ecnchere a iscr\u00ecere una l\u00ectera a sa reina de su B\u00e8lgiu, chi issu connoschiat de persona, pro dda cumbidare a non b\u00e8ndere s'ur\u00e0niu a sa Germ\u00e0nia nazista. Su 16 tr\u00eculas 1939 Szilard e Wigner sunt andados a s'\u00ecsula de Long Island e ant addobiadu a Einstein, chi at aprovadu luego sa recherta issoro e at detadu una l\u00ectera, iscrita in tedescu dae Wigner, indiritzada a s'ambasciadore belga in is Istados Unidos.\nS'interventu de s'economista Alexander Sachs, chi fiat istadu informadu dae un'amigu de Szilard de is intentziones de is tres iscientziados ungheresos, at cambiadu sa situatzione: Sachs s'est addobiadu cun Szilard e at naradu chi sa prus cosa oportuna de f\u00e0ghere fiat de informare a su presidente Franklin Delano Roosevelt, chi issu connoschiat de persone, e ddi cunsinniare sa l\u00ectera de Einstein. Edward Teller s'est postu de ac\u00f2rdiu cun Sachs e tando Szilard at scritu in tedescu una l\u00ectera a Roosevelt fundada in su testu initziale de Einstein, imbiende\u00b7dda a pustis pro s'aprovatzione a Long Island. Su 30 tr\u00eculas 1939 Einstein, Teller e Szilard si fiant torrados a addobiare e ant compiladu una versione noa de sa l\u00ectera; carchi die a pustis, Szilard at elaboradu su testu in pari cun Sachs, imbiende a Einstein una versione \"curtza\" e una versione \"longa\" de sa l\u00ectera pro su presidente. Su f\u00ecsicu tedescu at aprovadu sa versione \"longa\", chi Szilard at a pustis imbiadu a Sachs su 15 austu 1939.Sachs cheriat l\u00e8ghere personalmente sa l\u00ectera a Roosevelt pro ot\u00e8nnere m\u00e8gius s'atentu suo ma, pro neghe de is fatos pol\u00ecticos internatzionales dominados dae su cumintzu de sa gherra in Europa su 1 de cabudanni 1939, no at p\u00f2didu b\u00ecdere a su presidente. Cun totu s'iscetitzismu de Szilard e Wigner pro is rinvios de Sachs, issu in fines at addobiadu a Roosevelt su 11 santugaine 1939 e dd'at l\u00e8ghidu una versione sint\u00e8tica sua de sa l\u00ectera de Einstein e Szilard. Sachs est istadu cumbinchidore e su presidente at cumpresu chi si trataiat \"de f\u00e0ghere a manera chi is nazistas non distruerent a nois\"; Roosevelt at detz\u00ecdidu de aunire unu primu comitadu in suta de sa diretzione de su capu de su National Bureau of Standard Lyman Briggs.\nBriggs at giutu su primu add\u00f2biu de su \"Comitadu consultivu pro s'ur\u00e0niu\" su 21 santugaine 1939 a Washington, in sa sede de su dipartimentu de su cumm\u00e8rtziu; ant pigadu parte noe persones, intre cussos, Szilard, Wigner e Teller, Sachs e is rapresentantes militares, su tenente coronellu Adamson de s'U.S. Army, e su cumandante Hoover, de s'U.S. Navy. Szilard at incumentzadu sa discussione afirmende chi ddoe fiat sa possibilidade de f\u00e0ghere una bomba a s'ur\u00e0niu pro m\u00e8diu de una reatzione a cadena cun una pot\u00e8ntzia isperdidora paris a sa de 20.000 tonnelladas de esplosivu cunventzionale, ma su tenente coronellu Adamson est interv\u00e8nnidu manifestende cun mofa s'iscetitzismu suo. A pustis de carchi interventu te\u00f2ricu chi at evidentziadu is dificultades sient\u00ecficas ancora de b\u00ecnchere, Briggs e Sachs ant amparadu sa chirca de is f\u00ecsicos ungheresos e ant sutaliniadu mescamente is implicatziones suas pro sa defensa de is Istados Unidos. A custu puntu est interv\u00e8nnidu Teller chi at sustentadu is tesis de Szilard e at rechertu, respondende a una dimanda de su cumandante Hoover, 6.000 dollaros pro \"comporare sa grafite\"; est sighidu un'interventu pol\u00e8micu de su tenente coronellu Adamson chi at menguadu s'importu de is \"armas noas\" chi, a p\u00e0rrere suo, non binchiant is gherras. A pustis de una cuntierra cun Wigner, a sa fine Adamson at apojadu sa recherta de dinari pro sighire sa chirca.\nSu 1 santandria 1939 su Comitadu consultivu pro s'ur\u00e0niu at compiladu una prima relata de imbiare a su presidente Roosevelt. Su documentu afirmaiat chi sa chirca a pitzus sa \"reatzione a cadena\" podiat \u00e8ssere \u00f9tile comente fonte de energia pro is sutamarinos e mancari fintzas comente \"poss\u00ecbile fonte de bombas\" prus isciusciadoras de \"cale si siat cosa oe connota\"; su comitadu pediat finantziamentos adeguados pro \"una chirca contivigiosa\". Su presidente Roosevelt est partu interessadu e at insertadu su documentu in s'isched\u00e0riu suo personale, ma sena f\u00e0ghere nudda de cuncretu pro su momentu.\nSu cumintzu de su programma at\u00f2micu istadunidensu.\nIs meses a pustis de su primu add\u00f2biu de su Comitadu consultivu a pitzus de s'ur\u00e0niu sunt istados ingabbosus pro Szilard e is f\u00ecsicos ungheresos; ddoe fiant noas in s'ierru e isceti in fre\u00e0rgiu 1940 s'agiudu militare de su presidente Roosevelt at cunvocadu Briggs chi dd'at naradu chi pro immoe fiant abetende is resurtados de is chircas de Fermi, finantziadas cun is 6000 dollaros de s'incumentzu, a pitzus de sa funtzione de sa grafite comente a \"assorbidore\" de neutrones. Szilard fiat semper prus apensamentadu; mentras cumpletaiat un'ist\u00f9diu te\u00f2ricu suo a pitzus de is \"reatziones a cadena divergentes\", aiat ischidu de su traballu a subra de esperimentos cun ur\u00e0niu e abba de su grupu frantzesu de is frades Joliot-Curie e prus che totu de chircas segretas a subra de s'ur\u00e0niu acumpridas dae is tedescos a s'Istitutu Kaiser Wilhelm. Issu duncas at detz\u00ecdidu de torrare a consultare a Einstein, e is duos f\u00ecsicos ant iscritu una l\u00ectera noa indiritzada a Sachs chi at chircadu prus bortas de mutire a Roosevelt, chi su 5 abrile 1940 at risp\u00f2ndidu a Sachs cunfirmende s'aficu in Briggs e cunvochende un'ad\u00f2bbiu nou de su Comitadu pro s'ur\u00e0niu pro su 27 abrile.\nSu segundu add\u00f2biu de su \"Comitadu pro s'ur\u00e0niu\" ghiadu dae Briggs est istadu ancora prus ingabbosu de su primu; in custa ocasione sunt istados presentados is resurtados de su traballu a pitzus de s'ur\u00e0niu incumentzados in v\u00e0rias universidades americanas chi pariant escl\u00f9dere sa possibilidade de una reatzione a cadena esplosiva impreende is neutrones lentos cun s'ur\u00e0niu naturale o cun s'is\u00f2topu Ur\u00e0niu-238; in prus, is c\u00e0rculos de sa massa cr\u00ectica netzess\u00e0ria, isvilupados dae Teller, faghiant sup\u00f2nnere sa netzessidade de una cantidade de ur\u00e0niu enorme, in s'\u00f2rdine de carchi deghina de tonnelladas chi diat \u00e0ere impedidu su f\u00e0bbricu de ord\u00ecngios b\u00e8llicos pr\u00e0ticos de impreare in batalla. Giai in antis iscientziados europeos aiant chircadu a sa pr\u00f2piu manera de contare sa massa cr\u00ectica netzess\u00e0ria e su frantzesu Francis Perrin aiat creadu una f\u00f2rmula matem\u00e0tica cun chi aiat carculadu sa netzessidade de 44 tonnelladas de ur\u00e0niu.\nIn realidade, agiumai in su pr\u00f2piu tempus duos f\u00ecsicos tedescos emigrados in Brit\u00e0nnia Manna fiant l\u00f2mpidos a concruos de su totu diferentes chi ant sinnadu unu passu a in antis cara a su f\u00e0bbricu de sa bomba at\u00f2mica; Oto Frisch e Rudolf Peierls, difatis, in s'incumentzu aiant dimustradu sa possibilidade de ot\u00e8nnere cun fatzilidade su seberu de is v\u00e0rios is\u00f2topos de s'ur\u00e0niu pro m\u00e8diu de su m\u00e8todu de sa termodifusione gassosa; insandus ant ipotizadu sa possibilidade de una reatzione a cadena esplosiva impreende is neutrones lestros e s'is\u00f2topu Uranio-235, ant carculadu sa massa cr\u00ectica cun custu is\u00f2topu e sunt l\u00f2mpidos a sa concruida chi pro incumentzare sa reatzione a cadena diat bastare una cantidade de Uranio-235 de mesu chilu o unu chilu; in fines, Peierls at contadu chi sa reatzione a cadena si diat \u00e8ssere isvilupada in tempos lestros a beru provochende efetos esplosivos istraordin\u00e0rios. Is duos f\u00ecsicos ant aporridu is concruidas issoro in duos documentos chi, in prus de illustrare is iscobertas in contu de sa massa cr\u00ectica e in sa reatzione a cadena, analizaiant fintzas s'importu pol\u00ecticu-militare de una \"super-bomba\" in su cuntestu de sa gherra mundiale in cursu. Is relatas de Frisch e Peierls sunt istadas imbiadas, in su fre\u00e0rgiu 1940, a Henry Tizard, su presidente de su Comitadu brit\u00e0nnicu de \"coordinamentu sient\u00ecficu\", chi controllaiat s'aplicatzione de sa si\u00e8ntzia a sa gherra.\nIn sa Columbia University su f\u00ecsicu Enrico Fermi at fatu unu prot\u00f2tipu de reatore nucleare, impreende v\u00e0rias configuratziones de grafite e ur\u00e0niu. Vannevar Bush, diretore de sa Carnegie Institution de Washington, at organizadu su National Defense Research Committee in su 1940, pro p\u00f2nnere is risursas sient\u00ecficas de is Istados Unidos a disponimentu de s'isfortzu b\u00e8llicu.\nSunt istados creados laborat\u00f2rios noos, incl\u00f9didos su Radiation Laboratory de su Massachusetts Institute of Technology (MIT), chi at agiudadu in s'isvilupu de su radar, e s'Underwater Sound Laboratory de San Diego, chi at isvilupadu su sonar. Fintzas su National Defense Research Council (NDRC) s'est incuradu de su Progetu Ur\u00e0niu cando est istadu presentadu su programma de chirca de Briggs. In su 1940, Bush e Roosevelt ant creadu s'Office of Scientific Research and Development pro ammanniare custos isfortzos.\nSu Progetu Ur\u00e0niu no aiat ancora fatu progressos mannos in s'istade de su 1941, cando s'est ischidu de is chircas in Bret\u00e0nnia Manna de Oto Frisch e Fritz Peierls. Sa National Academy of Science at propostu un'isfortzu mannu pro f\u00e0ghere armas at\u00f2micas e Bush at creadu unu comitadu ispetziale, su comitadu S-1, pro dir\u00ecgere custu isfortzu.\nIn antis chi custu esseret detz\u00ecdidu, is giaponesos ant bombardadu Pearl Harbor su 7 nadale 1941 e is Istados Unidos sunt intrados in gherra. A is Metallurgical Laboratory (n\u00f9mene de cobertura) de s'Universidade de Chicago, in is Radiation Laboratory de s'Universidade de sa Calif\u00f2rnia e in su dipartimentu de f\u00ecsica de sa Columbia University, is isfortzos pro preparare su materiale f\u00ecssile (ur\u00e0niu o plut\u00f2niu) pro una bomba sunt istados atzellerados.\nS'ur\u00e0niu-235 depiat \u00e8ssere separadu dae su chi abarrat de s'ur\u00e0niu naturale, prus che totu ur\u00e0niu-238 non f\u00ecssile. Custu fiat de importu mannu pro fraigare sa bomba a s'ur\u00e0niu, mentras \u00e0teras proas aiant ammustradu chi s'elementu artifitziale plut\u00f2niu-239 faiat a dd'ot\u00e8nnere pro rajamentu neutr\u00f2nicu de s'ur\u00e0niu in s'\u00ecnteri de su funtzionamentu de sa pila de Fermi. Partende dae su 1942, impiantos mannos sunt istados fatos in s'Oak Ridge National Laboratory (Site X) in Tennessee e in s'Hanford Site (Site W) in s'Istadu de Washington, pro prod\u00f9ere custos materiales.\nCando is Istados Unidos sunt intrados in sa Segunda Gherra Mundiale, in su nadale 1941, diversos progetos fiant giai in cursu, pro investigare su seberu de s'ur\u00e0niu-235 fission\u00e0bile dae s'ur\u00e0niu-238, sa produtzione de su plut\u00f2niu e sa fatibilidade de is pilas nucleares e de is esplosiones.\nSu f\u00ecsicu e Pr\u00e8miu Nobel Arthur Compton at organizadu su Metallurgical Laboratory de s'Universidade de Chicago in su cumintzu de su 1942 pro istudiare su plut\u00f2niu e is pilas a fissione. Compton at pedidu a su f\u00ecsicu te\u00f2ricu Robert Oppenheimer, de s'Universidade de sa Calif\u00f2rnia, de istudiare sa fatibilidade de un'arma at\u00f2mica.\nIn su beranu de su 1942, Oppenheimer e Robert Serber, de s'Universidade de s'Illinois, ant traballadu a su problema de sa difusione de neutrones (comente is neutrones si moent in una reatzione a cadena) e in s'idrodin\u00e0mica (comente s'esplosione prod\u00f9ida dae sa reatzione a cadena si podet cumportare).\nPro averiguare custu traballu e sa teoria generale de sas reatziones de fissione, Oppenheimer at riunidu una sessione istiale a s'Universidade de sa Calif\u00f2rnia in su l\u00e0mpadas 1942. Is te\u00f2ricos Hans Bethe, John Van Vleck, Edward Teller, Felix Bloch, Richard Chace Tolman e Emil Konopinski ant concruidu chi una bomba a fissione si podiat f\u00e0ghere.\nIs iscientziados ant sugeridu chi tale reatzione esseret incumentzada ponende in pari una massa cr\u00ectica (una cantidade de esplosivu nucleare chi dda poderet sustentare); custu si podiat f\u00e0ghere in duas maneras diferentes: isparende una contra a s'\u00e0tera duas massas suta-cr\u00ecticas de plut\u00f2niu o ur\u00e0niu-235, opuru faghende impl\u00f2dere un'isfera cava fata de custos materiales cobertos de esplosivu a artu potentziale. Teller at bidu un'\u00e0tera possibilidade: inghiriende una bomba a fissione cun deut\u00e8riu e tr\u00ectziu, si podiat f\u00e0ghere una \"super-bomba\" meda prus balente. Custu cuntzetu si basaiat subra ist\u00f9dios de sa produtzione de energia in is isteddos fatos dae Bethe in su 1938.\nCando s'unda prod\u00f9ida dae s'isc\u00f2piu de sa bomba a fissione si moet pro m\u00e8diu de un'amesturu de n\u00f9cleos de deut\u00e8riu e tr\u00ectziu, custos si fundent paris produende prus energia de sa de sa fissione, in unu protzessu de fusione termonucleare, che is elementos f\u00f9ndidos in su Sole, produende calore e lughe. Bethe fiat isc\u00e8ticu, e cando Teller at ispintu pro sa super-bomba \"sua\" proponende unos cantos ischemas, Bethe ddos at refudados totus.\nCando Teller at ipotizadu chi una bomba at\u00f2mica poderet brusiare s'atmosfera, comente si siat, su pensamentu est abarradu finas a sa proa Trinity, mancari chi Bethe eret ammustradu, in manera te\u00f2rica, chi non podiat sutz\u00e8dere. Sa cunfer\u00e8ntzia istiale, cun is resurtados suos res\u00f9midos dae Serber in \"The Los Alamos Primer\" (LA-1), at frunidu sa base te\u00f2rica pro su fr\u00e0igu de sa bomba at\u00f2mica, chi est essidu su c\u00f2mpitu printzipale in Los Alamos in s'\u00ecnteri de sa gherra, e s'idea de sa bomba H, fraigada in su pustisgherra.\nUna chistione de importu mannu est abarrada sena solutzione, in contu de is piess\u00ecnnios de is neutrones lestros. John Manley, unu f\u00ecsicu de is Metallurgical Laboratory, est istadu incarrigadu de agiudare a Oppenheimer a agatare rispostas a custas chistiones, coordinende unos cantos grupos de f\u00ecsica isperimentale ispainados in totu sa natzione.\nIs misuratziones de is interatziones de neutrones lestros cun is materiales de una bomba sunt essentziales pro ite ca su n\u00f9meru de neutrones prod\u00f9idos in sa fissione de s'ur\u00e0niu e de su plut\u00f2niu bolent connotas, ca sa sust\u00e0ntzia chi ingh\u00ecriat su materiale nucleare depet t\u00e8nnere sa capatzidade de rifl\u00e8tere o ispartzire is neutrones a intro de sa reatzione a cadena in antis de s'esplosione pro p\u00f2dere ammanniare s'energia prod\u00f9ida. Duncas, is propiedades de difusione de is neutrones, de is materiales, ant d\u00e8pidu \u00e8ssere mesuradas pro p\u00f2dere agatare is m\u00e8gius rifletentes.\nPro carculare su podere esplosivu tocat a conn\u00f2schere propiedades nucleares medas, cumpr\u00e8ndida sa \"setzione de atumbada\" pro is protzessos nucleares de is neutrones in s'ur\u00e0niu e in \u00e0teros elementos. Is neutrones lestros podent \u00e8ssere prod\u00f9idos isceti in is atzelleradores de partigheddas, chi fiant ancora trastos pagu dif\u00f9ndidos in is dipartimentos de f\u00ecsica de su 1942.\nSu bis\u00f2ngiu de unu m\u00e8gius coordinamentu fiat craru. In su cabudanni 1942; sa dificultade conn\u00e8tida cun is ist\u00f9dios preliminares a pitzus de is armas at\u00f2micas in universidades ispr\u00e0ghidas pro totu is Istados Unidos indicaiat su bis\u00f2ngiu de unu laborat\u00f2riu dedicadu in a cussa punna isceti. Custu bis\u00f2ngiu fiat per\u00f2 cuadu dae su bis\u00f2ngiu de impiantos de produtzione de s'ur\u00e0niu-235 e su plut\u00f2niu, is materiales f\u00ecssiles.Vannevar Bush, su capu de s'Office of Scientific Research and Development (OSRD), at pedidu a su presidente Franklin Roosevelt de assignare a is militares is operatziones in iscala larga ligadas a s'evolutzione lestra de su Progetu ur\u00e0niu. Roosevelt at seberadu chi s'es\u00e8rtzitu traballaret cun s'OSRD in su fr\u00e0igu de sos impiantos de produtzione. Su g\u00e8niu militare at seberadu a su coronellu James C. Marshall pro supervisionare su fr\u00e0igu de is impiantos pro s'ischirriada de is is\u00f2topos de ur\u00e0niu e sa produtzione de plut\u00f2niu pro sa bomba.\nIs iscientziados de s'OSRD ant esploradu m\u00e8todos diferentes de produtzione de su plut\u00f2niu e de sceberu de s'ur\u00e0niu-235 de s'ur\u00e0niu naturale ma niunu de custos fiat prontu pro sa produtzione (nde fiant istadas preparadas isceti cantidades microsc\u00f2picas). Solu unu m\u00e8todu, s'ischirriada eletromanni\u00e8tica, isvilupadu dae Ernest Orlando Lawrence in is Radiation Laboratory de Berkeley, pariat b\u00e0lidu pro sa produtzione subra larga iscala.\nComente si siat, is iscientziados non podiant acabbare de istudiare \u00e0teros m\u00e8todos de produtzione de su materiale fission\u00e0bile, ca fiat gastosu meda e ca non faghiat a pensare chi cun unu isceti fagheret a prod\u00f9ere bastante materiale in antis de sa fine de sa gherra.\nMarshall e su delegadu suo, coronellu Kenneth Nichols, ant d\u00e8pidu traballare meda pro cumpr\u00e8ndere su protzessu e is iscientziados cun chi depiant traballare. Sende chi fiant de s'in totu inespertos in su campu de sa f\u00ecsica nucleare, non fiant bonos a seberare intre preferos t\u00e8cnicos e personales. Mancari erent detz\u00ecdidu chi unu situ acanta de Knoxville, Tennessee, diat \u00e8ssere istadu adatu pro su primu impiantu de produtzione, no ischiant cantu mannu deperet \u00e8ssere su situ e insandus ant rinuntziadu a s'achirimentu. Ma ddoe aiant fintzas \u00e0teros problemas.\nPro neghe de sa natura sua isperimentale, su traballu in s'arma at\u00f2mica, difatis, non podiat cump\u00e8tere pro s'assinniamentu de una prioridade arta cun \u00e0teros c\u00f2mpitos prus apretosos de s'es\u00e8rtzitu. In prus, su s\u00e8beru de is tareas de iscientziados e de su f\u00e0bbricu de is impiantos de produtzione fiant s'ispissu istentados dae s'incapatzidade de Marshall de agatare materiales cr\u00ecticos, comente a s'atz\u00e0rgiu, chi serbiant pro \u00e0teras produtziones militares puru.\nFintzas su s\u00e8beru de su n\u00f9mene pro su programma nou de armamentu nucleare de s'es\u00e8rtzitu est istadu dif\u00ectzile. Su t\u00ectulu seberadu dae su generale Brehon Somervell, \"Isvilupu de materiales sostitutivos\", pariat arriscosu, ca naraiat tropu.\nSu \"distretu Manhattan\".\nIn s'istade 1942, su coronellu Leslie Groves fiat delegadu a su cumandu de sos f\u00e0bbricos pro su g\u00e8niu de s'es\u00e8rtzitu americanu e aiat supervisionadu su f\u00e0bbricu de su Pent\u00e0gonu, su prus palatzu mannu de uf\u00ectzios de su mundu. Isperende in unu cumandu in s'\u00e8steru, Groves at cuntrariadu a Somervell cando issu dd'at incarrigadu de pigare su controllu de su Progetu ur\u00e0niu. Is obbietziones suas sunt istadas refudadas e a Groves dd'est tocadu a portare a cumprimentu unu progetu chi non creiat chi poderet resessere.\nSa prima cosa chi at fatu est istadu a p\u00f2nnere \"Su distretu Manhattan\" a su progetu. S'idea benit de su cost\u00f9mene de su g\u00e8niu de p\u00f2nnere a is distretos su n\u00f2mine de sa tzitade chi acas\u00e0giat su \"quartier generale\" (e su de Marshall fiat in s'\u00ecsula de Manhattan in Noa York). A su tempus matessi, Groves est istadu prom\u00f2vidu a brigadieri generale, e custu dd'at donadu unu gradu chi si creiat netzess\u00e0riu pro tratare cun is prus iscientziados antzianos interessados. In una chida dae sa n\u00f2mina sua, Groves aiat ris\u00f2lvidu is prus problemas apretosos de su Progetu Manhattan.\nSu primu ost\u00e0culu mannu sient\u00ecficu de su Progetu Manhattan est istadu ris\u00f2lvidu su 2 de nadale de su 1942 a is 14:20 ora locale a suta de is iscaleras de s'ist\u00e0diu de su \"campus\" de s'Universidade de Chicago. In cue, unu grupu ghiadu dae Enrico Fermi at incumentzadu sa prima reatzione nucleare a cadena auto-alimentada (\"Chicago Pile-1\"). Unu mess\u00e0giu in c\u00f2dighe (\"Su navigadore italianu est l\u00f2mpidu in su mundu nou\") est istadu imbiadu a su presidente Roosevelt pro dd'av\u00e8rtere chi s'esperimentu fiat resessidu. Sa posta in funtzione de sa \"Chicago Pile-1\" est cunsiderada comente a s'incumentzu de s'era de s'energia nucleare.\nPiess\u00ecnnios generales.\nNaschidu in su 1939 comente a simpre progetu de chirca, su Progetu Manhattan at mudadu in su 1942 sa punna sua e est pesadu finas a ocupare prus de 130\u00a0000 persones, costende a sa fine prus de 2 milliardos de dollaros de s'\u00e8poca (28 milliardos de dollaros de su 2008).\nSa diretzione sient\u00ecfica est istada afidada a su f\u00ecsicu Robert Oppenheimer e su coordinamentu gestionale-amministrativu a su generale Leslie Groves; sa sede direzionale est istada posta in suta de cobertura in un'edif\u00ectziu de Manhattan in New York, donende su n\u00f9mene in c\u00f2dighe a su Progetu. In parallelu cun su traballu in s'ur\u00e0niu est istadu produidu plut\u00f2niu. Sunt istados fatos reatores in Oak Ridge e in su situ de Hanford, in s'istadu de Washington, in ue est istadu irradiadu s'ur\u00e0niu pro ot\u00e8nnere plut\u00f2niu. A pustis su plut\u00f2niu est istadu separadu in manera ch\u00ecmica dae s'ur\u00e0niu.\nTotu sa faina fiat atzentrada in s'isvilupu de sa tecnologia pro realizare un'ord\u00ecngiu at\u00f2micu e in sa produtzione de una cantidade bastante de materiale fissile cun sa puresa b\u00f2lida. Sunt istados sighidos duos caminos parallelos, chi ant portadu a sa produtzione de duos tipos de bomba in is laborat\u00f2rios natzionales de Los Alamos. Luego a pustis de su bombardamentu de su Giapone, su guvernu de is Istados Unidos de Am\u00e8rica at publicadu su \"Raportu Smyth\" chi ispricaiat s'ist\u00f2ria de su Progetu Manhattan. In issu non si remonaiat su fatu chi is duas bombas nucleares ghetadas esserent basadas a subra de tecnologias e combust\u00ecbiles diferentes.\nSu m\u00e8todu de s'implosione, a esempru, est istadu segretu militare finas sa testimonia de David Greenglass contra Julius e Ethel Rosenberg in su 1951 e is fotografias de is primas bombas realizadas sunt istadas declassificadas e publicadas sceti in is annos sessanta. Paris a is progetos critogr\u00e0ficos de Bletchley Park in Inghilterra, a Arlington Hall e a su Naval Communications Annex de Washington, D.C., e a s'isvilupu de su radar in is Radiation Lab de su MIT de Boston, su Progetu Manhattan est istadu una de is fainas tecnol\u00f2gicas printzipales realizadas in s'\u00ecnteri de sa segunda gherra mundiale.\nBombas at\u00f2micas prod\u00f9idas.\nCunsideros generales.\nSunt istadas fraigadas bator bombas at\u00f2micas in su Progetu Manhattan. Custos aparatos sunt istados isvilupados printzipalmente in su Laborat\u00f2riu Natzionali de Los Alamos e montados in su beranu de su 1945. Is disinnos originales sunt segretos, ma ddoe at informatziones medas a pitzus de is cumponentes printzipales issoro.\nThe Gadget.\nSa prima bomba realizada, cun su n\u00f2mine in c\u00f2dighe \"The Gadget\", in sardu \"su trastu\", est istada fata espl\u00f2dere in sa prima proa nucleare de s'ist\u00f2ria, sa proa \"Trinity\", in Jornada del Muerto, in su desertu de su Nou M\u00e8ssicu. Su dispositivu fiat unu prot\u00f2tipu pro proare unas cantu tecnologias de impreare pro is primas armas at\u00f2micas.\nLittle Boy.\nSa segunda bomba fata, sa Mk.1 (n\u00f2mine in c\u00f2dighe \"Little Boy\", in sardu \"pitzocheddu\"), est istada sa prima arma at\u00f2mica de s'ist\u00f2ria impreada in gherra, cun su bombardamentu de Hiroshima in is \u00f9rtimas dies de sa segunda gherra mundiale.\nFat Man.\nSa de tres bombas aprontadas est istada sa Model 1561 (Mk.2) connota comente \"Fat Man\" (in sardu \"\u00f2mine grassu\", n\u00f9mene impreadu fintzas pro indicare in manera gen\u00e8rica is primas bombas basadas in su matessi progetu) chi, comente \"Little Boy\", est istada impreada in un'operatzione militare, comente segundu e \u00f9rtimu ord\u00ecngiu at\u00f2micu impreadu in cumbata, ghetende\u00b7dda a subra de Nagasaki, ponende fine a sa segunda gherra mundiale cun s'arrimu de su Giapone.\nSu de bator aparatos.\nDdoe at pagas minudas imbetzes a pitzus sa de bator bombas, ma Groves e Oppenheimer aiant comunicadu a su Dipartimentu de sa Guerra istadunidensa de t\u00e8nnere a disponimentu pro su 12 austu 1945 un'\u00e0teru n\u00f9cleu de plut\u00f2niu pro preparare una segunda \"Fat Man\"."}
{"id": "21251", "revid": "12712", "url": "https://sc.wikipedia.org/wiki?curid=21251", "title": "Die de su Hobbit", "text": "Sa Die de su Hobbit est su n\u00f9mene impreadu pro su 22 de cabudanni, referende\u00b7si a sa die de is annos de is hobbit Bilbo e Frodo Baggins, duos person\u00e0gios de is libros \"Su Hobbit\" e \"Su sennore de sos aneddos\" de J. R. R. Tolkien.\nA sa chida chi cuntenet sa Die de su Hobbit ddi narant Chida de Tolkien.\nOsservadura.\nSu S\u00f2tziu Tolkien Americanu at proclamadu pro sa prima borta Sa die de su Hobbit e sa Chida de Tolkien in su 1978. De issas narant: \"osservamus sa Chida de Tolkien, ca sa chida de su calend\u00e0riu cuntenet su 22 de cabudanni, chi est sa Die de su Hobbit\", ispetzifichende puru chi sa Die de su Hobbit esistiat giai in antis de sa proclamatzione issoro.\nPro neghe de sa discunc\u00f2rdia intre su Calend\u00e0riu de sa Contea e su calend\u00e0riu gregorianu, ddoe at carchi cuntierra a pitzus de sa die pro tzelebrare sa Die de su Hobbit, sende chi sa die bera diat \u00e8ssere intre su 12 e su 14 de cabudanni in su calend\u00e0riu gregorianu, comente ispricadu fintzas in s'apenditze de \"Su Sennore de sos Aneddos\".\nTzelebratzione.\n\"Sa Cumpangia de s'Aneddu\" incumentzat cun sa festa de is annos de Bilbo. Est una festa manna cun m\u00e0ndigu, fogos de artif\u00ectziu, ballos e isp\u00e0ssiu meda.\nUnos cantos amantiosos de Tolkien dd'afestant pighende is festas de is Hobbit comente a esempru. \u00c0teros andant a pees iscurtzos pro onorare is Hobbit chi non portant crapitas.\nUnas cantas iscolas impreant custa ocasione pro pesare s'interessu a pitzus de Tolkien assetiende ammustras e \u00e0teros eventos.\nCunforma a is apenditzes de \"Su Sennore de sos Aneddos\", \"Non ddoe at rastru de festamentos de sa gente de sa Contea in is dies de 25 de martzu e de 22 de cabudanni; ma in su Trighingiu Ovest, mescamente in su sartu a ingh\u00ecriu de su montigru de Hobbiton, fiat cr\u00e8schida sa costum\u00e0ntzia de f\u00e0ghere festa e de ballare in su Campu de sa Festa, cando su tempus ddu permitiat, su 6 abrile.\" In Gondor, comente si siat, \"in onore de Frodo, \"Yavannie\" 30, chi currispondet cun su 22 de cabudanni, sa die de is annos suos, ddoe fiat una festa, \"Cormare\" o \"Ringday\", e s'annu bisestu fiat istadu prev\u00ecdidu addopiende\u00b7dda.\"\nDies curreladas.\nUn'\u00e0tera die tzelebrada dae is amantiosos est su 25 de martzu, die de sa derrota de Sauron. Dae su 2003 sa die est connota comente sa \"Die de l\u00e8ghere a Tolkien\", acuntessimentu pro incoragire s'impreu de s'\u00f2pera de Tolkien in s'imparu e in is grupos de letura."}
{"id": "21252", "revid": "12712", "url": "https://sc.wikipedia.org/wiki?curid=21252", "title": "Joe Biden", "text": "Joseph Robinette \"Joe\" Biden, Jr. (Scranton, Pennsylvania, 20\u00a0de donniasantu 1942) est unu pol\u00ecticu e abogau stadunidensu.\nPol\u00ecticu de su Partidu Democr\u00e0ticu e spertu de pol\u00ectica \u00e8stera, est su de 46 presidentis de is Stadus Aunius de su 2021. De su 1973 a su 2009 est st\u00e8tiu senadori po su Delaware. De su 2009 a su 2017 est st\u00e8tiu vice-presidenti de is Stadus Aunius asuta de su presidenti Barack Obama.\nBiden est st\u00e8tiu senadori po 36 mandaus. Custu ndi fait su senadori de su Delaware chi at serbiu po prus tempus. Est st\u00e8tiu presidenti de sa comissioni po si af\u00e0rius \u00e8sterus de su de 110 cungressus.\nBiden at annuntziau sa candidadura sua a presidenti de is Stadus Aunius in su 2007, ma at dd'at arrimada in gennaxu 2008. Apustis, Obama dd'at b\u00f2fiu comenti vice-presidenti suu.\nBiden at in printz\u00ecpiu decrarau de pensai a sa candidadura a is eletzionis de su 2016. Po contras, su 21 de su mesi de lad\u00e0mini 2015, chistionendi in sa Pratza de is Rosas (acanta de sa Domu Arba) cun sa pobidda e su presidenti Obama acanta, at annuntziau de no si candidai.\nBiden at annuntziau sa candidadura a presidenti po is eletzionis de su 2020 su 25 de\u00a0abrili 2019, e in l\u00e0mpadas 2020 est arribau a is 1 991 delegaus chi ddi serbiant po essi candidau po su partidu. S'11 de\u00a0autu 2020 at annuntziau chi su senadori Kamala Harris iat a essi su candidau a vice-presidenti. Biden at bintu is eletzionis de su 3 de donniasantu 2020 contras a su presidenti in bessida Donald Trump, e est bessiu presidenti a manera ofitziali su 20 de gennaxu 2021.\nIn sa dii de su giuramentu, Biden teniat 78 annus e 2 mesis, bessendi su presidenti prus antzianu in su momentu de su giuramentu (Trump teniat su record passau, cun 70 annus) e su presidenti prus antzianu in c\u00e0rriga (Ronald Reagan, chi teniat 77 annus candu at acabau su mandau suu). Est fintzas su primu presidenti chi benit de Delaware, su segundu de religioni cat\u00f2lica apustis de John Fitzgerald Kennedy e su segundu apustis de Richard Nixon a essi eletu apustis de essi vice-presidenti."}
{"id": "21254", "revid": "2404", "url": "https://sc.wikipedia.org/wiki?curid=21254", "title": "John de Lancie", "text": "John Sherwood de Lancie, Jr. (Filad\u00e8lfia, Pennsylvania, 20 martzu 1948), est un'atore istadunidensu.\nEst connotu prus che totu pro \u00e0ere interpretadu su person\u00e0giu de Q in s'universu fanta-sient\u00ecficu de \"Star Trek\", pro \u00e0ere donadu sa boghe a Discord in \"My Little Pony: Friendship Is Magic\" e pro su person\u00e0giu de Donald Margolis in sa s\u00e8rie famada Breaking Bad."}
{"id": "21255", "revid": "173968", "url": "https://sc.wikipedia.org/wiki?curid=21255", "title": "The Carpenters", "text": "The Carpenters fiat una banda istadunidensa de pop chi si fiat formada in Downey in su 1968. Sa banda fiat cumposta dae Richard Carpenter e Karen Carpenter."}
{"id": "21258", "revid": "2404", "url": "https://sc.wikipedia.org/wiki?curid=21258", "title": "Agentzia Europea pro is Meighinas", "text": "S'Ag\u00e8ntzia Europea pro is Meighinas (EMA pro more de sa sigla in inglesu \"European Medicines Agency\") est un'ag\u00e8ntzia de s'Unione Europea (UE) su cale obietivu est contribuire a s'amparu de sa salude p\u00f9blica e animale assegurende ca is meighinas pro impreu umanu e veterin\u00e0riu siant seguras, eficatzes e de calidade arta.\nIn s'annu 1995 fiat criadu pro su Cuss\u00ecgiu de s'Unione Europea a pustis de prus de sete annos de negotziatziones intre is guvernos de s'Unione Europea in c\u00e0mbiu de s\"'Ag\u00e8ntzia Europea pro sa Valutatzione de is Meighinas\" (EMEA, pro more de sa sigla in inglesu \"European Medicines Evaluation Agency\") remplasende su \"Comitadu de Ispetzializades Farmatz\u00e8uticas\" criadu in su 1977 e su \"Comitadu de Meighinas Veterin\u00e0rias\". Partende dae s'annu 2004 aiat adotadu su n\u00f9mene atuale. Dae su 4 de martzu de su 2019 sa sede sua est sa tzitade de Amsterdam e su diretore atuale suo est Guido Rasi. Funtzionat che a una retza chi ponet impare is risursas sient\u00ecficas de sos istados membros de s'Unione e de prus de baranta autoridades natzionales cumpetentes, coordinende sa valutatzione e supervisione de is meighinas a totu s'Unione.\nEst pretzisu de dda dist\u00ecnghere de sa Diretzione Europea pro sa Calidade de is Meighinas e de is Serv\u00ectzios Sanit\u00e0rios, un'initziativa de su Cuss\u00ecgiu de Europa cun obietivos simbigiantes, chi ligat franca de s'Unione Europea totu una nera de istados europeos chi non sunt\u00a0 membros de s'UE ma chi cumpartzint is matessi normas."}
{"id": "21259", "revid": "7227", "url": "https://sc.wikipedia.org/wiki?curid=21259", "title": "Die internatzionale de sa tradutzione", "text": "Sa Die internatzionale de sa tradutzione est una die tzelebrada onni 30 de cabudanni, sa die de Santu Zer\u00f2minu, tradutore de sa B\u00ecbbia e patronu de is tradutores.\nSa tzelebratzione est istada prom\u00f2vida dae sa FIT (sa Federatzione Internatzionale de Tradutores) chi in s'annu 1991 at propostu de istabilire una data ufitziale pro ammustrare sa solidariedade cun sa comunidade mundiale de is tradutores, in un'isfortzu pro prom\u00f2vere sa professione de sa tradutzione in paisos v\u00e0rios. Est un'oportunidade de ammustrare s'org\u00f2lliu de una professione semper prus netzess\u00e0ria in su cuntestu de sa globalizatzione."}
{"id": "21260", "revid": "2404", "url": "https://sc.wikipedia.org/wiki?curid=21260", "title": "Cuss\u00ecgiu de Europa", "text": "Su Cuss\u00ecgiu de Europa est un'organizatzione internatzionale criada in Strasbourg cun su Tratadu de Londra, de su 5 de maju de su 1949. Su Cuss\u00ecgiu de Europa promovet sa democratzia, s'istadu de deretu e is deretos umanos, aici comente traballat pro afortiare s'identidade europea intre totu is tzitadinos de Europa. Non cheret conf\u00f9ndidu cun su Cuss\u00ecgiu Europeu (formadu dae is cabos de Istadu e de Guvernu de s'Unione Europea, prus su presidente de sa Cummissione Europea) nen cun su Cuss\u00ecgiu de s'Unione Europea (istitutzione chi apartenet a s'Unione Europea).\nSu Cuss\u00ecgiu de Europa fiat fundadu dae is rapresentantes de deghe istados (B\u00e8lgiu, Danimarca, Frantza, Regnu Unidu, Irlanda, It\u00e0lia, Lussemburgu, Paisos B\u00e0scios, Norv\u00e8gia e Isv\u00e8tzia), in die de oe contat 47 paisos (28 de is cales sunt membros de s'Unione Europea), e 6 istados a osservadores (su Vaticanu, Istados Unidos, C\u00e0nada, Giapone, Israele, M\u00e8ssicu). Sa Giord\u00e0nia, Kazachistan e su Marrocu co\u00f2perant a sa firma de unas cantos cumb\u00e8nnidos. Sa sede s'agatat in Strasbourg, a sa frontera intre Frantza e Germ\u00e0nia e sa bandera est sa matessi de s'Unione Europea. Nde podet \u00e8ssere membru cale si siat istadu europeu chi atzetet is printz\u00ecpios de sa lege e chi afiantzat is deretos umanos fundamentales e sa libertade de is tzitadinos.\nSu Cuss\u00ecgiu de Europa est istadu sa prima organizatzione de intregatzione europea, criada in antis meda de s'Unione Europea e in antis fintzas de is antigas Comunidades Europeas (CECA, CEE e CEEA), cun s'intentu de favor\u00e8ssere is relatziones paghiosas e de amistade intre sos istados europeos diferentes, a pustis chi giai totu su continente s'agataiat fatu a rogos a s'acabu de sa Segunda Gherra Mundiale.\nIstados membros.\nIs istados membros sunt 47, de is cales 27 sunt parte de s'Unione Europea: is paisos chi ant criadu a comintzu su Cuss\u00ecgiu de Europa sunt 10, mentras unos \u00e0teros 37 istados ant adillidu a pustis. Is istados geograficamente europeos chi non faghent parte de su Cuss\u00ecgiu de Europa sunt petzi duos: sa su Vaticanu (chi, comente si siat, pro voluntade pr\u00f2pia pigat parte a is fainas de s'Ente cun istatus de osservadore) e sa Bielor\u00f9ssia (a chi est istada denegada s'intrada pro farta de democratzia). Chimbe istados membros de su Cuss\u00ecgiu non sunt parte de s'Europa geogr\u00e0fica: Ge\u00f2rgia, Arm\u00e8nia, Azerbaigi\u00e0n, Tzipru, Turchia."}
{"id": "21261", "revid": "12712", "url": "https://sc.wikipedia.org/wiki?curid=21261", "title": "Jared Fogle", "text": "Jared Scott Fogle (Indian\u00e0polis, 23 austu 1977), est un'ex porta-boxi americanu de sa cadena de restorantis Subway.\nAt otentu sa positzioni sua me in sa cadena apustis de ai p\u00e8rdiu 111kg intra su 1998 e su 1999 e ai donau su bantu de custu arresurtau a su chi issu ddi nar\u00e0t \"dieta Subway\".\nSa carriera sua est acabada candu sa FBI dd'at imbistigau po turismu sessuali de minoris e possid\u00e8ntzia de pornografia criadurina. Apustis de essi st\u00e8tiu giuigau culp\u00e0bili de custas acusas in su 2015 e cundennau a 15 annus e 8 messis de presoni, s'agatat in s'Istitutu de Curretzioni Fedelai de Englewood."}
{"id": "21262", "revid": "7227", "url": "https://sc.wikipedia.org/wiki?curid=21262", "title": "Eccellenza Sardigna 1998-1998", "text": "Su campionadu italianu de f\u00f9balu de Eccellenza Sardigna 1997-1998 est istadu su de sete organizadu in It\u00e0lia. Rapresentat su de ses livellos de su f\u00f9balu italianu.\nCustu est su campionadu regionale de Sardigna organizadu dae su Comitadu Regionale Sardu.\nClass\u00ecfica finale.\nIspar\u00e8giu pro sa de duas positziones e atzessu a sos play-off istadales:"}
{"id": "21263", "revid": "2404", "url": "https://sc.wikipedia.org/wiki?curid=21263", "title": "Produtu internu lordu", "text": ""}
{"id": "21264", "revid": "2404", "url": "https://sc.wikipedia.org/wiki?curid=21264", "title": "Capitale (tzitade)", "text": ""}
{"id": "21265", "revid": "2404", "url": "https://sc.wikipedia.org/wiki?curid=21265", "title": "Organizatzione de sas Natziones Unidas", "text": ""}
{"id": "21266", "revid": "173905", "url": "https://sc.wikipedia.org/wiki?curid=21266", "title": "Alfabetu latinu", "text": "S'alfabetu latinu est unu sistema europea de iscrionzu, derivadu dae s'alfabetu grecu.\nSa Puntegiadura:.\nVariassiones de sa Puntegiadura:\nEn limbas certas, issos sun variassiones de sa puntegiadura. Pro assembru, sas virguleddas ingresas sun unu sinnu prus settentrionale,- \u201c\u201d - ma sas virguleddas frantzesas sun \u00ab\u00bb. Sos variassiones de sas virguleddas sun cumente sighit:\n\u201c\u201d (\"cumente en ingresu\")\n\u00ab\u00bb (\"cumente en frantzesu\")\n\u201e\u201c (\"cumente en cecu\")\n\u201e\u201d (\"cumente en pulachu\")\n\u00bb\u00ab (\"cumente tali\u00f2rta en tedescu\")\n\u2039\u203a (\"raru\")"}
{"id": "21267", "revid": "2404", "url": "https://sc.wikipedia.org/wiki?curid=21267", "title": "Gherra de indipend\u00e8ntzia grega", "text": "Sa Gherra de Indipend\u00e8ntzia de Gr\u00e8tzia, o Rivolutzione grega (in gregu: \"\u0395\u03bb\u03bb\u03b7\u03bd\u03b9\u03ba\u03ae \u0395\u03c0\u03b1\u03bd\u03ac\u03c3\u03c4\u03b1\u03c3\u03b7\", trasliteradu: \"Elliniki Epanastasi\"; is gregos de su de s\u00e8culu XIX ddi naraiant simpremente \"\u0391\u03b3\u03ce\u03bd\u03b1\u03c2\", Agonas, \"Cumbata\"; in turcu otomanu: \u064a\u0648\u0646\u0627\u0646 \u0639\u0635\u064a\u0627\u0646\u064a \"Yunan \u0130syan\u0131\", \"Avolotu gregu\"), fiat istadu su cunflitu armadu ghiadu dae is rivolutzion\u00e0rios gregos intre su 1821 e su 1830 contra su dom\u00ecniu de s'Imp\u00e8riu Otomanu. Is gregos fiant istados assistidos prus a tardu dae pot\u00e8ntzias europeas v\u00e0rias comente s'Imp\u00e8riu Russu, su Regnu de Frantza e su Regnu Unidu, mentras chi is otomanos aiant retzidu s'agiudu de is vassallos issoro de su norte de \u00c0frica, susetotus s'Eyalet de Egitu. Sa gherra aiat portadu a sa costitutzione de sa Gr\u00e8tzia moderna. Is gregos de totu su mundu tz\u00e8lebrant sa rivolutzione che a die de s'indipend\u00e8ntzia su 25 de martzu.\nSa Gr\u00e8tzia fiat istada suta su dom\u00ecniu otomanu dae su de s\u00e8culu XV, in is d\u00e8cadas in antis e a pustis de sa ruta de Costantin\u00f2poli. Durante is s\u00e8culos a sighire, fiant acont\u00e8ssidas una pagas insurretziones gregas chentza de sutzessu contra su dom\u00ecniu otomanu. \u200bIn su 1814, fiat fundada un'organizatzione secreta narada Filik\u00ed Eter\u00eda (\"Sotziedade de Amigos\") cun s'obietivu de l\u00ecberare sa Gr\u00e8tzia, animada dae su sentidu rivolutzion\u00e0riu chi fiat isciopende de Europa in custa \u00e8poca. Sa Filik\u00ed Eter\u00eda pranificaiat de f\u00f2ghere avolotos in su Peloponnesu, is printzipados de su Dan\u00f9biu e sa matessi Costantin\u00f2poli. S'avolotu fiat istadu pranificadu pro su 25 de martzu de su 1821 (segundu su calend\u00e0riu giulianu), sa die de sa Festa de s'Ann\u00f9ntziu pro is cristianos ortodossos. Nointames is pranos de sa Filik\u00ed Eter\u00eda fiant istados iscobertos dae sas autoridades otomanas, cosa chi aiat obrigadu a f\u00e0ghere chi sa rivolutzione comintzaret in antis. Su primu avolotu fiat comintzadu su 6 de martzu/21 de fre\u00e0rgiu de su 1821 in is printzipados de su Dan\u00f9biu, ma fiat istadu istudadu inpresse dae sos otomanos. Is eventos in su norte aiant atzitzadu a is gregos de su Peloponnesu (Morea) a sim\u00f2vere e su 17 de martzu de su 1821, fiant istados is primos a decrarare gherra. In su mese de cabudanni de su 1821, is gregos suta su cumandu de Theodoros Kolokotronis aiant conchistadu Tr\u00ecpoli. Fiant tando espl\u00f2didos avolotos in Creta, Matzed\u00f2nia e Gr\u00e8tzia tzentrale, ma a sa fine fiant istadas amasedadas. In s'interi, flotas gregas improvisadas aiant otentu sutzessos contra de s'armada otomana in su mare Egeu e aiant impedidu chi arribarent af\u00f2rtios otomanos peri mare.\nDe in cue a pagu si fiant isvilupadas tensiones intre is cungregas gregas diferentes, cosa chi aiat leadu a duas gherras tziviles sighidas. Su sultanu otomanu aiat cramadu a su vassallu suo Mehmet Al\u00ed de Egitu, chie aiat cuncordadu de imbiare a su f\u00ecgiu Ibrahim Pasci\u00e0 a Gr\u00e8tzia cun un'es\u00e8rtzitu pro amasedare is avolotos a c\u00e0mbiu de guad\u00e0ngios territoriales. Ibrahim fiat isbarcadu in su Peloponnesu in su mese de fre\u00e0rgiu de su 1825 e aiat postu sa majoria de sa pen\u00ecsola suta controllu egitzianu pro sa fine de s'annu. Sa tzitade de Mesolongi faiat r\u00f9ida in su mese de abrile de su 1826 un annu a pustis de ass\u00ectiu a banda de is turcos. Atene puru fiat r\u00f9ida e sa rivolutzione pariat a puntu de fallire.\nIn custu momentu, is tres pot\u00e8ntzias mannas de R\u00f9ssia, Bretagna Manna e Frantza, aiant detz\u00ecdidu interv\u00e8nnere, imbiende sos iscuadrones navales issoro a Gr\u00e8tzia in su 1827. A pustis de sa nova chi sa flota cumbinada otomana-egitziana fiat apuntu de atacare s'\u00ecsula de Ydra, is flotas europeas alliadas aiant intertzetadu a s'armada otomana in Pylos. A pustis de unas afracadas tostas de una chida, sa Batalla de Navarinu aiat portadu a sa distrutzione de sa flota otomana-egitziana e aiat cambiadu sa situatzione a favore de is rivolutzion\u00e0rios. In su 1828, s'es\u00e8rtzitu egitzianu si fiat retiradu suta sa pressione de is fortzas frantzesas. Is guarnitziones otomanas in su Peloponnesu si fiant r\u00e8ndidas e is rivolutzion\u00e0rios gregos aiant tocadu a torrare a conchistare su tzentru de sa Gr\u00e8tzia. Sa R\u00f9ssia aiat ocupadu in s'Imp\u00e8riu Otomanu e dd'aiat obligadu a atzetare s'autonomia grega in su Tratadu de Adrian\u00f2polis (1829). A pustis de noe annos de gherra, sa Gr\u00e8tzia fiat a sa fine reconnota istadu indipendente suta de su Protocollu de Londra de fre\u00e0rgiu de su 1830. Negotziatziones noas in su 1832 aiant portadu a sa Cunfer\u00e8ntzia de Londra e su Tratadu de Costantin\u00f2poli; custos aiant definidu is fronteras finales de s'istadu nou e aiant istabilidu a su pr\u00ecntzipe Otone de Baviera che a su primu re de Gr\u00e8tzia."}
{"id": "21268", "revid": "12712", "url": "https://sc.wikipedia.org/wiki?curid=21268", "title": "Die de s'Hobbit", "text": ""}
{"id": "21269", "revid": "12712", "url": "https://sc.wikipedia.org/wiki?curid=21269", "title": "Proa Trinity", "text": "Trinity est st\u00e8tia sa primu proa de un'arma nucleari, portada ainnantis de is Stadus Aunius su 16 de argiolas 1945 a\u00ecnturu de su Progetu Manhattan.\nSt\u00f2ria.\nSu situ de sa proa est a 56\u00a0km de sa tzitadi de Socorro, in White Sands M\u00ecssile Range, quartier generali acanta de Alamogordo, in su desertu de Jornada del Muerto in su Nou M\u00e8ssicu, Stadus Aunius de Am\u00e8rica, a is 5:29:45 (ora locali).\nS'esplosioni at liberau un'energia de 19-21 chilotonis, paris a sa de 19 000 - 21\u00a0000 tonnelladas de tritolu.\nPo sa proa est st\u00e8tia impreada una bomba a su plut\u00f2niu narada The Gadget, de su matessi tipu de sa chi is fortzas armadas stadunidensas ant ghetau su 9 austu 1945 asuba a sa tzitadi giaponesa de Nagasaki."}
{"id": "21270", "revid": "7227", "url": "https://sc.wikipedia.org/wiki?curid=21270", "title": "Regnu de Frantza", "text": "Su Regnu de Frantza est istadu su sistema pol\u00ecticu de sa regione geogr\u00e0fica de s'atuale Frantza intre su Mesuevu (s\u00e8culu IX) e s'Edade Moderna (fine de su s\u00e8culu XVIII) - s'\u00f9rtima fase currispondet a su per\u00ecodu connotu che a r\u00e8gimene antigu (\"Ancien R\u00e9gime\") - e pretzedet sa proclamatzione de sa Prima Rep\u00f9blica Frantzesa. A pustis de sa partzidura in tres partes de s'Imp\u00e8riu carol\u00ecngiu - su Regnum Francorum (751-843) - si fiat costituida sa Francia Occidentalis (843-987), chi cun s'artziada a su tronu de Hug Capet in su 987 fiat fatu su Regnu de Frantza. Fiat dae su 1204 chi sa par\u00e0ula sa \"Frantza\" inditaiat, pro sa prima borta, su territ\u00f2riu subra su cale faghet autoridade de su re de is francos, chi tando aiat comintzadu a si numenare fatu\u00b7fatu re de Frantza. Su sistema de sa monarchia feudale, a pagu a pagu, aiat\u00a0fatu logu a una monarchia assoluta chi fiat imb\u00e0tida a s'apogeu in is s\u00e8culos XVII e XVIII. Su 1791, a pustis de sa Rivolutzione Frantzesa, s\u00ecngiat s'acabu de su sistema de monarchia assoluta, e su Regnu de Frantza si faghet una monarchia costitutzionale. A pustis de prus pagu de un'annu de custu c\u00e0mbiu de reg\u00ecmene, fiat proclamada sa Prima Rep\u00f9blica Frantzesa."}
{"id": "21271", "revid": "13589", "url": "https://sc.wikipedia.org/wiki?curid=21271", "title": "ITA Airways", "text": "Italia Trasporto Aereo S.p.A. (It\u00e0lia Carr\u00ecngiu A\u00e8reu), chi \u00f2perat cumenti ITA Airways, est sa cumpangia a\u00e8rea de bandera de s'It\u00e0lia, chi partendi de su 15 de su mesi de lad\u00e0mini de su 2021 at mudau sa cumpangia b\u00e8ccia Alitalia, de chi at acuistau su macru. Est possedida a su 100% de su Minist\u00e8riu de s'economia e de is fin\u00e0ntzias.\nSt\u00f2ria.\nITA Airways n\u00e0scit po dotai s'It\u00e0lia de una cumpangia de bandera, a sighiu de su t\u00e8rmini de s'aministrada straordin\u00e0ria de Alitalia, cun chi sa Cumissioni europea, po autorizai su guvernu italianu a costituiri una sotziedadi p\u00f9blica noa po su carr\u00ecngiu a\u00e8reu, at pediu una discontinuidadi crara. Tali arresolutzioni est stada ass\u00f9mida fintzas in virtudi de sa congruida l\u00f2mpia de sa matessi Cumissioni europea de decrarai illegali su pr\u00e8stidu-ponti de 900 millionis de \u00e8urus cuntz\u00e8diu de s'It\u00e0lia a Alitalia in su 2017 e chi depit essi torrau de Alitalia in aministrada straordin\u00e0ria e no de ITA, pr\u00f2piu in virtudi de sa discontinuidadi econ\u00f2mica.\nSa sotziedadi pigat is or\u00ecginis suas in su decretu-lei 18/2020 (posca bortau in lei n. 27/2020), aundi, in s'art\u00ecculu 79, comma 3, benit autorizada \"sa costitutzioni de una sotziedadi noa castiada a manera intrea de su Minist\u00e8riu de s'economia e de is fin\u00e0ntzias [..] po s'impreu de sa faina de impresa in su setori de su trasportu a\u00e8reu de personis e mertzes\". Est stau prev\u00ecdiu unu primu stantziamentu de 20 millionis de capitali sotziali, artziaus a 700 millionis in su tr\u00eculas de su 2021.\nS'azienda benit costituida cun su n\u00f2mini \"Italia Trasporto Aereo S.p.A.\" (in sigla ITA), su 9 de su mesi de lad\u00e0mini de su 2020, cun decretu ap\u00f2situ inter-ministeriali chi, arrajanendi s'istatutu, at providiu a nominai su cuss\u00ecgiu de aministrada e su coll\u00e8giu sindacali, cun Francesco Caio a presidenti e Fabio Lazzerini a aministradori delegau. Posca est diventau presidenti Alfredo Altavilla su 17 de l\u00e0mpadas de su 2021.\nSu 14 de su mesi de lad\u00e0mini de su 2021, ITA at pigau su \"brand\" e su giassu web de Alitalia po 90 millionis de \u00e8urus. Is primu dus aeroplanus a livrea ITA funt staus EI-EJN (Airbus A330) e EI-EIB (Airbus A320). Su primu bolu de sa cumpangia est decollau de Milanu-Linate e est aterrau a Bari-Palese su mengianu de su 15 de su mesi de lad\u00e0mini de su 2021; is passigeris de totu is bolus Alitalia prev\u00ecdius po is datas a pustis de su 15 de su mesi de lad\u00e0mini no ant a essi bortaus subra bolus ITA ma ant a arriciri unu rimbursu de su guvernu italianu, chi at criau unu fundu ap\u00f2situ cun 100 millionis de \u00e8urus de dotatzioni."}
{"id": "21272", "revid": "12712", "url": "https://sc.wikipedia.org/wiki?curid=21272", "title": "Nagasaki", "text": "Nagasaki (in giaponesu \u9577\u5d0e\u5e02 Nagasaki-shi, \"Tzitade de Nagasaki\", \u00a0tradutzione literale \"minore pen\u00ecsula allongada\"), est una tzitade giaponesa, biddamanna de sa prefetura om\u00f2nima, in sa costa sud-otzidentale de sa \u00ecsula de Ky\u016bsh\u016b.\nEst connota pro \u00e8ssere sa segunda e \u00f9rtima tzitade in s'ist\u00f2ria a subire unu bombardamentu at\u00f2micu (tres dies a pustis de Hiroshima) a \u00f2pera de is Istados Unidos de Am\u00e8rica a su Giapone in s'acabbu de sa segunda gherra mundiale, su 9 austu 1945.\nGeografia f\u00ecsica.\nNagasaki s'agatat in su tzentru de una baia longa, chi rapresentat su m\u00e8gius portu naturale de s'\u00ecsula de Ky\u016bsh\u016b, in su sud de su Giapone. Sa tzitade donat fintzas su n\u00f2mine a sa prus Pen\u00ecsula e Prefetura est\u00e8ndida, chi cumprendet \u00e0teras localidades, comente sa Pen\u00ecsula e tzitade de Shimabara, sa prus de importu, situada prus in s'est.In su nord (distretu de Nishisonogi), Nagasaki all\u00e0canat cun sa tzitadedda costera de Nagayo, chi s'agatat in sa baia de \u014cmura.A ovest, sa tzitade s'agatat in sa baia de Sumo-nada, chi puntat cara a su Mare Tzinesu Orientale. Inoghe s'agatant fintzas is parcos naturales de sa pen\u00ecsula de Nomozaki (in su sud-ovest) e su de Nomohanto, in s'\u00ecsula de Kaba.Su tzentru residentziale e cummertziale de Nagasaki s'agatat in sa cala portuale, in ue si ghetat su riu Urakami, in una badde inghiriada de montes, comente su Kazaghiva, Ontake, Kotonoodake, Kokuzo, Hachiro, etc. S'irregularidade manna de sa costa permitit fintzas sa pres\u00e8ntzia de \u00ecsulas m\u00e8dias, comente a es\u00e8mpiu Kami-soshiki, Shimo-Koshiki a ovest, Shimoshima e Ueshima a sud. Prus a est, sa tzitade est segada dae su riu Hachiro. S'\u00e0rea cun densidade prus arta de fr\u00e0igos est limitada dae sa forma de su territ\u00f2riu a agiumai 6\u00a0km cuadrados.\nIst\u00f2ria.\nSu prus n\u00f9cleu antigu de Nagasaki s'est isvilupadu in s'ala otzidentale de sa pen\u00ecsula, a incumentzare dae su de XI s\u00e8culos, de unu bidditzolu chi ddi naraiant in antighidade \"Fukaeno-ura\", basadu prus che totu in sa pisca. Est essidu a sa lestra unu riferimentu portuale pro s'\u00ecsula, ammanniende\u00b7si cara a s'internu de s'\u00ecsula matessi, cun is n\u00f2mines de \"Tama-no-ura\" e \"Nigitatsu\". In s'\u00ecnteri de su per\u00ecodu Kamakura (su de XIII s\u00e8culos), sa tzitadedda est ist\u00e8tida posca infeudada a s'om\u00f2nima fam\u00eclia \"Nagasaki\", chi in giaponesu bolet n\u00e0rrere \"pen\u00ecsula allongada\" \"pitica\", ma, giai in su 1568, su Daimy\u014d \u014cmura Sumitada, cunvertidu dae su shintoismu a su cristian\u00e8simu, dd'at aberta a su cumm\u00e8rtziu cun su Portugallu (per\u00ecodu de su cumm\u00e8rtziu Nanban), faghende\u00b7dde aici unu portu de livellu internatzionale. Duncas est essida sa tzitade chi at tentu prus influ\u00e8ntzia europea e cat\u00f2lica in su Giapone medievale.\nCun s'artziada a su podere de s'imperadore militare Toyotomi Hideyoshi, chi no atzetaiat s'arribu de is cristianos, Nagasaki est ist\u00e8tida teatru de s'ochid\u00f2rgiu de is famados Bintis\u00e8s santos m\u00e0rtires, su 5 fre\u00e0rgiu 1597. Proibidu su cristian\u00e8simu me is annos imbenientes, Nagasaki est torrada a essidre de su \"Abbolotu de Shimabara\", acont\u00e8ssidu in su 1637. A pustis de sa repressione de cussu per\u00ecodu, cristianos medas si sunt postos in clandestinidade e sa regione de Nagasaki est essida sa \u00e0rea printzipale de difusione de is \"kakure kirishitan\", comente testim\u00f2niant totu is sitos cristianos cuados de s'\u00e0rea.\nSu cumm\u00e8rtziu portuale de Nagasaki cun s'Europa (mescamente Paisos B\u00e0scios e Inghilterra), s'est torradu a pesare in su de XVII s\u00e8culus, gr\u00e0tzias a ac\u00f2rdios internatzionales chene influ\u00e8ntzias de fides religiosas. Sa Restauratzione Meiji (1867) at torradu a ab\u00e8rrere de su totu a sa libertade religiosa, e at fatu de Nagasaki su tzentru de su catolitz\u00e8simu giaponesu. Partende dae su matessi per\u00ecodu, s'economia de sa tzitade, mescamente industriale, ch\u00ecmica e sider\u00f9rgica, at tentu una cr\u00e8schida manna. Is zonas industriales printzipales si sunt istabil\u00e8ssidas in sa costa orientale e in sa badde de su riu Urakami, mentras is \u00e0reas residentziales s'agataiant me is montigros.\nIn sa prima metade de su de XX s\u00e8culos, sa tzitade at acasagiadu f\u00e0bricas medas de armas e is atzargerias de sa Mitsubishi. Pro custu motivu, in s'acabbu de sa segunda gherra mundiale, sa tzitade est istada seberada dae is Istados Unidos de Am\u00e8rica comente a bers\u00e0lliu de sa segunda bomba at\u00f2mica isvilupada a intro de su Progetu Manhattan, \"Fat Man\", su 9 austu 1945, tres dies a pustis de su bombardamentu at\u00f2micu de Hiroshima, 400 km a nord-est. Nagasaki est istada seberada isceti a s'\u00f9rtimu momentu, ca, pro neghe de is malas cunditziones meteorol\u00f2gicas, no est istadu poss\u00ecbile a ghetare sa bomba a subra de sa prima candidada, sa tzitade de Kitaky\u016bsh\u016b-Kokura, cussa puru rica de f\u00e0bricas.\nSende chi sa bomba est ruta a subra de sa zona industriale, chi s'agataiat a belle 4 km a ovest de su n\u00f9cleu urbanu, is v\u00ectimas tziviles de su bombardamentu, mancari numerosas, sunt istadas prus pagas de is de Hiroshima. Sende chi sa cantidade de plut\u00f2niu impreada pro s'esplosione nucleare est istada limitada (pagu prus de 6 kg), s'incuinamentu nucleare imbeniente est istadu limitadu, permitende aici unu fr\u00e0igu nou lestru de sa tzitade."}
{"id": "21273", "revid": "2404", "url": "https://sc.wikipedia.org/wiki?curid=21273", "title": "Poltergeist", "text": "Unu Poltergeist (dae su tedescu \"poltern\", f\u00e0ghere burdellu, e \"Geist\", pantuma) est unu fen\u00f2menu ispantosu o paranormale chi pigat in contu cale si siat fatu pertzet\u00ecbile, de natura violenta e diferente a is leges f\u00ecsicas, produidu dae un'entidade o energia non reconnota.\nSu tr\u00e8mene s'usat de cost\u00f9mene in manera collochiale pro definire totu sos eventos violentos chi acontessent in unu logu chi si suponet siat afaturadu e chi non intretzat cun sa normalidade f\u00ecsica. Intre is fen\u00f2menos poltergeist, s'incluent, in generale, sonos inespric\u00e0biles, m\u00f2vidas de ogetos inanimados, materializatzione, isparessimentu de \u00e8dulos, fragos ins\u00f2litos e atacos f\u00ecsicos. S'entidade impertzet\u00ecbile chi ing\u00e8nnerat custos fatos, segundu sa parapsicologia, diat \u00e8ssere \u00e8ssere una pantuma o entidade ass\u00f2tziada a una persone morta. Puru podet \u00e8ssere causadu dae telechinesi incusc\u00e8ntzia derivada dae istrachimine o tensione emotiva.\nSegundu unos cantos custos fatos sunt de atribuire a fen\u00f2menos f\u00ecsicos proados comente s'eletritzidade ist\u00e0tica, is campos eletromagn\u00e8ticos, s'\u00e0era ionizada, is infrasonos o sos ultrasonos. Tambene diant p\u00f2dere derivare de simpres allutzinaduras causadas dae atoscamentu de mon\u00f2ssidu de carb\u00f2niu.\nCustos fen\u00f2menos sunt reportados dae printz\u00ecpios de s'umanidade, in sa majoria de is culturas e paisos, e est tando, cun s'era tecnol\u00f2gica, chi sunt registrados in im\u00e0gine, v\u00ecdeu o \u00e0udio. S'esist\u00e8ntzia de custos fen\u00f2menos, mai averguada, fiat ipotizada giai in tempos de is Romanos e si nde faghet ammentu in documentos de su Mesuevu in Germ\u00e0nia, Galles e Cina."}
{"id": "21274", "revid": "12712", "url": "https://sc.wikipedia.org/wiki?curid=21274", "title": "Sadako will leben", "text": "Sadako will leben (\"Sadako bolit bivi\") est unu romanzu de su 1961 de Karl Bruckner.\nCustu l\u00ecburu est st\u00e8tiu publicau sa primu borta in su 1961, at bintu su \"Pr\u00e8miu de su stadu Austr\u00ecacu\", su \"Pr\u00e8miu liter\u00e0riu de sa Tzitadi de\" \"Vienna\" e sa \"Lista d'onori Andersen\" e est st\u00e8tiu trad\u00f9siu in prus de trinta l\u00ecnguas.\nS'autori descriit sa st\u00f2ria de Sadako e Shigeo, pipius giaponesus subrab\u00ecvius a su bombardamentu at\u00f2micu de Hiroshima.\nTrama.\nS'obietivu de su \"Progetu Manhattan\" fiat su de creai s'efetu distrutivu m\u00e0ssimu intzullendi su Giaponi a s'arrimai e acabai sa segunda gherra mundiali. \nSu 6 austu de su 1945 is Stadus Aunius ghetant una bomba at\u00f2mica asuba de Hiroshima, una de is prus tzitadis giaponesas de importu. Su contu est apitzus de Shigeo e Sadako Sasaki, fradi e sorri de 10 e 4 annus, de pari a pari, chi subrabivint po sorti a su sc\u00f2piu: in su momentu de s'arruta de sa bomba at\u00f2mica, s'agatant in unu parcu isulau, in sa zona esterna de sa tzitadi. Su babbu, su sennor Sasaki, est unu sordau e no s'agatat in Hiroshima cussa dii. Sa mama puru, Yasuko, operaja, si sarvat po mir\u00e0culu.\nIs duus fradis parint essi abarraus sanus a pustis de s'esplosioni e agatant a su babbu e a sa mama. Sa fam\u00eclia bivit in una barraca e si gadangiat de ita bivi bendendi in su mercau nieddu su chi agatant in mesu a is arruinas de sa tzitadi. Gr\u00e0tzias a s'agiudu de un'\u00f2mini chi bessit amigu insoru, su b\u00e8ciu sennor Shibuta, su babbu de Shigeo e Sadako aberit una buteghedda de barberi.\nCun su passai de is annus, Sadako, amentat fatu-fatu a su fradi chi sa dii de s'esplosioni, issa non fiat st\u00e8tia sceti \"ingorta\", (a issa dd'iat agatat Shigeo cun cancu scarr\u00e0fiu in su corpus) ma iat \"int\u00e8ndiu una basca manna\", e ddi fiat partu de \"abruxai\". Su fradi no dda creit e ddi spricat chi a s'\u00e8poca issa teniat sceti cu\u00e0turu annus e fiat abarrada amadainada de s'esperi\u00e8ntzia, duncas si podiat essi imaginada totu.\nDexi annus apustis, Sadako pigat parti a una stafeta in bicicreta de Tokio a Hiroshima. Apustis de sa gara sa piciochedda s'intendit mali e nci-dda portant a su spidali. Is dotoris narant a Yasuko chi su peus est acunt\u00e8ssiu: Sadako est mal\u00e0ida po nexi de is efetus de is radiatzionis de sa bomba at\u00f2mica, mancai siant colaus annus meda innui issa no iat tentu perunu problema f\u00ecsicu. Sa f\u00e8mina, disisperada, donat s'ann\u00f9ntziu a su pobiddu e a su fillu. Shigeo amentat is ch\u00e8scias de sa sorri in contu de is fertas suas apustis de s'esplosioni e cumprendit sa trista realidadi. Is dotoris e sa fam\u00eclia Sasaki decidint perou de no ddi nai a Sadako chi dd'abarrant pagus mesis de vida e, po ddi donai unu pagu de serenidadi, ddi narant chi podit sanai. Shigeo ddi contat chi candu fessit arrenn\u00e8scia a fai milli gruis de paperi dorau, iat a essi sanada.\nSadako passat totu su tempus in su spidali preparendi is gruis, cuntenta e bisendi de andai a mari cun su piciocu mal\u00e0idu in s'aposentu acanta a su suu, Shigetomo. Issu est mal\u00e0idu etotu de abelenamentu de su s\u00e0mbene po nexi de is radiatzionis e nascit un'amistadi profunda cun Sadako, ma morit in sa dii chi Sadako arribbat a noixentu gruis. Sadako est atrivida e fintzas apustis de sa morti de Shigetomo sighit a preparai is gruis. \nCandu sa piciochedda arribat a segai su paperi po sa de noixentunoranta gruis, su dotori, acanta a issa, bidit is ogus suus studendi-s\u00ec e cumprendit chi sa fortza sua, apustis de tres mesis de curas, est spaciada. Andat duncas a tzerriai a sa fam\u00eclia Sasaki: depit annuntziai sa morti de Sadako. \nSadako acabat de preparai sa grui.\nS'acatat chi totu a giru de issa est bessiu scuru, creit chi siat noti e chi s'infermiera apat studadu sa luxi. Sadako s'intendit d\u00e8bili e lassat arrui sa sa grui a terra. A cussu puntu intendit comenti un'illuminatzioni, e creit de essi giai a sa de noixentunorantanoi figuras. Spinta de su dis\u00ecgiu profundu de sanai, Sadako circat su paperi po fai s'\u00f9rtima grui. \"Cun custa seu arribada a milli\", pensat. Ma is manus suas funt oramai tropu d\u00e8bilis, incumentzat a biri una luxi innantis a issa e ndi-dd'arruit su follu de is manus. Spantada, Sadako c\u00e0stiat sa luxi e intendit sa boxi de Yasuko prangendi. Creit chi siat po sa cuntentesa de ai agiumai acabau de preparai totu is guis.\nSadako Sasaki morit in su spidali, a cat\u00f2dixi annus, arrisulendi."}
{"id": "21275", "revid": "2404", "url": "https://sc.wikipedia.org/wiki?curid=21275", "title": "Deretos de sa f\u00e8mina", "text": "Is deretos de sa f\u00e8mina faghent relatu a sa distintzione de is deretos chi si reconnoschent a is f\u00e8minas e pipias in sotziedades diferentes de su praneta. Mentras chi in unos cantos logos custos deretos sunt istitutzionalizados o apoderados dae leges, cost\u00f9menes locales e su cumportamentu sotziale, in unos \u00e0teros non si realizat su matessi cuntratu, arribbende a sa reprimidura, disconn\u00f2schimentu o pro fintzas dennegu in contraposidura cun is deretos amm\u00ectidos pro sos \u00f2mines e pipios.\nIs temas chi prus a s'ispissu s'ass\u00f2tziant cun su cuntzetu de deretos de sa f\u00e8mina sunt \u2013 intre \u00e0teros \u2013 is chi sighent: deretu a s'integridade, a su controllu de su corpus pr\u00f2piu, deretu a su sufr\u00e0giu, deretu a ocupare carrigas p\u00f9blicas, deretu a su traballu, deretu a una pagamenta giusta e egualit\u00e0ria, deretu a poss\u00e8dere propiedades, deretu a s'educatzione, deretu a serbire in s'es\u00e8rtzitu, deretu a firmare cuntratos legales, e deretos matrimoniales e parentales.\nSa pretesa pro is f\u00e8minas de sos deretos tziviles, de sa cunditzione econ\u00f2mica feminina e de is deretos pol\u00ecticos (sufr\u00e0giu femininu) comente fintzas de unu megioru de sa cunditzione feminina costituint sa base de su feminismu partende dae su s\u00e8culu XIX a traessu de sa prima undada feminista e chi s'est isvilupada in su cursu de su s\u00e8culu XX\nIst\u00f9diu subra sa situatzione atuale pro paisu (2011).\nSu 26 de cabudanni de su 2011 sa rivista Newsweek\u200b aiat publicadu un'ist\u00f9diu subra is deretos e sa calidade de sa vida de is f\u00e8minas in paisos v\u00e0rios de su mundu. Is fatores chi si fiant tentos in contu fiant istados sa situatzione legale, salude e cunditziones sanit\u00e0rias, educatzione, s\u00e8beros econ\u00f2micos e p\u00f2dere pol\u00ecticu. Sa class\u00ecfica si fiat fata cun istat\u00ecsticas e crit\u00e8rios uniformes.\u200b Segundu custu ist\u00f9diu, is m\u00e8gius e peus paisos pro \u00e8ssere f\u00e8mina fiant is chi sighent:"}
{"id": "21277", "revid": "2404", "url": "https://sc.wikipedia.org/wiki?curid=21277", "title": "Lesbismu", "text": "Lesbismu est su tr\u00e8mene impreadu pro f\u00e0ghere relatu a s'omosessualidade feminile, est a n\u00e0rrere, is f\u00e8minas chi isperimentant amore rom\u00e0nticu o atraida sessuale pro \u00e0teras f\u00e8minas. Sa par\u00e0ula \"l\u00e8sbica\" derivat dae s'\u00ecsula de Lesbos, in Gr\u00e8tzia. S'utilizat pro f\u00e0ghere relatu a una f\u00e8mina omosessuale chi intendet atraida sessuale, f\u00ecsica, emotiva e sentimentosa petzi cara a is f\u00e8minas.\nA sa fine de su s\u00e8culu XIX is sessu\u00f2logos aiant publicadu is osservatziones issoro subra su dis\u00ecgiu e sa conduta cara a persones de su matessi sessu e aiant dist\u00ecnghidu a is l\u00e8sbicas in sa cultura otzidentale che a un'entidade a parte. Dae tando is ist\u00f2ricos ant torradu a esaminare is relatziones intre is f\u00e8minas e chistionant de ite est su chi faghet chi una f\u00e8mina o una relatzione si potzant calificare de l\u00e8sbicas. Su resurtadu de custa dibata at introd\u00f9idu tres cumponentes in s'ora de identificare a is l\u00e8sbicas: conduta sessuale, dis\u00ecgiu sessuale e identidade sessuale.\nSa sessualidade de is f\u00e8minas durante s'ist\u00f2ria est istada pro s'in prus pesada subra is rolos de g\u00e8nere, is cales ant limitadu su reconnoschimentu de su lesbismu comente possibilidade o espressione b\u00e0lida de sessualidade. Is primos sessu\u00f2logos aiant basadu is caraterizatziones issoro de is l\u00e8sbicas subra is cre\u00e8ntzias issoro chi is f\u00e8minas chi disafiaiant is rolos de g\u00e8nere definidos istrintamente fiant mentalmente mal\u00e0idas. Dae tando, l\u00e8sbicas medas ant respostu a custu cunsideru che a marginadas immorales pro m\u00e8diu de sa fraigadura de una subcultura fundada subra sa rebellia contra de is rolos de g\u00e8nere. Su lesbismu est istadu a bortas de moda durante s'ist\u00f2ria, cosa chi influ\u00e8ntziat sa manera comente is l\u00e8sbicas sunt cunsideradas dae sos \u00e0teros, e comente si cuns\u00ecderant a issas etotu. Carchi f\u00e8mina chi ponet in atu condutas omosessuales podet refudare s'identidade l\u00e8sbica pro cumpletu, e refudare de si definire l\u00e8sbicas o bisessuales.\nIs maneras diferentes comente is l\u00e8sbicas sunt istadas rapresentadas in is m\u00e8dios de comunicatzione sugerit ca sa sotziedade otzidentale in s'imparis s'est int\u00e8ndida in paris tempus intrigada e minetzada dae is f\u00e8minas chi disafiant is ruolos de g\u00e8nere femininos, e ammajada e ispantada dae is relatziones rom\u00e0nticas intre f\u00e8minas. Sende gasi, is f\u00e8minas chi adotant s'identidade l\u00e8sbica cumpartzint esperi\u00e8ntzias chi cunformant unu panorama simbigiante a su de s'identidade \u00e8tnica: in calidade de omosessuales, sunt unidas dae sa discriminatzione e su refudu potentziale de chi sufrint a banda de is fam\u00eclias issoro, amigh\u00e8ntzias e \u00e0teros. In calidade de f\u00e8minas, tenent pensamentos diferentes a is de sos \u00f2mines. Is cunditziones pol\u00ecticas e sas atitudines sotziales puru sighint a tcostituire unu impeigu pro sa formatzione de relatziones e fam\u00eclias l\u00e8sbicas."}
{"id": "21278", "revid": "12712", "url": "https://sc.wikipedia.org/wiki?curid=21278", "title": "Imperial circus dead decadence", "text": "Sos Imperial Circus Dead Decadence sunt unu grupu musicale death metal de su giapone, chi s'est folmadu in Fukuoka in su 2007, cumpostu in s'incomentzu dae sa boghe de e su chiterrista, bassista, e programmadore Hull, e incluende a pustis su chiterrista KIM, sa boghe femminile KIMI, su cantante Hellnear, un'\u00e0teru chiterrista ,Yuto Iizuka, e infines Shuhei Kamada a sa bateria.\nIstile musicale e temas.\nS'istile insoro no est su death o melodeath cl\u00e0ssicu, pro su fatu chi s'istrutura musicale de sas cantones insoro est diferente meda. De s\u00f2litu, in s'incumentzu de sas cantones bi est una palte faeddada dae , e a sighire incumentzat sa chiterra e is \"growl\" de Hellnear. B'istant puru paltis faeddadas dae sa boghe feminile KIMI. S'istile e sa bateria est acultu a cussu de su metal estremu, imbetzes cussu de sa chiterra, pius chi cussu de su death cl\u00e0ssicu, est acultu a un'istile pius mel\u00f2dicu e sinf\u00f2nicu. Su testu de sas cantones est printzipalmente in unu giaponesu alcaicu."}
{"id": "21279", "revid": "175277", "url": "https://sc.wikipedia.org/wiki?curid=21279", "title": "PNL (grupu musicale)", "text": "PNL (\"Peace N' Lov\u00e9s\") sunt unu grupu musicale rap frantzesu formadu de Ademo e N.O.S, in Corbeil-Essonnes, in su 2014.\nBiografia.\nIs duos cumponentes de su grupu, Ademo (Tarik Andrieu) e N.O.S. (Nabil Andrieu) sunt f\u00ecgios de Ren\u00e9 Andrieu, un'ativista pieds noirs de or\u00ecgine algerina e c\u00f2ssa. Tarik est n\u00e0schidu in su 1986 e Nabil in su 1989. Is duos sunt pesados chena sa pres\u00e8ntzia de sa mama, chi fiat de or\u00ecgine algerina."}
{"id": "21280", "revid": "173916", "url": "https://sc.wikipedia.org/wiki?curid=21280", "title": "M\u00f9sica rap", "text": ""}
{"id": "21281", "revid": "2404", "url": "https://sc.wikipedia.org/wiki?curid=21281", "title": "Eterosessualidade", "text": "S'eterosessualidade est s'atraida rom\u00e0ntica, atraida sessuale o cumportamentu sessuale intre persones de sessu diferente. In calidade de orientamentu sessuale, s'eterosessualidade est unu modellu de dura de relatziones emotivas o er\u00f2ticas cun indiv\u00ecduos de su sessu opostu. Si referit fintzas a su sentidu de identidade de una persone fundadu supra custas atraidas, sa perten\u00e8ntzia in una comunidade e cumportamentos relatzionados de persones chi cumpartzint custas atraidas. S'eterosessualidade si caraterizat pro unu cumportamentu \u00abesclusivamente eterosessuale\u00bb segundu s'iscala de Kinsey e, paris a sa bisessualidade e s'omosessualidade, est una de is tres categorias printzipales de s'orientamentu sessuale a intro de su cont\u00ecnuu eterosessuale-omosessuale. Is tr\u00e8menes eterosessuale o eterosessualidade s'aplicant pro s'in prus a sos \u00e8sseres umanos, ma sa conduta eterosessuale s'osservat in totu is mamm\u00ecferos e in \u00e0teros animales chi manifestant unu dismorfismu sessuale marcadu e una diferentziatzione sessuale dislindada."}
{"id": "21282", "revid": "2404", "url": "https://sc.wikipedia.org/wiki?curid=21282", "title": "Gay", "text": "Su faeddu gay (sustantivu o agetivu)\u200b est una manera de descriere a is persones omosessuales\u200b masculinas, est a n\u00e0rrere, a is \u00f2mines chi s'intendent atr\u00e0idos sessualmente e emotivamente dae \u00e0teros \u00f2mines.\nSa difer\u00e8ntzia printzipale intre is denumenatziones \u00f2mine omosessuale e gay (chi fintzas a is annos 1970 cheriat n\u00e0rrere petzi \u2018alligru\u2019 o \u2018ispassiadu\u2019 in inglesu) est chi custu \u00f9rtimu est unu tr\u00e8mene positivu, importadu dae s'inglesu e isceberadu originiariamente dae sa comunidade gay de San Francisco (Calif\u00f2rnia, Istados Unidos) pro si ref\u00e8rrere a sese matessi. Omosessuale est unu neologismu, chi in or\u00ecgine in inglesu teniat connotatziones negativas relatadas cun una patologia, maladia o n\u00e8siga.\u200b Fiat istadu coniadu in su 1869 dae s'iscritore austr\u00ecacu Karl-Maria Kertbeny e afirmadu prus tardu dae su psichiatra tedescu Krafft-Ebing.\nGeneralemente sa par\u00e0ula \"gay\" si referit a su g\u00e8nere masculinu (duncas, non s'\u00e0plicat a is f\u00e8minas, a chi si narat l\u00e8sbicas, o a is transessuales). Su trasformismu, su travestismu e sa transessualidade sunt fen\u00f2menos indipendentes (intre issos e issos aici comente cun is gays), chi podent \u00e8ssere relatzionados o nono; pro esempru, un'\u00f2mine transessuale podet \u00e8ssere tantis gay, o puru unu \u00f2mine eterosessuale podet \u00e8ssere transformista. \nFatu\u00b7fatu gay est usadu fintzas pro designare o calificare a una persone omosessuale de g\u00e8nere femininu; pro evitare confusiones est cost\u00f9mene megius chistionare de \u00abgays e l\u00e8sbicas\u00bb, mancari segundu unas cantas interpretatziones custa espressione est subrabbundante."}
{"id": "21283", "revid": "2404", "url": "https://sc.wikipedia.org/wiki?curid=21283", "title": "Asessualidade", "text": "S'asessualidade, a bortas narada \"no-sessualidade\", in su sensu suo prus ampru, est sa farta de atraida sessuale cara a \u00e0teros \u00e8sseres o sa farta de inter\u00e8ssiu pro su sessu. Puru si podet cunsiderare comente una farta de orientamentu sessuale. Un'ist\u00f9diu comunemente tzitadu, publicadu in su 2004, carculaiat s'esist\u00e8ntzia de asessualidade in unu 1% de sa populatzione. S'asessualidade est diferente de s'astin\u00e8ntzia e de sa castidade, chi sunt temas de conduta e in generale motivados dae fatores comente is cre\u00e8ntzias personales o religiosas de un'indiv\u00ecduu; s'orientamentu sessuale, a difer\u00e8ntzia de su cumportamentu sessuale, est cunsideradu cundizione a dura. Calincuna persone asessuale tenet difatis atividade sessuale; mancari non t\u00e8ngiat dis\u00ecgiu de sessu nen atraida sessuale, pro more de resones diversas, comente pro esempru pro su dis\u00ecgiu o s'abbis\u00f2ngiu de acuntentare sa pariga sua, o pro su dis\u00ecgiu de t\u00e8nnere f\u00ecgios.\nIsceti pagu tempus a imoe s'asessualidade at comintzadu a \u00e8ssere atzetada in calidade de orientamentu sessuale ulteriore, e che a unu campu de chirca sient\u00ecfica, e s'est comintzadu a creare unu corpus creschende de chirca de prospetivas tantis sotziol\u00f2gicas comente psicol\u00f2gicas. Mentras chi carchi chircadore afirmat chi s'asessualidade est un'orientamentu sessuale, \u00e0teros sunt in disac\u00f2rdiu. In is \u00f9rtimos tempos si sunt comintzados a formare comunidades v\u00e0rias de asessuales, gr\u00e0tzias a sa cumparitzione de Internet e de is retzas sotziales. Sa prus connota de custas comunidades est istada sa giamada \"Asexual Visibility and Education Network\" (AVEN), fundada in su 2001."}
{"id": "21284", "revid": "2404", "url": "https://sc.wikipedia.org/wiki?curid=21284", "title": "Pansessualidade", "text": "Sa pansessualidade est s'atraida sessuale, rom\u00e0ntica o/e emotiva cara a persones chentza dist\u00ecnghere intre sessu suo o identidade de g\u00e8nere. Is persones pansessuales si podent ref\u00e8rrere a issos che a tzurpos de g\u00e8nere, afirmende ca su g\u00e8nere e su sessu non sunt fatores determinantes in s'atraida rom\u00e0ntica o sessuale cara a \u00e0teros.\nSa pansessualidade podet \u00e8ssere cunsiderada un'orientamentu sessuale definidu o comente branca de sa bisessualidade, pro inditare un'identidade sessuale alternativa. SIgomente ca is persones de custu grupu sunt abertas a relatziones cun persones chi no ident\u00ecficant in manera aici istrinta \u00f2mines o f\u00e8minas, e duncas sa pansessualidade refudat su binarismu de g\u00e8nere,\u00a0 su tr\u00e8mene est cunsideradu dae calicunu inclusivut chi non bisessuale. Su gradu comente su tr\u00e8mene \"bisessuale\" est inclusivu cumparadu cun su tr\u00e8mene \"pansessuale\" est cuntierradu a intro de sa comunidade LGBT, mescamente dae sa comunidade bisessuale."}
{"id": "21287", "revid": "14338", "url": "https://sc.wikipedia.org/wiki?curid=21287", "title": "David Guetta", "text": "Pierre David Guetta (Parigi, 7 de santandria 1967) est unu DJ e produtore musicale eletr\u00f2nica frantzesu."}
{"id": "21288", "revid": "173950", "url": "https://sc.wikipedia.org/wiki?curid=21288", "title": "Inglesu (limba)", "text": ""}
{"id": "21289", "revid": "12712", "url": "https://sc.wikipedia.org/wiki?curid=21289", "title": "Hiroshima", "text": "Hiroshima (in giaponesu \u5e83\u5cf6\u5e02, Hiroshima-shi) est una tzitade portuale giaponesa e biddamanna de sa prefetura om\u00f2nima, chi s'agatat in s'ovest de s'\u00ecsula printzipale de Honsh\u016b, girada cara a su mare internu, in su Giapone sud-otzidentale.\nEst ammentada pro \u00e8ssere sa prima tzitade s'ist\u00f2ria a \u00e8ssere atacada cun armas at\u00f2micas, a \u00f2pera de is Istados Unidos de Am\u00e8rica in s'agabbu de sa segunda gherra mundiale, su 6 austu 1945.\nGeografia.\nSu territ\u00f2riu est fatu a montigros, mentras su tzentru urbanu s'agatat in sa baia portuale om\u00f2nima, cara a su mare internu de Aki-nada. Dae sa costa si bident unas cantu isuleddas. Is prus de importu sunt Itsukushima, Ninoshima e Etajima-Nomi. In su territ\u00f2riu internu ddoe at is montes Gosasou e Shiraki. Dae in cue calat su riu Ota, chi si intrat a delta in su mare.\nIst\u00f2ria.\nSa tzitade est istada fundada in su per\u00ecodu feudale Sengoku in su 1589, a \u00f2pera de su daimy\u014d giaponesu M\u014dri Terumoto, chi nd'at fatu sa capitale de su feu suo, e nch'at fatu f\u00e0ghere unu casteddu in su 1593. Cun sa p\u00e8rdida de sa batalla de Sekigahara (21 de su mese de led\u00e0mene 1600) pro is possedimentos territoriales, Terumoto at d\u00e8pidu tz\u00e8dere Hiroshima (e \u00e0teros feos suos) a su binchidore Tokugawa Ieyasu, chi dd'at fata amministrare dae su fidele suo daimy\u014d Fukushima Masanori, chi est mortu in su 1624. Sa tzitade est colada insandus a sa dinastia Asano (\u6d45\u91ce), chi dd'at guvernada finas a sa metade de su de XIX s\u00e8culos (per\u00ecodu de sa Restauratzione Meiji).\nIn su 1871, sa tzitade est essida capitale de sa prefetura om\u00f2nima, e in su 1880, cun su fr\u00e0igu de su portu de \"Ujina\", est essida unu tzentru cummertziale e navale giaponesu de importu. In su 1894, est istada fata sa ferrovia militare Sany\u014d (\u5c71\u967d), in ocasione de sa prima gherra tzinu-giaponesa, cando su guvernu imperiale de Meiji nd'at fatu sa capitale de su Giapone pro fache a un'annu, finas a su 1895.\nA pustis, in s'agabbu de su de XIX s\u00e8culos, Hiroshima at tentu un'industrializadura prus manna, chi at tentu su puntu suo prus artu cun is istabilimentos b\u00e8llicos pesados in ocasione de sa gherra russu-giaponesa de su 1904. Dae su 1920, est essida fintzas sa sede printzipale de sa Mazda, domo automobil\u00ecstica giaponesa famada. Sa tzitade at tentu su pr\u00f2piu importu istrat\u00e8gicu-militare in su 1938, in ocasione de sa segunda gherra tzinu-giaponesa, chi est istada parte de s'iscen\u00e0riu b\u00e8llicu de sa segunda gherra mundiale. Hiroshima est istada risparmiada dae sos bombardamentos istadunidensos pro totu sa durada de sa gherra finas a su 6 austu 1945, a is 8:16 e 8 segundos (ora locale), cando Little Boy, su n\u00f2mine de sa prima bomba at\u00f2mica impreada in una faina militare comente resurtadu de su Progetu Manhattan, est espl\u00f2dida a un'art\u00e0ria de 576 metros, cun una pot\u00e8ntzia pari a 12 500 tonnelladas de tritolu. S'esplosione nucleare at provocadu luego agiumai 60 175 mortos, arribados a 100 000 me is meses imbenientes, pro neghe de sa ruta radioativa. \u00c0teras persones si sunt ammalaidadas e/o sunt mortas pro disacatos dae espositzione radioativa a curtzu-m\u00e8diu t\u00e8rmine, ma su n\u00f9meru issoro no faghet a dd'istimare in manera pretzisa, ca belle 180 000 bividores ant lassadu sa tzitade me is chidas a pustis de s'atacu.\nFintzas cun un'atividade radioativa res\u00ecdua, Hiroshima est istada torrada a fraigare giai a incumentzare dae su 1949, torrende a \u00e8ssere unu tzentru industriale de importu. Sunt istados fatos unos cantos ist\u00f9dios sient\u00ecficos de is maladias dae espositzione radioativa a m\u00e8diu-longu t\u00e8rmine. In su 1955, a foras de tzitade est istadu istituidu su tzentru m\u00e8dicu \"Hijiyama\", in ue collire, istudiare e curare is mal\u00e0idos. Me is annos setanta est istada istituida sa \"Atomic Bomb Casualty Commission\", chi previdiat, in prus chi is istat\u00ecsticas de is mal\u00e0idos, fintzas an\u00e0lisis de su terrenu e de s'\u00e0era, istimende a su ribassu sa pertzentuale de radioatividade res\u00ecdua in s'ambiente (de pagos milliSievert pro annu). In prus, segundu is datos ufitziales collidos in is annos, su n\u00f9meru de sos hibakusha (is chi sunt subrav\u00ecvidos a s'esplosione ma si sunt ammalaidados me is annos imbenientes pro neghe de sa radioatividade), mancari fessint colados 57 annos, fiant in s'\u00f2rdine de 285 000."}
{"id": "21290", "revid": "175058", "url": "https://sc.wikipedia.org/wiki?curid=21290", "title": "The Doors", "text": "The Doors fiat una banda istadunidensa de rock chi si fiat formada in Los Angeles in su 1965. Sa banda fiat cumposta dae Jim Morrison, Ray Manzarek, Robby Krieger e John Densmore."}
{"id": "21291", "revid": "2404", "url": "https://sc.wikipedia.org/wiki?curid=21291", "title": "\u00ccsulas Marchesas", "text": "Is \u00ecsulas Marchesas (in frantzesu, \"\u00celes Marquises\"; in marchesanu, \"Henua enana\" o \"Fenua enata\") sunt unu artzip\u00e8lagu in sa Polin\u00e8sia Frantzesa. Ant retzidu su n\u00f9mene de s'ispagnolu \u00c1lvaro de Menda\u00f1a chi ddas aiat inv\u00e0didas in su 1595, dende\u00b7ddi n\u00f9mene de \u00abIslas Marquesas de Mendoza\u00bb in onore de su tando visurrei ispagnolu de Per\u00f9, Garc\u00eda Hurtado de Mendoza y Manr\u00edquez, marchesu de Ca\u00f1ete.\nIs \u00ecsulas sunt s'artzip\u00e8lagu prus mannu de totu is chi formant sa Polin\u00e8sia Frantzesa, cun unos 997 km\u00b2 e unos 9.346 bividores. S'agatant postas intre 700 e 1000 chil\u00f2metros a sud de s'ecuadore e a unos 1800 chil\u00f2metros a su nord-est de Tahiti. Is \u00ecsulas chi cunponent s'artzip\u00e8lagu sunt partzidas in duos grupos: su de su norte, cun is chi istant a giru de sa \u00ecsula de Nuku Hiva chi incluit Ua Pou e Ua Huka; e su grupu meridionale de Tahuata, Moho Tani y Fatu Hiva, chi ingh\u00ecriant s'\u00ecsula printzipale de Hiva\u2019Oa. Si creet ca is bividores de s'\u00ecsula de Pasca fiant aproliados dae is Marchesas.\nIs \u00ecsulas marchesas ant ispiradu a Herman Melville, is cales esperi\u00e8ntzias in ie sunt istadas sa base de is dromanzos Typee e Omoo. In is \u00ecsulas Marchesas teniat resid\u00e8ntzia s'artista frantzesu Paul Gauguin. "}
{"id": "21294", "revid": "12712", "url": "https://sc.wikipedia.org/wiki?curid=21294", "title": "SpongeBob SquarePants", "text": "SpongeBob SquarePants est unu person\u00e0giu imagin\u00e0riu, protagonista de sa s\u00e8rie animada om\u00f2nima.\nDd'at creau e disenniau su vinnetista e bi\u00f2logu marinu Stephen Hillenburg apustis de sa scantzelladura de \"Rocko's Modern Life\" in su 1996. Hillenburg boliat creai una s\u00e8rie asuba de una sp\u00f2ngia super-otimista chi infadessit a is \u00e0terus pesson\u00e0gius. Su n\u00f2mini \"SpongeBob\" benit de \"Bob the Sponge\", pesson\u00e0giu de sa vigneta \"The Intertidal Zone\" chi iat disenniau me is annus Otanta mentris impar\u00e0t biologia marina a is bisitadoris de s'Ocean Institute. SpongeBob est una sp\u00f2ngia de mari ing\u00e8nua e strambeca chi traballat comenti coxineri friidori in sa tzitadi aciuvada imagin\u00e0ria de Bikini Bottom."}
{"id": "21295", "revid": "12712", "url": "https://sc.wikipedia.org/wiki?curid=21295", "title": "Eduardo Blasco Ferrer", "text": "At traballau in s'Universidadi de Casteddu innui est st\u00e8tiu diretori de su master universit\u00e0riu \"Approcci interdisciplinari nella didattica del sardo\" della facolt\u00e0 di Scienze della Formazione.\nBiografia.\nS'est laureau in su 1981 in lingu\u00ecstica romanza in s'Universidadi de Erlangen e at otentu unu dotorau de circa in sa pr\u00f2piu mat\u00e8ria cun Heinrich Kuen. Est intrau in s'Universidadi de Casteddu comenti letori de catalanu in sa facultadi de Magistero.\nEst st\u00e8tiu apustis mastru me is universidadis de T\u00e0tari, Bonn, Firenze, M\u00f2nacu de Baviera; de su 1993 est torrau a Casteddu, in comintzu comenti mastru de st\u00f2ria de sa l\u00ecngua italiana, e de su 1996 comenti a mastru de lingu\u00ecstica sarda.\nS'est ocupau pruschetotu de st\u00f9diu e did\u00e0tica de sa l\u00ecngua sarda, ma s'est dedicau finsas a su catalanu, spanniolu, ladinu e italianu.\nAt fatu parti de sa comissioni chi at elaborau sa proposta de sa Limba Sarda Unificada, ma apustis at apojau s'idea de una d\u00f2pia norma scrita po su sardu."}
{"id": "21296", "revid": "7227", "url": "https://sc.wikipedia.org/wiki?curid=21296", "title": "Roberto Bolognesi", "text": "Roberto Bolognesi (Biddamass\u00e0rgia, 1952) est unu linguista, fon\u00f2logu e iscritore sardu.\nBiografia.\nA pustis de \u00e0ere traballadu comente operaju finas a 40 annos, in su 1992 s'est laureadu in Limba e Literadura italiana in s'Universidade de Amsterdam, e in su 1998 at ot\u00e8nnidu su PhD in Teoria de sa Limba (Fonologia).\nIn su 1993 su NWO, su Cuss\u00ecgiu de sas Chircas Olandesu, l'at mutidu pro f\u00e0ghere una chirca in subra de sa fonologia de su sardu meridionale, chi ant publicadu cun su n\u00f9mene \"The Phonology of Campidanian Sardinian\". A pustis de \u00e0ere pigadu su PhD, at traballadu in antis comente post-doc e a pustis comente professore de lingu\u00ecstica italiana in s'Universidade de Groningen. Pro medas annos est istadu chircadore assotziadu in s'Universidade de Amsterdam, e a pustis at insegnadu latinu in unu litzeu olandesu.\nAt publicadu e curadu ist\u00f9dios iscient\u00ecficos medas in subra de sa limba sarda, siat pro su chi pertocat a sas chistiones fonol\u00f2gicas e lingu\u00ecsticas ebbia (impreende, a es\u00e8mpiu, sa lingu\u00ecstica computatzionale pro analizare sas difer\u00e8ntzias intre sas variantes dialetales sardas e intre cussas e sa norma LSC) siat pro su chi pertocat a sa relatzione intre sa limba sarda e sas identidades de sos sardos. In prus, at fintzas curadu sa bortadura in italianu de \"Sardinian Syntax\" de Michael A. Jones.\nIn su 2001 at pigadu parte a sa prima cummissiones de espertos pro sa creatzione de una norma unit\u00e0ria pro sa limba sarda, chi at batidu a sa creatzione de sa Limba Sarda Unificada, paris a Eduardo Blasco Ferrer, Diegu Corr\u00e0ine, Ignazio Delogu, Antonietta Dettori, Giulio Paulis, Massimo Pittau, Antoninu Rubattu, Lenardu Sole, Heinz J\u00fcrgen Wolf, e Matteo Porru, e in su 2006 a sa de duas cummissione, chi at aprovadu sa Limba Sarda Comuna, paris a Giulio Angioni, Manlio Brigaglia, Michel Contini, Diegu Corr\u00e0ine, Giovanni Lupinu, Anna Oppo, Giulio Paulis, Maria Teresa Pinna Catte e Mario Puddu. De sa LSC at curadu fintzas s'ist\u00f9diu fonol\u00f2gicu de su 2007, publicadu in su 2013 dae sa domo editora Grafica del Parteolla, e in su 2014 at publicadu una proposta de emendamentu de sa norma, ideadu cun sa punna de perm\u00ectere a totu is sardos de l\u00e8ghere sa norma segundu sa pron\u00f9ntzia issoro, impreende unas cantas r\u00e8gulas simpres de letura.\nIn su 2015 at publicadu su primu romanzu suo, \"Tutto e niente\", cun sa domo editora Condaghes."}
{"id": "21297", "revid": "7227", "url": "https://sc.wikipedia.org/wiki?curid=21297", "title": "Pierre Niney", "text": "Pierre Niney (13 de martzu 1989, Boulogne-Billancourt, Senna Arta) est un'atore frantzesu."}
{"id": "21298", "revid": "7227", "url": "https://sc.wikipedia.org/wiki?curid=21298", "title": "Anna Oppo", "text": "Anna Oppo (Aristanis, 1937 - 2018) fiat una sotzi\u00f2loga e professora de Universidade sarda.\nBiografia.\nEst n\u00e0schida in Aristanis in su 1837. A pustis de \u00e0ere istudiadu in su litzeu De Castro de sa pr\u00f2piu tzitade s'est laureada in Si\u00e8ntzias Pol\u00ecticas in s'Universidade de Casteddu e at sighidu a istudiare in Bologna e in Calif\u00f2rnia, in ue at pigadu su dotoradu. Tres annos a pustis de su dotoradu, at traballadu comente chircadora in s'Istitutu Carlo Cattaneo de Bologna e comente professora de Sotziologia me is Universidades de Bologna, Urbino e Casteddu.\nIn s'incumentzu de sa carrera sua de sotzi\u00f2loga s'est ocupada de problemas cl\u00e0ssicos comente s'organizatzione e su rolu de is partidos pol\u00ecticos in reg\u00ecmenes diferentes. A pustis, gr\u00e0tzias fintzas a s'interessu suo pro su movimentu feminista, s'est ocupada de s'ist\u00f9diu de su funtzionamentu de is istruturas de g\u00e8nere in \u00e0mbitos de fam\u00eclia, traballu e pol\u00ecticu, cun atentu ispetziale a sa realidade sarda.\nAt donadu unu contributu a sa lingu\u00ecstica sarda puru, pighende fintzas parte a sa commissione chi at formuladu sa proposta de Limba Sarda Comuna e cuncordadu sa chirca s\u00f2tziu-lingu\u00ecstica a pitzus de is limbas faeddadas dae is sardos. Issa etotu at ist\u00e8rridu sa relata finale, cun t\u00ectulu \"Le Lingue dei Sardi - Una ricerca sociolinguistica\".\nA pustis de sa morte sua, acont\u00e8ssida in su 2018, sa fam\u00eclia at donadu is libros suos, prus de duam\u00ecgia t\u00ectulos, a sa Biblioteca Comunale de Aristanis."}
{"id": "21304", "revid": "7227", "url": "https://sc.wikipedia.org/wiki?curid=21304", "title": "Michel Contini", "text": "Michel Contini (Casteddu, 1937) est unu linguista, chircadore e acad\u00e8micu sardu.\nBiografia.\nN\u00e0schidu in Casteddu, at fatu sas iscolas elementares in Aristanis, sas m\u00e8dias in Casteddu, e at pigadu sa maturidade iscient\u00ecfica in T\u00e0tari.\nDae su 1958 at incumintzadu a istare in Grenoble, in Frantza, in ue in su 1964 s'est laureadu in Limbas, e in su 1965 at pigadu sa tzitadin\u00e0ntzia frantzesa.\nA pustis de sa l\u00e0urea at incumintzadu a publicare sos primos ist\u00f9dios in subra de sa limba sarda, durante su per\u00ecodu de dotoradu suo. Su primu, publicadu pro su dotoradu de tres tziclos, fiat un'ist\u00f9diu fon\u00e8ticu e fonol\u00f2gicu de su dialetu de Nughedu Santu Nigola, e a pustis at fatu medas \u00e0teras chircas durante sos tres annos de traballu (1967-1970) comente chircadore in su C.N.R.S. (su Tzentru natzionale de chirca iscient\u00ecfica frantzesu), istudiende paris a su sardu fintzas su frantzesu e s'italianu.\nPro chi pertocat a su sardu, sos ist\u00f9dios suos sunt arribadas a analizare sas variantes de 214 biddas sardas, e gr\u00e0tzias a custu traballu at ot\u00e8nnidu su Dotoradu de Istadu (Istrasburgu, 1983) cun sa tesi \"Etude de geographie phonetique et de phonetique instrumentale du sarde\", publicada in su 1987 cun s'editore Edizioni dell'Orso.\nA pustis, est div\u00e8nnidu professore ordin\u00e0riu de Geolingu\u00ecstica e de Fon\u00e8tica e Diretore de su Tzentru de dialetologia de s'Universidade Stendhal de Grenoble, e fintzas diretore de su progetu europeu de s'Atlante Lingu\u00ecsticu Romanzu de s'Istitutu Poligr\u00e0ficu e Zeca de s'Istadu de Roma, progetu collaborativu de 85 universidades e de 31 chircadores de totu sos istados de limba romanza.\nIn su 2006 at fatu parte de sa commissione pro sa creatzione de sa Limba Sarda Comuna, paris a Giulio Angioni, Roberto Bolognesi, Manlio Brigaglia, Diegu Corr\u00e0ine, Giovanni Lupinu, Anna Oppo, Giulio Paulis, Maria Teresa Pinna Catte e Mario Puddu, e dae tando s'est semper dichiaradu in favore de s'impreu suo, cunsiderende s'impreu de una norma \u00f9nica che a una cosa netzess\u00e0ria. In su 2011 at incumintzadu a traballare in s'ALiMuS, Atlante Lingu\u00ecsticu Multimediale de sa Sardigna, traballu chi per\u00f2 s'est firmadu in su 2014.\nA pustis de su pensionamentu suo, at sighidu a traballare a su \"Atlas Linguistique Roman\" (ALIR) e a su \"Atlas Linguarum Europae\" (ALE) de s'UNESCO\".\"\nPublicatziones.\nSa lista de publicatziones de Michel Contini est manna meda, ma custa est una lista partziale de unas cantas de cussas:"}
{"id": "21305", "revid": "2404", "url": "https://sc.wikipedia.org/wiki?curid=21305", "title": "Polisessualidade", "text": "Cun su tr\u00e8mene polisessualidade si definit s'atraida rom\u00e0ntica, s'atraida sessuale o sa conduta sessuale conca a prus de unu g\u00e8nere, ma no in manera netzess\u00e0ria conca a totus issos, in sa matessi manera o cun sa matessi intensidade.\nSa polisessualidade e sa pansessualidade sunt fatu\u00b7fatu conf\u00f9ndidas pare\u00b7pare. De fatu sa pansessualidade incorporat s'atraida cun indipend\u00e8ntzia dae su g\u00e8nere, mentras chi sa polisessualidade ddu faghet conca a unu grupu vari\u00e0bile determinadu. Est a n\u00e0rrere, ambas is sessualidades si cuntzentrant in sa pluralidade de su g\u00e8nere umanu, ma mentras chi sa polisessualidade ddu faghet petzi conca a calincunu g\u00e8nere, sa pansessualidade ddu faghet conca a totus o indipendentemente dae issos."}
{"id": "21306", "revid": "12712", "url": "https://sc.wikipedia.org/wiki?curid=21306", "title": "B\u00e0sciu ac\u00f9sticu", "text": "Su b\u00e0sciu ac\u00f9sticu est unu strumentu musicali ac\u00f9sticu pr\u00e8tzisu a sa ghitarra, cun piess\u00ecnnius chi ddu faint asimbillai fintzas a su contrab\u00e0sciu (registru e funtzioni de acumpangiamentu) e cun sa pr\u00f2piu estensioni; tenit de s\u00f2litu cu\u00e0turu cordas (de sa prus b\u00e0scia a sa prus arta: mi, sa, re, sol); nd'esistint fintzas versionis cun cincu cordas (si, mi, sa, re, sol). Sa versioni de ses cordas est prus impreada in su b\u00e0sciu el\u00e8tricu.\nSu sonu, comenti narat su n\u00f2mini, est \"b\u00e0sciu\" e s'impreat pruschetotu in sa setzioni r\u00ectmica. Su trastu est sonadu spitzulendi is cordas cun inditziali e didu de mesu de sa manu dereta in sa t\u00e8nnica a duus didus; inditziali, didu de mesu e didu de s'aneddu in sa t\u00e8nnica a tres didus. Un'\u00e0tera t\u00e8nnica chi ddu fait asimbillai de prus a una chiterra est s'impreu de una pinna. Podit essi amplificau po m\u00e8diu de pick up o micr\u00f2fonu po is cuntzertus.\nSu b\u00e0sciu est de s\u00f2litu monof\u00f2nicu: is notas sunt sonadas a solas, mentris is ac\u00f2rdius funt sonaus pagu."}
{"id": "21307", "revid": "12712", "url": "https://sc.wikipedia.org/wiki?curid=21307", "title": "B\u00e0sciu el\u00e8tricu", "text": "Su b\u00e0sciu el\u00e8tricu (fintzas ghitarra b\u00e0sciu o b\u00e0sciu sceti) est unu strumentu a cordas.\nNascit de sa necessidadi de produsi sonus r\u00ectmicos b\u00e0scius cun unu trastu prus cumpatu, prus baratu, prus f\u00e0cile de fraigai e carrai de su contrab\u00e0sciu, chi fiat su strumentu incarrigau de custa faina me is annus 40 e 50. Po custu, su b\u00e0sciu iat pigau una forma chi asimbillat bastanti a sa de sa ghitarra. Parit difatis una ghitarra el\u00e8trica, ma cun unu corpus prus mannu, m\u00e0nigu prus longu e de s\u00f2litu cu\u00e0turu o cincu cordas. Comenti sa ghitarra el\u00e8trica, e a s'imbessi de su b\u00e0sciu ac\u00f9sticu, su b\u00e0sciu el\u00e8tricu bolit collegau a un'amplificadori po s'intendi su sonu.\nPo evitai un'impreu esagerau de l\u00ecnias in prus asuba de su pentagrama, su b\u00e0sciu el\u00e8tricu - comenti su contrab\u00e0sciu - sonat un'otava prus b\u00e0scia de is notas arrapresentadas in sa notatzioni musicali.\nDe is annus '50, su b\u00e0sciu el\u00e8tricu at pigau s\u00e8mpiri de prus su logu de su contrab\u00e0sciu in sa m\u00f9sica populari comenti strumentu de sa setzioni r\u00ectmica chi manigiat is l\u00ecnias de b\u00e0sciu. \nSu b\u00e0sciu el\u00e8tricu s'impreat comenti acumpangiamentu o strumentu solista in agiumai d\u00f2nnia stili de m\u00f9sica populari in su mundu, comenti blues, flamencu, jazz, pop, punk, reggae e rock."}
{"id": "21308", "revid": "14338", "url": "https://sc.wikipedia.org/wiki?curid=21308", "title": "Have a Nice Life", "text": "Have a Nice Life est unu duetu musicale istadunidensu origin\u00e0riu de su Connecticut formadu in su 2003 e cumpostu dae Dan Barret e Tim Macuga. S'istile issoro contat influ\u00e8ntzias chi cursant v\u00e0rios \u00e0mbitos de su rock alternativu, is prus de importu sunt: rock goticu, shoegaze, post rock, rock ind\u00f9striali.\nCarrera.\nS'album de printz\u00ecpiu est su d\u00f2piu \"Deathconsciousness\", essidu pro s'eticheta de su grupu \"Enemies List\", concept album subra de sa figura de Antiochus. Publicadu in su 2008 a pustis de chimbe annos de traballu, est cunsideradu dae medas intre de is discos prus innovadores essidos a sa fine de is annos duam\u00ecgia in s'\u00e0mbitu de su rock isperimentale.\nIn su 2009 est publicadu \"Voids\", album chi cuntenet in\u00e8ditos in biu. In su 2010 est publicadu in sa retza \"Time of Land\", EP chi cuntenet bator in\u00e8ditos. Su 4 fre\u00e0rgiu de su 2014 essit \"The Unnatural World\", segundu album de sa banda, coprodutzione intre s'eticheta \"The Flenser\" e s'eticheta autogestida dae su grupu \"Enemies List\". In su \"2019\" essit \"Sea of worry\", su de tres LP de sa banda."}
{"id": "21309", "revid": "2404", "url": "https://sc.wikipedia.org/wiki?curid=21309", "title": "Have a nice life", "text": ""}
{"id": "21311", "revid": "2404", "url": "https://sc.wikipedia.org/wiki?curid=21311", "title": "Ac\u00f2rdiu de Schengen", "text": "S'Ac\u00f2rdiu o Tratadu de Schengen (fintzas Ac\u00f2rdios) est unu tratadu internatzionale pro su cale paisos v\u00e0rios de s'Europa ant supr\u00ecmidu is controllos a is fronteras interiores (intre isso e issos) e ddos ant tramudados a is fronteras for\u00e0nias (cun paisos tretzos). S'ac\u00f2rdiu, firmadu in sa localidade lussemburghesa de Schengen in su 1985 e in vigore dae su 1995, istabilit unu logu comunu \u2014 naradu \"isp\u00e0tziu de Schengen\" \u2014 in ue podent tzirculare liberamente totu is persones chi siant intradas in regularmente dae una frontera for\u00e0nia o residat in unu de is paisos chi \u00e0plicant su Cumb\u00e8niu.\nS'Ac\u00f2rdiu fiat istadu integradu in is tratados de s'Unione Europea cun sa riforma de su deretu prim\u00e0riu in sa Cunfer\u00e8ntzia Interguvernativa de su 1996 e chi fiat artziadu a punta cun su Tratadu de Amsterdam. Dae tando, sighet galu b\u00e0lidu e est una parte sustantziale de sa natura de s'Unione Europea comente progetu pol\u00ecticu.\nIn totale, is paisos chi faghent parte de s'isp\u00e0tziu de Schengen sunt 26:\u200b Germ\u00e0nia, \u00c0ustria, B\u00e8lgiu, Danimarca, Est\u00f2nia, Finl\u00e0ndia, Frantza, Gr\u00e8tzia, Islanda, Islov\u00e0chia, Islov\u00e8nia, Ispagna, Isv\u00e8tzia, Isv\u00ectzera, It\u00e0lia, Let\u00f2nia, Liechtenstein, Litu\u00e0nia, Lussemburgu, Malta, Norv\u00e8gia, Paisos B\u00e0scios, Pol\u00f2nia, Portugallu, Rep\u00f9blica Ceca e Ungheria.\nEsistent paisos chi partenent in s'Ac\u00f2rdiu de Schengen ma chi tenent etzetziones in s'aplicatzione de carchi puntu de s'acordu e no partenent a s'isp\u00e0tziu de Schengen. Pro esempru, su Regnu Unidu e s'Irlanda non faghent parte de s'isp\u00e0tziu de Schengen ma part\u00e8tzipant a sa cooperatzione de sa politzia e giust\u00ectzia e a sa luta contra de su tr\u00e0ficu de drogas. \u00c0teros, comente Bulgaria, Romania e Tzipru, galu no apartenent a s'isp\u00e0tziu de Schengen ca non acumprint is rechisitos de seguresa istabilidos, mancari \u00e0teras partes de s'ac\u00f2rdiu ddas \u00e0plicant. Islanda, Liechtenstein, Norv\u00e8gia e Isv\u00ectzera, chi non sunt membros UE, ant patuadu un'ac\u00f2rdiu pro f\u00e0ghere parte de sa zona Schengen.\u200b Sa Cro\u00e0tzia, \u00f9rtimu istadu a s'unire a s'UE, s'at a integrare in s'ac\u00f2rdiu probabilmente in su 2024."}
{"id": "21313", "revid": "14338", "url": "https://sc.wikipedia.org/wiki?curid=21313", "title": "Dub Pistols", "text": "Sos Dub Pistols sunt unu grupu musicale eletr\u00f2nica ingresu formadu in Londra, in su 1996."}
{"id": "21314", "revid": "2404", "url": "https://sc.wikipedia.org/wiki?curid=21314", "title": "Gherras napole\u00f2nicas", "text": "Is gherras napole\u00f2nicas sunt istadas una nera de cunflitos b\u00e8llicos chi ant tentu logu durante su tempus cando s'imperadore Napoleone I Bonaparte at guvernadu subra sa Frantza, e chi bidiant su Primu Imp\u00e8riu Frantzesu contrapostu a is coalitziones de \u00e0teros v\u00e0rios istados europeos. Fiant istadas in parte un'isterridura de is cunflitos chi fiant isciopados pro neghe de sa Rivolutzione Frantzesa e aiant sighidu, intzulladas e gr\u00e0tzias a su finantziamentu de su Regnu Unidu de Brit\u00e0nnia Manna e Irlanda, durante totu su Primu Imp\u00e8riu frantzesu. No esistet cunsensu subra su momentu giustu in su cale aiant comintzadu custas gherras. Uno cantos cuns\u00ecderant chi fiant comintzadas cando Napoleone aiat otentu su podere in Frantza, in su mese de onniasanti de su 1799. \u00c0teras versiones s\u00ectuant su per\u00ecodu b\u00e8llicu intre su 1799 e su 1802 in su cuntestu de is gherras rivolutzion\u00e0rias frantzesas e cuns\u00ecderant s'iscontzu de sa paghe e sa declaratzione de gherra de su Regnu Unidu a sa Frantza in 1803, chi fiat sighida a su per\u00ecodu de paghe curtzu de su Tratadu de Amiens in su 1802 a puntude inghitzu de is gai naradas gherras napole\u00f2nicas. Is gherras napole\u00f2nicas fiant acabadas su 20 de onniasanti de su 1815 a pustis de sa derrota finale de Napoleone in sa batalla de Waterloo e su Segundu Tratadu de Parigi de 1815. In s'imparis, su per\u00ecodu agiomai sighidu de gherras intre su 20 de abrile de su 1792 e su 20 de onniasanti de su 1815 est numenadu cun fatu\u00b7fatu Gherra Manna Frantzesa. Is gherras napole\u00f2nicas ant provocadu tzirca unu millione e mesu de mortos intre is tziviles e ultres tres milliones intre is cumbatentes rutos."}
{"id": "21315", "revid": "7227", "url": "https://sc.wikipedia.org/wiki?curid=21315", "title": "N\u00f9goro/logudoresu", "text": "N\u00f9goro est sa sea de sa Prov\u00ecntzia de N\u00f9goro e est su tzentru prus mannu de sa Barb\u00e0gia de N\u00f9goro, in sa Sardigna. \nPosta a sos pedes de su Monte Ortobene, in unu tacu de granitu a unos 600 m.s.m., N\u00f9goro est cr\u00e8schida comente tzentru aministrativu a cumintzare dae sa segunda metade de s'800.\nInoghe sunt n\u00e0schidos Grazia Deledda, iscritora, binchidora de su pr\u00e8miu Nobel pro sa Literatura in su 1926, Salvatore Satta, autore de \"Il Giorno del Giudizio\" e Francesco Ciusa iscultore c'ha fattu s'opera \"La madre dell'ucciso\" fentomada bene puru a sa \"Biennale di Venezia\". \nArcheologia.\nSas primas evid\u00e8ntzias de sa pres\u00e8ntzia de \u00f2mines in N\u00f9goro sunt de su II millenniu a.C., sun sos restos de una biddichedda chi s'agatat a curtzu a su nuraghe Tanca Manna.\nIn su Monte Orthobene in sos tretos de \"Sedda Ortai\" b'at tratzas de fortificatziones chi si pensat siant de s'edade 'e su Ramine.\nDe s'edade nur\u00e0gica bi sunt medas nuraghes (a su mancu trinta) chi istant a supra de sos montes de sa tzitade."}
{"id": "21317", "revid": "7227", "url": "https://sc.wikipedia.org/wiki?curid=21317", "title": "Ist\u00f2ria de sa Tzina", "text": " &lt;ns&gt;0&lt;/ns&gt;\n &lt;revision&gt;\n &lt;parentid&gt;174186&lt;/parentid&gt;\n &lt;timestamp&gt;2021-11-21T14:44:44Z&lt;/timestamp&gt;\n &lt;contributor&gt;\n &lt;username&gt;L2212&lt;/username&gt;\n &lt;/contributor&gt;\n &lt;minor /&gt;\n &lt;model&gt;wikitext&lt;/model&gt;\n &lt;format&gt;text/x-wiki&lt;/format&gt;\nS'ist\u00f2ria de sa Tzina, una de is prus tziviltades antigas de su mundu cun continuidade fintzas a s'atualidade, tenet is or\u00ecgines suas in su batzinu de su riu Grogu dae in ue apr\u00f2liant n\u00e0schidas is primas dinastias Xia, Shang e Zhou.\u200b S'esist\u00e8ntzia de documentos iscritos a curtzu de unos 3500 annos a oe at perm\u00ectidu s'isvilupu in Cina de una traditzione istoriogr\u00e0fica pretzisa meda, chi oferit una narratzione sighida dae is primas dinastias fintzas a s'Edade Cuntempor\u00e0nea. Sa cultura tzinesa, segundu su mitu, inghitzat cun is tres imperadores origin\u00e0rios: Fuxi, Shennong e a sa fine s\"'Imperadore Grogu\" Huang Di, cust'\u00f9rtimu cunsideradu su creadore a beru de sa cultura. Nointames non s'agatant registros ist\u00f2ricos chi dimustrent s'esist\u00e8ntzia reale de custas personalidades, chi ponende a mente sa trasmissione orale de ing\u00e8nneru a ing\u00e8nneru, diant \u00e0ere b\u00ecvidu intre unos 5000 e 6000 annos faghet.\nS'ist\u00e8rrida geogr\u00e0fica enorme de s'istadu atuale de sa Rep\u00f9blica Populare Tzinesa faghet chi s'ist\u00f2ria de totu custu territ\u00f2riu contet, in sensu ampru, de una cantidade manna de p\u00f2pulos e tziviltades. Sa cronologia traditzionale de s'ist\u00f2ria tzinesa si cuntzentrat per\u00f2, in unu sensu prus istrintu, subra su grupu \u00e8tnicu de is tzinesos, e est assotziada a forte cun s'evolutzione de sa limba tzinesa e a su sistema suo iscritura suo fundadu subra sos ideogrammas. Custa continuidade culturale e lingu\u00ecstica est sa chi permitit de istabilire una l\u00ecnia espositiva de s'ist\u00f2ria de sa tziviltade tzinesa, chi, tantis dae is testos prus antigos de su I mill\u00e8nniu a.C., comente dae is cl\u00e0ssicos confutzianos, passende pro is ist\u00f2rias din\u00e0sticas mannas prom\u00f2vidas dae sos imperadores, at sighidu fintzas a su tempus presente. Is iscobertas archeol\u00f2gicas de su s\u00e8culu XX, susetotus is de is ossos oraculares, chi regollint is primas manifestatziones iscritas in limba tzinesa, ant contribuidu in is \u00f9rtimos deghes de annos a una connosch\u00e8ntzia prus mirada a sa minuda dae sas or\u00ecgines de sa tzivilidade tzinesa.\u200b\nSa contadura traditzionale tzinesa de s'ist\u00f2ria si fundat subra su naradu tziclu din\u00e0sticu, pro m\u00e8diu de su cale sos eventos ist\u00f2ricos s'ispricant comente su resurtadu de is dinastias a sighire de gurr\u00e8is e imperadores chi passant pro tapas alternas de lughidore e de declinu. Custu modellu de su tziclu din\u00e0sticu est istadu criticadu dae autores medas pro duas resones fundamentales: in primu logu, pro suo simpritzismu, dae chi su modellu adotat unu modellu recurrente segundu su cale is primos imperadores sunt er\u00f2icos e virtuosos, mentras chi sos \u00f9rtimos sunt d\u00e8biles e corr\u00f9mpidos. Custa bisura est sena duda influentzada dae s'interpretatzione de is dinastias regnantes pr\u00f2pias, is cales agataiant in su degradu de sa dinastia de in antis una legitimatzione de sa artziada a su p\u00f2dere pr\u00f2pia. In segundu logu, su modellu din\u00e0sticu est istadu criticadu fintzas pro presentare una bisura natzionalista artifitziale, ca su chi in un'interpretatzione alternativa si diat p\u00f2dere b\u00ecdere che a una sighidura de istados e tziviltades diferentes in unu matessi territ\u00f2riu, aparesset comente unu c\u00e0mbiu sentzillu de reg\u00ecmenes de guvernu in su cuadru impass\u00ecbile de un'entidade natzionale \u00f9nica. \nCun totu ca sunt istadas pesadas custas cr\u00ecticas, su modellu de su tziclu din\u00e0sticu permitit de b\u00ecere sos eventos ist\u00f2ricos chi ant gi\u00f9ghidu a sa formatzione de sa Tzina atuale comente un'istrutura liniare de f\u00e0tzile cumprensione, cosa chi at mantentu sa b\u00e0lida sua intre sos ist\u00f2ricos fintzas a s'atualidade. Una \u00e0tera resone printzipale pro sa cale s'ist\u00f9diu de is dinastias e de sos imperadores suos est istadu fundamentale intre is tzinesos in s'an\u00e0lisi de s'ist\u00f2ria cosa sua est su sistema traditzionale de datatzione de sos acontessimentos, segundu su cale cada imperadore istabiliat su per\u00ecodu de regnu suo che a assuntu pro contare sos annos. Aici, s'annu cristianu 1700 si currispondet segundu su sistema traditzionale tzinesu cun s'annu 38 de s'\"era Kangxi\", mentras chi s'annu 1750 diat \u00e8ssere s'annu 15 de s\"'era Qianlong\". Galu oe in die, in Taiw\u00e0n s'annu 2017 si designat in cuntestos formales comente annu 106 de sa \"Rep\u00f9blica\". Custu impreu de is dinastias e de is imperadores issoro pro sa datatzione de sos annos at fatu imprescind\u00ecbile su dom\u00ecniu de sa cronologia din\u00e0stica in sa traditzione culturale tzinesa pro nd'aprofundare in s'ist\u00f9diu de s'ist\u00f2ria."}
{"id": "21319", "revid": "1375", "url": "https://sc.wikipedia.org/wiki?curid=21319", "title": "Ist\u00f2ria de Cina", "text": ""}
{"id": "21320", "revid": "2404", "url": "https://sc.wikipedia.org/wiki?curid=21320", "title": "\u00d6tzi", "text": "\u00d6tzi, \u00d2mine de Similaun e \u00d2mine de Hauslabjoch sunt is n\u00f9menes modernos de sa m\u00f9mmia de un'\u00f2mine chi fiat mortu cara a su 3255 a.C. aprossimadamente a 46 annos de edade. Sa m\u00f9mmia fiat iscoberta in su mese de cabudanni de su 1991 dae duos alpinistas tedescos in is Alpes de \u00d6tztal, acanta de Hauslabjoch, a sa frontera intre \u00c0ustria e It\u00e0lia, a un'art\u00e0ria de 3200 mslm.\u200b Su n\u00f9mene benit dae \"\u00d6tztal\" (badde de \u00d6tz), logu in is Alpes italianos in ue est istadu atzapadu. Est sa m\u00f9mmia umana naturale prus antiga de Europa e at ofertu una bisura sena pretzedentes de sos europeos de su Calcol\u00ecticu (Edade de su R\u00e0mene). Su corpus e perten\u00e8ntzias suas sunt ammostados in su Museu de Archeologia de su Tirolu de su Sud de sa tzitade de Bozen, in su Tirolu de su Sud (It\u00e0lia).\nSa c\u00e0usa de sa mummificatzione de su carasu est istada su fritu estremu e perp\u00e8tuu de sa regione in ue s'indiv\u00ecduu est mortu.\nIscoberrimentu.\n\u00d6tzi fiat agatadu dae duos alpinistas de N\u00fcrnberg (Germ\u00e0nia), is isposos Helmut e Erika Simon, su 19 de cabudanni de su 1991. A prim\u00ectziu si fiat pensadu chi si trataiat de unu carasu modernu, comente diversos \u00e0teros chi fiant istados agatados de reghente in sa regione. Fiat istadu recuberadu dae sas autoridades austr\u00ecacas e portadu a Innsbruck, in ue fiat fata sa datatzione reale sua. Sa perrica diplom\u00e0tica intre \u00c0ustria e It\u00e0lia pro sa titularidade de sa m\u00f9mmia fiat sighida pro neghe de s'indefinitzione de sa frontera, ammuntada dae astragu in su momentu de sa firma de su tratadu de St. Germain-in-Laye in 1919. Noas medidas in 1991 aiant decretadu chi sa determinatzione si fiat produida unos 93 metros a intro de su territ\u00f2riu italianu, mancari s'Universidade de Innsbruck, in \u00c0ustria, aiat cunservadu sa m\u00f9mmia fintzas a acabare is chircas sient\u00ecficas. Sete annos prus a tardu si fiat detz\u00ecdidu ca sa m\u00f9mmia diat abarrare in It\u00e0lia.\nAn\u00e0lisi sient\u00ecfica.\nSu corpus fiat esaminadu, mesuradu, radiografadu e datadu in manera estensiva. Is intessiduras finas e su cuntenutu de sos \u00f2rganos fiant esaminados pro m\u00e8diu de su microsc\u00f2piu, uguale chi su p\u00f2ddine opostu in is bestimentas. Su secuentziamentu de su genoma (DNA) at iscobiadu ca teniat ogros cast\u00e0ngios, grupu sangu\u00ecneu O+, intoller\u00e0ntzia a su lat\u00f2siu e problemas cardiovascolares.\nCorpus.\nSegundu sas istimas atuales, \u00d6tzi fiat artu unos 159 cm, teniat 46 annos e pesaiat unos 50 kg (cando dd'ant iscobertu, pesaiat 38 kg). Teniat artrite, c\u00e0rie, sa maladia de Lyme e padessiat de parassitos intestinales.\nSa pres\u00e8ntzia in su corpus de p\u00f2ddine de \u00e0rrui, mata chi frorit in is Alpes intre martzu e l\u00e0mpadas, inditat chi \u00d6tzi fiat mortu in beranu o printz\u00ecpios de istiu.\nIs an\u00e0lisis de sos pibiones de su p\u00f2ddine, de sa pr\u00f9inu e de sa cumpositzione isot\u00f2pica de s'ismaltu de is dentes inditant ca aiat passadu sa pitzinnia a curtzu de sa bidda atuale de Feldthurns (a norte de Bozen), ma fiat andadu a fatu a b\u00ecvere in is baddes a curtzu de 50 chil\u00f2metros a norte de custu logu.\nS'an\u00e0lisi de su grupu de Franco Rollo, in s'universidade de Camerino, at dimustradu chi su DNA mitocondriale de \u00d6tzi apartenet a su subcl\u00faster K1 de su grupu apl\u00f2ide mitocondriale K, ma chi non podet \u00e8ssere categorizadu intre is tres brancos modernos pro su fatu de \u00e8ssere unu subcluster.\nS'an\u00e0lisi intestinale de \u00d6tzi aiat dimustradu cunt\u00e8nnere duos m\u00e0ndigos reghentes (una a tzirca oto oras in antis de sa morte): una de petza de craba de monte, un'\u00e0tera de petza de cherbu ruju, ambas duas consumadas cun carchi laore (unu segundu de farre protzessadu, consumadu fortzis in forma de pane). FIat agatadu puru carchi s\u00e8mene de prunijedda e carchi raighina.\nSu p\u00f2ddine agatadu in su primu mandiare at dimustradu ca fiat istada consumada in una padente de con\u00ecferas de art\u00e0ria m\u00e8dia, e \u00e0teros p\u00f2ddines ant inditadu sa pres\u00e8ntzia de trigu e leg\u00f9menes, chi diant p\u00f2dere \u00e8ssere de inc\u00f9ngias dom\u00e8sticas. Su p\u00f2ddine est istadu agatadu preservadu in istadu perfetu, agiomai cun s'internu de is tz\u00e8llulas intatu, cosa chi inditat chi fiat friscu (de pagas oras) e fiat inciupadu dae pag'ora in su momentu de sa morte de \u00d6tzi. Custu fatu annanghet elementos noos de ist\u00f9diu subra su tema. Est de inter\u00e8ssiu sinnalare ca su farre si regollit in s'istiu tardu e sa prunijedda in at\u00f2ngiu; est a n\u00e0rrere ca depiant \u00e8ssere istados regortos s'annu in antis.\nA causa de is c\u00e0mbios de temperadura derivados dae su trasportu de su corpus, medas tess\u00ecngios de \u00d6tzi fiant deterioradas, cosa chi at impedidu an\u00e0lisis posteriores.\nTatu\u00e0gios.\nSu corpus presentat 68 tatu\u00e0gios, in su cambutzu de manca, duas in sa zona de is lumbos, chimbe in s'anca dereta e duas in sa de manca. Si tratat de grupos piticos de tres o bator l\u00ecnias parallelas chi in s'imparis non formant unu disinnu prus cumplessu.\u200b Is iscientziados, usende rajos X, ant determinadu chi \u00d6tzi diat p\u00f2dere sufrire de artrite in custas zonas, e s'est ispeculadu duncas chi is tatu\u00e0gios diant p\u00f2dere \u00e8ssere realizados cun una funtzione m\u00e0gicu-curativa (una sorte de agupuntura).\nRoba e crapitas.\nIs bestimentas de \u00d6tzi cunsistiant de unu gabbanu de fibra vegetale, unu bonete de pedde de ursu, unu gipone e m\u00ecgias de pedde de cabra dom\u00e8stica, una fasca de chintu de coir\u00e0mine e iscarpas t\u00e8ssidas de coir\u00e0mine; fiant sofisticadas meda. Is iscarpas fiant imperme\u00e0biles, disinnadas aparentemente pro caminare a traessu de sa nie; fiant istadas fatas usende pedde de ursu pro is prantas de su pee, pedde de cherbu cuada in is pannellos superiores e una retza interiore fata de corju de \u00e0rbore, imbutida cun erba sica chi inghiriaiat su pee a intro de s'iscarpa, funtzionende de m\u00ecgia.\nIs iscarpas sunt istadas reprod\u00f9idas in die de oe dae sos espertos e b'at pranos pro sa produtzione cummertziale. Segundu una teoria prus reghente is \"iscarpas\" de \u00d6tzi fiant a diaderus sa parte superiore de rachetas. Ponende a mente custa teoria, s'art\u00ecculu interpretadu fintzas a oe che a parte de s'iscarpa est in beridade s'istrutura de sa retza de linna de una racheta.\nAn\u00e0lisi de su s\u00e0mbene.\nIn su mese de maju de su 2012 is iscientziados ant annuntziadu s'iscoberta chi \u00d6tzi galu teniat tz\u00e8llulas sanguineas intatas. Custas sunt is tz\u00e8llulas sanguineas umanas cumpletas prus antigas mai identificadas. In sa majoria de is corpos antigos is tz\u00e8llulas de su s\u00e0mbene, o fiant minimados meda o nde fiant abarradas isceti rastas, ma su s\u00e0mbene de \u00d6tzi tenet is pr\u00f2pias dimensiones chi tenent is gl\u00f2bulos rujos bios e s'assimb\u00ecgiat a una mustra de oe in die. Su fatu chi \u00d6tzi sufriat de intoller\u00e0ntzia a su lat\u00f2siu inditat chi issu e sa comunidade sua non fiant indoeuropeos. \u00d6tzi aparteniat a s'aplogrupu G pro su DNA de su cromosoma Y, duncas est prus a istrintu relatadu cun is europeos de su sud, susetotus cun is populatziones de C\u00f2rsica e Sardigna.\n\u00c0teros echipagiamentos.\n\u00c0teros art\u00ecculos atzapados impare cun s'\u00ab\u00f2mine de \u00e0stragu\u00bb sunt:\nIntre is possessiones de \u00d6tzi b'aiant duas isp\u00e8tzies de cordolinos. De unu de custos (su cordolinu de sa betulla) s'ischit chi tenet carater\u00ecsticas antibat\u00e8ricas, e fiat istadu utilizadu fortzis pro prop\u00f2sitos m\u00e8igos. S'\u00e0teru fiat unu tipu de fungu de allum\u00ecngiu (pro produire fogu), incl\u00f9idu cun parte de su chi paret \u00e8ssere unas ainas cumplessas pro pigare fogu. Is ainas cuntenet rogos de prantas v\u00e0rias, una dosina, in prus de sa s\u00eclighi e de sa pirite pro creare ischinchiddas.\nEr\u00e8ntzia.\nS'agatamentu de \u00d6tzi at pesadu gasi meda inter\u00e8ssiu chi 3700 austr\u00ecacos aiant donadu mustras de s\u00e0mbene pro p\u00f2nnere a cumpar\u00e0ntzia su DNA issoro cun su de s'\u00f2mine de hielo. S'ist\u00f9diu, realizadu dae s'Instituto Natzionale de Meighina Legale de s'Universidad M\u00e9dica de Innsbruck, at p\u00f2didu identificare a 19 persones chi sunt gen\u00e9ticamente relatadas cun isse."}
{"id": "21321", "revid": "7227", "url": "https://sc.wikipedia.org/wiki?curid=21321", "title": "Ist\u00f2ria de sa Cina", "text": ""}
{"id": "21322", "revid": "7227", "url": "https://sc.wikipedia.org/wiki?curid=21322", "title": "Ist\u00f2ria tzinesa", "text": ""}
{"id": "21325", "revid": "7227", "url": "https://sc.wikipedia.org/wiki?curid=21325", "title": "Vitzi", "text": ""}
{"id": "21327", "revid": "7227", "url": "https://sc.wikipedia.org/wiki?curid=21327", "title": "Bol\u00f2tana", "text": ""}
{"id": "21333", "revid": "7227", "url": "https://sc.wikipedia.org/wiki?curid=21333", "title": "Tumba de gigantes", "text": ""}
{"id": "21334", "revid": "7227", "url": "https://sc.wikipedia.org/wiki?curid=21334", "title": "Barb\u00e0gia de Ollolai", "text": ""}
{"id": "21336", "revid": "7227", "url": "https://sc.wikipedia.org/wiki?curid=21336", "title": "Bortigale", "text": "Bortigale est una bidda de sa Prov\u00ecntzia de N\u00f9goro, in sa regione ist\u00f2rica de su M\u00e0rghine, in s'ala \"tzentru-otzidentale\" de sa Sardigna. Tenet 1 253 abitantes.\nSu n\u00f9mene.\nSa paretimologia narat chi su n\u00f9mene de sa bidda benit dae su fatu chi sos abitantes de sa bidda isp\u00e8rdida de Berre, chi fiant petzi sete fam\u00eclias, si nche sunt andados a istare a su giassu in ue oe s\u2019agatat su bighinadu de \u201cSas sete padeddas\u201d, mutidu gasi , ca bi sunt sete domitas derrutas una in fila a pare cun s'\u00e0tera; si comente su giassu seberadu pro sa bidda noa fiat ricu de ortigros e de ortos l\u2019ant postu Urticale e posca est dev\u00e8nnidu Ortigale. Sos ist\u00f9dios fatos in sos annos passados a pitzu de su top\u00f2nimu ant dadu significos diferentes: su can\u00f2nicu Spano naraiat chi cheret n\u00e0rrere \u201clogu prenu de p\u00f2rticos\u201d, ma chi podet b\u00e8nnere puru dae su su fen\u00ectziu BOR e TIGAL chi cheret n\u00e0rrere \u201cPutzu de sa Pandela\u201d. \nS\u2019istudiosu Botticini naraiat chi beniat dae sa par\u00e0ula ortigru chi benit dae su latinu CORTICULUS, ma puru \u201cgiassu prenu de ortigadas\u201d.\nM\u00e0ssimu Pittau imbetzes at fatu s\u2019ip\u00f2tesi chi su top\u00f2nimu b\u00e8ngiat dae su latinu HORTUS in sa variante HORTICALIS chi benit dae sas formas HORTICUS, HORTICELLUS, HORTICULUS e duncas \u201clogu prenu de ortos\u201d; difatis sa bidda est a curtzu a su riu Manigas ue b\u2019aiat ortos meda.\nDedola narat chi su significadu benit dae sas par\u00e0ulas sardas Urticu, Bultigu e Ortigu. De importu mannu fiat puru sa bidda de Mul\u00e0rgia (chi a dies de oe est fratzione amministrativa) chi est s\u2019antiga bidda romana de M\u00d2LARIA e chi depet su n\u00f9mene suo a su fatu chi s\u2019agataiant sas minas pro f\u00e0ghere sas molas.\nSu sartu.\nSu territ\u00f2riu de Bortigale est ist\u00e8rridu pro 67,46 chil\u00f2metros cuadros; sa parte de giosso est in pranu a l\u00e0cana cun sos campos de Duarche e de B\u00f2rore, mentras sa parte de susu posta a nord de sa bidda est in sos montes de su M\u00e0rghine e in sa Campeda. \nSu monte prus artu est Monte Santu Padre (1.025 m), sos \u00e0teros montes sunt: Monte Cuguruttu (867m), Crastu Littu (847m) e Cuccuru \u2019e Monte (729m).\nSa bidda est rica de abba meda, pro m\u00e8diu de su Riu M\u00e0nigos e de su Riu Murtatzolu chi permitiant in sos tempos passados de abbare sos ortos. In sa Costa 'e M\u00f2linu, s\u2019agataiant puru molinos meda.\nBortigale paris a Mul\u00e0rgia tenet unu tretu mannu de sa Campeda, in su paris chi segat in duos sa Sardigna.\nSos territ\u00f2rios de Mul\u00e0rgia e de Bortigale sunt istados aunidos in s\u2019annu 1865 cando sa Comuna de Mul\u00e0rgia est istada suprimida e posta paris a sa de Bortigale.\nIn su territ\u00f2riu totu a ingh\u00ecriu de sa bidda, b'at itiner\u00e0rios interessantes e ricos meda, chi sunt bistados valorizados dae Pro Loco, Comune e setzione de zona de su C.A.I.. In mesu de custos cheret chi s'ammentet su \"Sentiero Natura\", chi dae Bortigale che leat a Mul\u00e0rgia, colende\u00b7nche totu in mesu a monumentos naturales e archeol\u00f2gicos. \n\u00c0teru tretu dignu de \u00e8ssere ammentadu est cussu chi, colende peri tancas e giassos de rara bellesa, crompet fintzas a su monte Santu Padre, unu de sos c\u00f9curos prus artos de su M\u00e0rghine, dae ue faghet a b\u00ecdere unu panorama comente pagos, chi abbratzat un'ala manna meda de sa Sardigna de bassu; in sas percas de su monte bi bivent fintzas paritzos \u201cbenturzos\u201d. Una de sas zonas prus carater\u00ecsticas de sa bidda est de seguru su tzentru ist\u00f2ricu, atraessadu dae deghinas de g\u00f9turos in impedradu, adornadu dae unu muntone de architraves iscarpeddados dae sos \"picapedras\" in istile \"catalanu-aragonesu\". Sa carrera printzipale de Bortigale est su cursu Vit\u00f2riu Manuelle, ue si pesant paritzos palatzos burghesos de sos primos annos de su noighentos.\nS'ist\u00f2ria.\nSas primas atestatziones document\u00e0rias de Bortigale benint dae su Condaghe de su cumbentu de Santu Nigola de Truddas de Sem\u00e8stene in su de XI-XII s\u00e8culos: sa bidda de Bortigale paris cun sas de Mul\u00e0rgia e cun sa bidda isp\u00e8rdida de Gitil aiat fatu unu chertu contra su cumbentu de Truddas pro \u201csu sartu de Antipatre\u201d.\nSa bidda est rica meda de testimonias e istigas antigas, ant tzensidu 41 nuraghes, 10 domus de janas, 2 dolmens, 1 funtana nur\u00e0gica e 2 tumbas de gigantes.\nSa bidda de Bortigale tenet cr\u00e8sias meda in intro de bidda: sa cr\u00e8sia parrochiale cunsacrada a Santa Maria de sos \u00c0nghelos, sa cr\u00e8sia de su Purgat\u00f2riu o de Santu Prammeri, sa cr\u00e8sia de su Ros\u00e0riu, sa cr\u00e8sia de Santa Rughe, sa cr\u00e8sia de Santa Lughia, sa cr\u00e8sia de Sant\u2019Antoni, sa cr\u00e8sia de Santu Giusepe. Sas cr\u00e8sias postas in fora de sa bidda sunt derrutas e sunt cunsacradas a Santu Martine e a Santu Giuanne. Sa cr\u00e8sia de Santa Maria de Saucu, fraigada in su de XII s\u00e8culu, est posta in su territ\u00f2riu de Gol\u00f2thene, ma intro de unu terrinu de propiedade de s\u2019Amministratzione Comunale de Bortigale. In Padru Mannu, a curtzu a s\u2019Istrada Istatale 131 b\u2019est finas sa cr\u00e8sia de su Coro de Ges\u00f9s chi l'ant acontzada como pagos annos. Totu sas cr\u00e8sias sunt in istadu perfetu e sunt ricas de prendas art\u00ecsticas, comente sos cuadros de sa cr\u00e8sia majore, chi paret chi siant istados fatos dae s'iscola de su Mastru de Otieri.\nSa fratzione de Mul\u00e0rgia tenet tres cr\u00e8sias: Sant\u2019Elene, chi est sa parr\u00f2chia, e sas de Santu S\u00ecrigu e de Santa Elene \u201c'etza\u201d, chi sunt derrutas. \nIn sa punta de su Monte de su Santu Padre s\u2019agataiat imbetzes sa cr\u00e8sia de Santu Barnaba.\nSa cultura e sas festas.\nIn sa bidda de Bortigale b'est sa Biblioteca Comunale chi tenet unu patrim\u00f2niu libr\u00e0riu de importu mannu e ass\u00f2tzios culturales meda: b'est s'ass\u00f2tziu Frinas, chi cada duos annos organizat su Pr\u00e8miu de Poesia \"A pes de Santu Padre\" , s'Ass\u00f2tziu Sas Enas, sa Pro Loco, sa Polif\u00f2nica, Su Cuncordu de sas boghes biancas, su Grupu Folk e su Cuncordu Bortigalesu chi est unu de sos prus famados de totu sa Sardigna.\nIn Bortigale b'at tres cunfrarias: Santa Rughe (atestada dae s'annu 1624), de Santu Prammeri o de Sas \u00c0nimas (annu 1777} e de su Ros\u00e0riu (1864). In su 1943 in Bortigale s'agataiat su Cumandu Militare de totu sa Sardigna e custu at perm\u00ectidu sa n\u00e0schida, intro una perca a curtzu de sa bidda, de R\u00e0diu Sardigna, sa prima r\u00e0diu de It\u00e0lia in sos annos de sa gherra.\nSa festa de importu prus mannu est sa de Santa Maria de Saucu su 7 e su 8 de cabudanni in sa cr\u00e8sia de Saucu chi per\u00f2 nch'est in sartu de Gol\u00f2thene, chi istat in sa zona de Campeda, una bindighina de chil\u00f2metros dae sa bidda. Sa festa, dae s'annu 1614, est in onore de un'ist\u00e0tua de Nostra Segnora, chi segundu de sa traditzione orale l'ant agatada in intro de un'\u00e0rbore de saucu. Custa festa at mantesu totu sa genuinidade e sas maneras de s\u00e8culos de traditzione, comente sa protzessione a pee e a caddu dae sa bidda a su santu\u00e0riu, ue sos bortigalesos colant sas nuinas in sos muristenes, in mesu a momentos dedicados a sa religione e \u00e0teros a s'isp\u00e0ssiu cun m\u00f9sica e ballos, cun gente de cale si siat edade.\nS'\u00e0tera festa manna est sa de Nostra Segnora de s'Assunta in sa chida de mesaustu, cun ses dies de festas tziviles e religiosas. \nIn dies de Pasca posca bi sunt totu sos ritos de sa \"chida santa\" e sas tzerim\u00f2nias chi nde faghent parte sunt curadas dae sas cunfrarias; in martzu b'est sa protzessione de Santu Marcu (sos pitzinnos bi andant cun sas \"cogoneddas\" de pane pintadu).\nDe importu mannu finas sa festa pro Sant'Antoni de su Fogu, in ghenn\u00e0rgiu, cun una tuva (unu truncu mannu de \u00e0rbore b\u00f2idu in mesu, chi benit segada e batida in su mese de santugaine) manna chi benit brusiada in su pass\u00ecgiu.\nS'economia.\nS'economia de sa bidda de Bortigale est fata dae s'allevamentu de su besti\u00e0mene b\u00e0chinu e berbeghinu in sa Campeda: nointames dae chentu annos e prus in Bortigale est de importu mannu sa prod\u00f9ida de su casu pro m\u00e8diu de una cooperativa chi ass\u00f2tziat sos allevadores de sa bidda e sos de sas \u00e0teras biddas de su M\u00e0rghine. De importu mannu puru su masellu e sa b\u00e8ndida de petza berbeghina, b\u00f9ula e de porcu. De ammontare puru un'ind\u00f9stria de proenda pro su besti\u00e0mene."}
{"id": "21343", "revid": "7227", "url": "https://sc.wikipedia.org/wiki?curid=21343", "title": "Torsten Ha\u00df", "text": "Torsten Ha\u00df (pseud\u00f2nimu: Kim Godal; Neum\u00fcnster, Schleswig-Holstein, 21 de santandria 1970) est unu iscritore e poete tedescu."}
{"id": "21344", "revid": "7227", "url": "https://sc.wikipedia.org/wiki?curid=21344", "title": "M\u00e5neskin", "text": "M\u00e5neskin (n\u00f9mene danesu traduidu literalmente: \"Craru de luna\") sunt unu grupu musicale rock italianu formadu in Roma, in su 2016."}
{"id": "21345", "revid": "7227", "url": "https://sc.wikipedia.org/wiki?curid=21345", "title": "Gadoni", "text": "Gadoni est una bidda de sa Prov\u00ecntzia de N\u00f9goro e tenet 723 abitantes.\nSu n\u00f9mene.\nSa traditzione populare narat chi su n\u00f9mene de sa bidda benit dae unu pastore de \u00c0rthana chi faghiat Cadoni de sambenadu chi si nd\u2019est b\u00e8nnidu a inoghe cun su besti\u00e0mene.\nUn'\u00e0tera versione narat chi su n\u00f9mene benit dae \u201cGaudiu onu\u201d est a n\u00e0rrere \u201cgodo de bona sorte\u201d su chi rispondiat, semper custu Cadoni, cando ddi preguntaiant comente istaiat. Custu modu de n\u00e0rrere in Gadoni est galu impreadu.\nPro Pittau pigat su n\u00f9mene dae una casta de erba chi si mutit c\u00e0doni-e.\nPro Dedola imbetzes su n\u00f9mene benit a manera dereta dae Adone.\nSu sartu.\nGadoni est postu a un\u2019art\u00e0ria de 696 metros subra de su livellu de su mare in sa costa de unu monte dae ue d\u00f2minat sa badde, in fundu bi curret unu riu afluente de su Flumendosa. Est sa prus meridionale de is biddas de sa Comunidade Montana de su Gennargentu- Mandrolisai. Nch\u2019est a 80 km dae N\u00f9goro e 120 dae Casteddu.\nSa bidda est intundada dae duos montes, su de Arzanadolu a nord-ovest, artu 1112 metros, e cussu de sa Scova a nord-est, cun sa punta prus arta de totu su sartu chi tocat sos 1187 metros, custu nche falat finas a su riu Flumendosa, inoghe bi sunt sas minas de Funtana Raminosa. Su sartu de Gadoni s\u2019isterret pro 4350 \u00e8taros, in su tretu prus meridionale de sa Barb\u00e0gia de Breb\u00ec, finas a sa l\u00e0cana cun sa Barb\u00e0gia de Seulu e de su Sarcidanu. Su territ\u00f2riu est ocupadu mesches dae unu tauladu de granitos e montes antigos chi rendent s\u2019aspetu geogr\u00e0ficu aspru meda pro sa pres\u00e8ntzia de calancas profundas, Totu su territ\u00f2riu est caraterizadu dae dislivellos mannos a beru cun tr\u00e8menes chi si nche ghetant in sa badde de Tistilios chi s\u2019agatat in mesu de is duos montes. \nSu territ\u00f2riu est duncas interessante meda siat dae unu puntu de vista paesag\u00ecsticu chi ambientale. Bastet de pensare a sas siendas natural\u00ecsticas chi nde benint dae is buscos seculares de Crontas o dae is calancas iscavadas dae su tempos dae su riu de su Flumendosa, o dae is garigas de sa punta de Sa Scova.\nSu sartu est peri ricu de abba, medas sunt difatis is benas e is rios, su prus mannu est su de su Flumendosa chi curret in sa badde pro 20 km. De interessu mannu sunt peri is grutas c\u00e0rsicas, che a sas Grutas Albas e sas de Perdu.\nS'ist\u00f2ria.\nSa carater\u00ecstica chi distinghet e rendet sa bidda de Gadoni \u00f9nica dae unu puntu de vista ist\u00f2ricu e econ\u00f2micu est s\u2019ist\u00e8rrida de r\u00e0mene, sa prus importante de sa regione; si pensat chi l\u2019apant isfrutada sos tempos de is nur\u00e0gicos, e a pustis dae is cartaginesos, dae is romanos e peri dae is \u00e0rabos, finas in su tempus su dom\u00ecniu de s'Ispagna b\u2019at un'interessamentu a sa mina, e difatis ant em\u00ectidu unu permissu de isfrutamentu a tale Pietro Xinto; petzi in su 1909 unu ingenieri belga at fatu unos cantos traballos pro b\u00e8ndere is permissos de chirca a un'avocadu frantzesu, Paolo Guimberti\u00e8re. Est in custos primos annos de su Noighentos chi naschet su bidditzolu miner\u00e0riu de Funtana Raminosa. Semper in cussu tempus ant fatu is caminos pro nche l\u00f2mpere a sa mina. S\u2019atividade de estratzione sighit finas a su 1946 cando sa sotziedade frantzesa lassat sa mina a sa sotziedade Miner\u00e0ria de Gadoni. Dae como in susu sa mina colat dae manu in manu finas a arribare a su 1987, cando sa crisi de custu setore nche faghet acabbare s\u2019atividade de estratzione e a is 112 minadores nche los tramudant a sas minas de s'Igresiente. Sa mina de Funtana Raminosa oe faghet parte de su parcu geominer\u00e0riu e est isetende de essere mudada in una localidade tur\u00ecstica.\nS'economia.\nSa bidda in passadu at patidu meda pro s'isulamentu ca si b'arribaiat petzi cun unu caminu cun bortas meda chi est istadu asfaltadu in su 1966. De importu mannu est istada sa fraigada de su totavia in su Flumendosa, longu 500 metros e artu 106, unu de is prus mannos de It\u00e0lia.\nSa populatzione in su '900 campaiat prus che \u00e0teru cun s'agricultura e sa pastor\u00ectzia. Medas fiant per\u00f2 is maistros de linna e ferreris. In cada domo si tessiant is burras, unu tapete t\u00ecpicu de custa bidda.\nCun s'abertura de sa mina, s'economia de sa bidda est mudada in m\u00e8gius; in sos annos 70, fiant 300 is minadores chi traballaiant in ie. In custos annos podimus peri n\u00e0rrere chi Gadoni fiat una de sas biddas prus benestantes de su territ\u00f2riu.\nOe s'economia est prus chi no \u00e0teru agropastorale.\nMonumentos.\nSu coro de sa bidda fiat formadu dae domos fraigadas cun pedras e ludu e postas a mesuchircu cunforma a su logu. A custas a pustis b'ant annantu s'ala de susu e s'ala de mesu .\nSa cr\u00e8sia de Santa Marta est forsis s'\u00f9nicu monumentu de importu ist\u00f2ricu. Fraigada in sa punta de su monte in su 1512, l'acontzant in su 1823, in su 1900 l'ism\u00e0nniant e 42 annos a pustis nche derruet. In is annos imbenientes sa populatzione organizat \"Progetu pro pedire dinare pro torrare a nou sa cr\u00e8sia\". Is traballos incumentzant su 30 de abrile de su 1950, cando per\u00f2 in una istremenadura bi morit un'\u00f2mine is traballos si firmant, ant a torrare a comintzare in su 1980 cando si torrat a formare su comitadu de su \"Progetu\". S'\u00f2pera nche nche l'ant cumprida in su 1994.\nUn'\u00e0tera cr\u00e8sia, sagrada a s'Assunta, la fr\u00e0igant in su 1560, cun una navada sola, retangulare, dd'ism\u00e0nniant in su 1808 cun \u00e0teras duas navadas. In su 1952 nche la ghetant, la torrant a fraigare a nou, ma in su 1984 su g\u00e8niu tzivile decrarat chi sa Cr\u00e8sia no est prus ag\u00ecbile.\nSas festas.\nSas de importu sunt sa de Santa Marta, su 29 de tr\u00eculas, cun sos gadonesos in cost\u00f9mene e a caddu chi acump\u00e0ngiant sa Santa in professone, sa de s\u2019Assunta, su 15 de austu, e sa de Santa B\u00e0rbara, amparadora de is minadores chi si festat su 4 de nadale, in sa mina de Funtana Raminosa.\nSu primu fine de chida de su mese de nadale cun Prendas de lerru sa bidda leat parte a sa manifestatzione \"Autunno in Barbagia\". In custas dies s\u2019aberint is demos antigas e si mustrant is produtos de s\u2019artesania e de sa traditzione."}
{"id": "21350", "revid": "14338", "url": "https://sc.wikipedia.org/wiki?curid=21350", "title": "Limba corsicana", "text": ""}
{"id": "21351", "revid": "14338", "url": "https://sc.wikipedia.org/wiki?curid=21351", "title": "Patrim\u00f2niu", "text": "Patrim\u00f2niu (in frantzesu e italianu: \"Patrimonio\"; in c\u00f2ssu: \"Patrimoniu\") est una comuna frantzesa in su dipartimentu de s'Arta C\u00f2ssiga, in sa regione de sa C\u00f2ssiga."}
{"id": "21352", "revid": "14338", "url": "https://sc.wikipedia.org/wiki?curid=21352", "title": "Patrim\u00f2niu (C\u00f2ssiga)", "text": ""}
{"id": "21353", "revid": "12712", "url": "https://sc.wikipedia.org/wiki?curid=21353", "title": "Popai", "text": "Popai (\"Popeye\") est unu person\u00e0giu immagin\u00e0riu istadunidensu creadu dae Elzie Crisler Segar, chi aparit in fumetos peri\u00f2dicos e in cartones animados tzinematogr\u00e0ficos e televisivos. Su person\u00e0giu at fatu s'esordidu suo su 17 de ghenn\u00e0rgiu 1929 me is fumetos \"Thimble Theatre\", chi a pustis ant cambiadu n\u00f2mine in \"Popeye\".\nEst unu de is prus person\u00e0gios famados de fumetu de semper. Est essidu chitzo populare meda, difatis in su 1933 dd'ant dedicadu una s\u00e8rie de film animados tzinematogr\u00e0ficos curtzos realizados dae is Fleischer Studios, intitulada \"Popeye the Sailor\", essida luegus pobulare meda, a su puntu chi sa fama sua est oe in die prus ligada a cussa.\nIn su cursu de is annos su person\u00e0giu est apartu fintzas in libros a fumetu, cartones animados televisivos, in video-giogos, publitzidades e merchandising; in su 1980 su regista Robert Altman nd'at fatu unu film; in su 2002 \"TV Guide\" at classificadu su person\u00e0giu a su de 20 logos in sa lista sua de is 50 person\u00e0gios majores de totu is tempus, mentras \"LiveAbout\" dd'at classificadu in su de 8 logos. In su 1995 est istada una de is binti s\u00e8ries a fumentu incl\u00f9didas me in sa s\u00e8rie de francubullos de ammentu istadunidensa \"Comic Strip Classics\".\nPiess\u00ecnnios de su person\u00e0giu.\nPopai est unu marineri, liuscu de un'ogru, cun una pipa semper in buca; tenet unu corpus musculosu cun bratzos grussos e ancas curtzas cun su tatyu\u00e0giu de un'\u00e0ncora. Amoradu cun Olivia Oyl, su person\u00e0giu, rude e agrestosu, est un'eroe chi sucurret f\u00e8minas in per\u00ecgulu e bivet aventuras istraordin\u00e0rias in giru pro su mundu. Amm\u00e0nniat sa fortza sua, giai ispantosa, papende ispin\u00e0tzios.\nImportu in sa cultura.\nSende chi Popai est unu person\u00e0giu forte meda e chi si creiat chi s'ispin\u00e0tziu esseret un'alimentu ricu meda de ferru, s'ass\u00f2tziu de s'ispin\u00e0tziu cun sa fortza de su person\u00e0giu est ist\u00e8tida impreada pro sa publitzidade . Po s'agiudu chi su person\u00e0giu at donadu a s'economia issoro, is massajos de una localidade de su Texas, Crystal City, dd'ant istantargiadu un'ist\u00e0tua pro ddi torrare gr\u00e0tzias.\nEditziones sardas.\nS'ass\u00f2tziu Tramudadas de Pabillonis at aparitzadu unos cantos cartones cun boghes in l\u00ecngua sarda, publichende\u00b7ddos in s'incumentzu in su Web. In su 2021 Telesardegna at trasm\u00ectidu is \u00f2peras in su programma \"Popai su marineri\", presentadu dae Antoni Ign\u00e0tziu Garau, a incuru de NOR Edizioni."}
{"id": "21354", "revid": "12712", "url": "https://sc.wikipedia.org/wiki?curid=21354", "title": "Popeye", "text": ""}
{"id": "21355", "revid": "12712", "url": "https://sc.wikipedia.org/wiki?curid=21355", "title": "Bratzu de Ferru", "text": ""}
{"id": "21356", "revid": "7227", "url": "https://sc.wikipedia.org/wiki?curid=21356", "title": "Chieti", "text": "Chieti (in abrutzesu \"Chj\u00ef\u00e9t\u00eb\" o \"Chj\u00ect\u00eb\") est unu comunu italianu de 49 701 bividores, bidda manna de s'om\u00f2nima prov\u00ecntzia in Abrutzu.\nPartzida in tzentru ist\u00f2ricu, chi s'agatat intre is rios Pescara e Alento, e su bighinadu Chieti Scalo in sa Badde Pescara, sa tzitade est posta siat acanta de su mare, siat de su monte. In passadu est istada sa tzitade printzipale de su p\u00f2pulu de is \"Marrutzinos\", munitz\u00ecpiu in s'\u00e8poca Romana, e a pustis bidda manna de s\"'Abrutzu Tziterione\"; in s'\u00ecnteri de sa segunda gherra mundiale dd'ant decrarada tzitade aberta pro more de su n\u00f9meru mannu de isfollados chi nch'aiant agatadu amparu."}
{"id": "21357", "revid": "7227", "url": "https://sc.wikipedia.org/wiki?curid=21357", "title": "Avellino", "text": "Avellino (\"Avell'ino\" in dialetu irpinu) est unu comunu italianu de 52 705 bividores, bidda manna de sa prov\u00ecntzia om\u00f2nima in Camp\u00e0nia.\nS'insediamentu est n\u00e0schidu a pustis chi s'Avellino romana, Abellinum, in su territ\u00f2riu de Atripalda, est istada abbandonada."}
{"id": "21358", "revid": "7227", "url": "https://sc.wikipedia.org/wiki?curid=21358", "title": "Salerno", "text": "Salerno (\"Sali\u032f\u00e9rn\u00eb\" in dialetu locale) est unu comunu italianu de 129 610 bividores, bidda manna de s'om\u00f2nima prov\u00ecntzia in Camp\u00e0nia e segundu comunu de sa regione pro n\u00f9meru de bividores.\nIn s'Edade de mesu, a suta de sa dominatzione longobarda, sa tzitade at b\u00ecvidu una de is fases ist\u00f2ricas suas prus rilevantes comente capitale de su Printzipadu de Salerno, territ\u00f2riu chi fiat arribbadu a pagu a pagu a incluire parte manna de su sud-It\u00e0lia continentale. In Salerno in prus ddoe fiat s'Iscola M\u00e8dica Salernitana, chi est istada sa prima e prus importante istitutzione m\u00e8dica de Europa in su cumintzu de s'Edade de mesu, e duncas est cunsiderada cabudiana de is universidades modernas. Dae su 1968 sa tzitade est sede de s'Universidade de Salerno, tramudada dae su 1988, suta forma de \"campus\", a is comunos de Fisciano e Baronissi.\nDae su fre\u00e0rgiu a s'austu de su 1944 Salerno est istada sede de su guvernu italianu, acasagende is esecutivos Badoglio I, Badoglio II e Bonomi II chi ant portadu a sa Furriada de Salerno."}
{"id": "21360", "revid": "7227", "url": "https://sc.wikipedia.org/wiki?curid=21360", "title": "Lecce", "text": "Lecce (\"L\u00e9cce\" in dialetu salentinu; \u039b\u03bf\u03c5\u03c0\u03c0\u03af\u03bf\u03c5, \"Lupp\u00ecu\" in griko) est unu comunu italianu de 93 889 bividores, bidda manna de sa prov\u00ecntzia om\u00f2nima de sa P\u00f9glia. Posta in positzione agiumai tzentrale de sa pen\u00ecsula salentina, intre sa costa adri\u00e0tica e sa i\u00f2nica, est sa prus bidda manna de prov\u00ecntzia orientale de It\u00e0lia.\nS'or\u00ecgine mes\u00e0pica antiga e is restos archeol\u00f2gicos de su dom\u00ecniu romanu nde faghent una de is tzitades de arte de It\u00e0lia. Lecce si distinghet pro sa richesa de s'istile barocu de is cr\u00e8sias e de is palatzos de su tzentru, t\u00ecpicu de su Seschentos, fraigados cun sa pedra t\u00ecpica de sa zona: calcare bonu meda de traballare cun su su puntzotu. S'isvilupu architet\u00f2nicu e s'arrichimentu decorativu de is fatzadas fiat curadu meda in su per\u00ecodu de su Rennu de N\u00e0poli e caraterizat sa tzitade, a su puntu de \u00e8ssere definidu \"barocu lecese\".\nEst sede de s'Universidade de su Salento e est istada capitale italiana de sa cultura in su 2015."}
{"id": "21365", "revid": "7227", "url": "https://sc.wikipedia.org/wiki?curid=21365", "title": "L\u00f9vula", "text": "L\u00f9vula (connota fintzas comente L\u00f9gula, in italianu \"Lula\") est una bidda de sa Prov\u00ecntzia de N\u00f9goro, e tenet 1288 abitantes.\nSu sartu.\nL\u00f9vula est una comuna de sa Prov\u00ecntzia de N\u00f9goro, est a 521 metros de art\u00e0ria dae mare, e nch\u2019est a largu unos 35 km dae N\u00f9goro.\nSu sartu est mannu 148,56 km cuadrados, in sa Sardigna de tzentru/nord. Faghet a l\u00e0cana a Sud e a Est cun sas comunas de sa Baronia (Garteddi, Irgoli, L\u00f2cula e Thiniscole) e cun su sartu de Durgali, imbetzes a Nord cun Lod\u00e8 e cun Onanie, e a Ovest cun Bitzi e cun Orane.\nPosta in pees de s\u2019ala otzidentale de su Monte. Su monte, gasi li narant sos luvulesos, l\u2019at decraradu s\u2019Unione Europea SIC (situ de interessu comunit\u00e0riu), si comente s\u2019\u00f2mine non b\u2019at fraigadu belle e nudda, nen b\u2019at caminos, s\u2019est mantesu gasi comente est semper istadu, e at cunservadu nessi su 30 pro chentu de tupas e fundos sardos, chene contare sos animales, e intre costos su f\u00f2ssile biu: su Geotritone de Montarvu (Speleomantes Flavus).\nSu Monte, chi s'isterret unos 8000 \u00e8taros, est carcu de matas, su bonu sunt padentes de \u00e8lighe, ma b\u2019at finas ghin\u00ecperu, lidone e chessa e in mesu b\u2019istat genias diferentes de animales: muvrones, sirbones, margianes, l\u00e8peres, e in ue faghet su nidu finas s\u2019\u00e0bbila reale sarda.\nSu restu de su sartu est su bonu a c\u00f9curos, francu su tretu de su paris de S\u2019orrotha/Isalle, e ue como b\u2019est finas sa zona industriale de su S\u00f2logo.\nS'ist\u00f2ria.\nSa pres\u00e8ntzia manna de testimonias antigas isparghinadas in totu su sartu, faghent cumpr\u00e8ndere chi s\u2019\u00f2mine fiat presente finas dae sos tempos arc\u00e0icos de su neol\u00ecticu. Est de importu mannu su chi ant agatadu in sas concas c\u00e0rsicas de \"Conca de \u00d2mines Agrestes\u201d e de \"Conca de Crapas\u201d in su monte, in prus unu tantu mannu de concheddas. F\u00e0tzile chi custu dipendat dae unu sartu ricu de cumb\u00e8nias miner\u00e0rias, custas concheddas difatis sunt a curtzu a sos sitos miner\u00e0rios de Sos Enatos, e faghent sup\u00f2nnere chi sos minerales siant istados isfrutados dae tempus antigu. Difatis sa pres\u00e8ntzia est cunfirmada finas in su tempus de sos Romanos, chi ant abertu tando sa mina de \"Guzzurra\".\nSa bidda de como est fundada in s'edade m\u00e8dia, fiat parte de su Giuigadu de Gaddura, e de sa curadoria de Garteddi.\nComente s\u2019isperdeit sa fam\u00ecllia de sos Visconti, su Comunu l\u2019amministreint funtzion\u00e0rios de Pisa. A pustis de sa Conchista aragonesa, in su 1334 lu cuntzedeint pro f\u00e8udu a Pedru Torrents; ma cando in su 1334 comintzeit sa gherra intre G\u00e8nova e Aragona, sa populatzione luvulesa s'irvorteit.\nComente agiusteit sa gherra, mancari cun dannu meda, sa bidda fiat galo de sos Torrents, e s\u2019er\u00e8ntzia de sos \u00f2mines s\u2019isperdeit in su 1358. Tando sa bidda la cuntzedeint a Bartolu Catoni, ma a pustis de su 1364 la ocupeint sos sordados de su Gi\u00f9ighe de Arborea, chi aiat torradu a comintzare sa gherra cun sos Aragonesos. A pustis de sa batalla de Seddori, L\u00f9vula coleit a su Visconte de Narbona, chi la mantengeit finas a su 1420; torreit in manos de sos Aragonesos, e a pustis de unas cantas peleas l\u2019inclueint in su f\u00e8udu chi comporeit Sarvadore Guiso in su 1449. Dae sos Guisos, coleit a sos Mancas, e in su XVII s\u00e8culu pro sa prepot\u00e8ntzia de su feudat\u00e0riu bi cumbineint avolotos meda. Su sartu devenneit amparu de bandidos e sa segur\u00e0ntzia p\u00f9blica fiat in bagante tales chi linas sos barratzellos no la chergeint contivigiare prus.\nIsp\u00e8rdidos sos Mancas, in su 1788 sa bidda no l'infeudeint prus finas a su 1821, cando intreit in sa Prov\u00ecntzia de N\u00f9goro. In su 1848 intreit in su mandamentu amministrativu de N\u00f9goro finas a su 1859 cando intreit parte de sa Prov\u00ecntzia de T\u00e0tari, finas a su 1927, cando, torrada in possa sa prov\u00ecntzia de N\u00f9goro, torreit a in ie.\nSa cultura.\nL\u00f9vula mantenet in su tempus de como, su connotu de tempus antigu, comintzende dae sa limba e sighende cun su carrasegare e cun su tenore.\nSa variedade luvulesa de sa limba sarda mantenet carater\u00ecsticas de su latinu de su primu s\u00e8culu in antis de Gesucristu, est galu cunservada bia in sas fam\u00ecllias e sos pitzinneddos la faeddant.\nSu carrasegare luvulesu, ligadu a sa m\u00e0scara de \"Su Batileddu\", est intre sos carrasegares de importu mannu, de sos prus cunsiderados de totu sa regione. Su batileddu est dev\u00e8nnidu in su tempus una de sas m\u00e0scaras prus pretziadas, a in tundu suo b'at ist\u00f9dios iscient\u00ecf\u00eccos de valore, fatos dae istudiosos sias sardos chi continentales e furisteris puru.\nSa m\u00e0scara, a bisu de unos cantos chircadores e intre de custos s'etn\u00f2loga Dolores Turchi, paret chi siat ligada a sos ritos arc\u00e0icos de su massariu, cando sa terra la fecundaiat su s\u00e0mbene. Una mustra de sa chi unu tempus deviat \u00e8ssere s'ammentu de sa passione e de sa morte de Dionisu Mainoles (in Sardigna li naraiant Maimone) cunsideradu su deus de prantas e \u00e0rbores. Est una caratza bestida de pedde de berbeghe o de mascru, su mucadore in conca, chin sa cara pintada de carbone. In sa petorra picat sos marratzos e in suta su \"chetu puzzone ortatu\", chi est una bentre de berbeghe prena de s\u00e0mbene e abba. In sa protzessione li benit istampadu pro li f\u00e0ghere essire su s\u00e0mbene chi nde rughet a terra pro lu f\u00e0ghere proigare. Lu sighint sos batileddos, \u00f2mines bestidos de f\u00e8minas gatias, sa cara pintada de carbone sighint cantende unu lamentu de mortu, pigant in fatu una pupiedda de istratzos chi la depent basare a sa gente in su caminu.\nIn L\u00f9vula b'at unu tenore chi si narat Tenore Luvulesu, e mantenet bia sa manera de cantare luvulesa chi fiat in arriscu de iscump\u00e0rrere. L\u00f9vula est bidda chi contivigiat s'arte de sa poesia, difatis dae su 2009, tzintzigada dae unu grustu de persones, s'Amministratzione Comunale faghet su pr\u00e8miu de poesia L\u00f9vula Ti Canto.\nS'economia.\nS'economia de sa bidda est fundada in su pastoriu. Su prus de su besti\u00e0mene est berbeghinu, ma b'at finas v\u00f9vulos. B'at b\u00ecngias e oliv\u00e0rios.\nDe importu pro s'economia de sa bidda sunt sas minas: a p\u00e0rrere de sos ist\u00f2ricos est dae su tempus romanu chi sas minas sunt impitadas e galu oe sos signales si bident in su sartu dae sos En\u00e0thos a Gusurra e a Arghentaria. Sas minas de L\u00f9vula sunt parte de su Parcu Geominer\u00e0riu Ist\u00f2ricu e Ambientale de sa Sardigna. Su Monte puru est parte de s'economia luvulesa, difatis b'at unu cantieri forestale ue bi traballat gente meda.\nIn sa bidda b'at finas atividades de cumm\u00e8rtziu de materiale edile e de mob\u00eclia, butegas de ferramenta e de materiale el\u00e8tricu.\nSas festas.\nS'annu comintzat cun sa festa de Santu Antoni, sentida meda in sa bidda. Su 16 a sero s'allughet sa foghina, e su p\u00e0rracu in antis la beneighet. In mesu b\u2019est su punteddu: unu truncu de linna de unos deghe metros, subra b\u2019est sa panada.\nIn chida santa in L\u00f9vula si faghet s\u2019iscravamentu e sa dom\u00ecniga de Pasca b'est s'incontru. Ma sas festas chi sos luvulesos sentint de prus sunt sas de campagna. Sa prus connota de sas bator cr\u00e8sias de campagna est sa chi est cunsagrada a Santu Frantziscu de Assisi. Su Pr\u00e8miu Nobel Gr\u00e0ssia Deledda nde faeddat in unos cantos contos, e arresonat de sa festa in \"Elias Portolu\". Su santu\u00e0riu est a unos duos chil\u00f2metros dae L\u00f9vula, e sa festa si faghet duas bias a s\u2019annu, in primos de santugaine e dae prima die a su deghe de maju: a sa festa e a sa novena bi andat fideles meda.\nIn sas primas tres chidas de su mese de cabudanni, si faghent festas de importu mannu religiosu e sotziale, in sas cr\u00e8sias de Nostra segnora de su Mer\u00e0culu, de Santu Nicola, e de Santu Matzeu.\nCada annu, paris cun sa festa religiosa, sos tres priores numenados cada bia, tremesant sa festa pro totu sa bidda, su s\u00e0badu a parte de sero bi coghent su brodu de berbeghe, sa petza a buddidu, e su s\u00e0mbene, e a pustis bi faghent sos ballos.\nSa dom\u00ecniga, paris chi narant sa missa, b\u2019est sa professone e a pustis su pranzu. So borta de die si tirant sos priores noos.\nPersones n\u00f2didas.\nP\u00e0ulu Calia: fiat iscen\u00f2grafu de Federico Fellini, e como nche traballat in Frantza dae deghinas de annos, in Sardigna Muss. Bustianu Sanguinetti est p\u00ecscamu de T\u00e8mpiu e in antis fiat in Otieri: l\u2019at cunsagradu p\u00ecscamu Papa Woityla.\nDe su tempus coladu est de ammentare Oreste Nemi alias Chircantoni Porcu istudiosu n\u00e0schidu e p\u00e0schidu in su de XIX s\u00e8culos."}
{"id": "21369", "revid": "7227", "url": "https://sc.wikipedia.org/wiki?curid=21369", "title": "Macumere", "text": "Macumere est una tzitade de sa Prov\u00ecntzia de N\u00f9goro, in sa regione ist\u00f2rica de su M\u00e0rghine, e tenet 9.659 abitantes.\nSu n\u00f9mene.\nSegundu una parist\u00f2ria connota meda in totu sa Sardigna, su n\u00f9mene de Macumere benit dae sas par\u00e0ulas Macu e Mere. Sa veridade est chi Macumere est unu tzentru antigu meda, n\u00e0schidu deretu comente bidda de importu mannu ca est in unu giassu ue rugrant totu sas \u00e0ndalas de sa Sardigna, chi collegant su cabu de giosso cun su cabu de susu. Sa prima atestatzione de su n\u00f9mene est istada Macompsissa registrada in s'itiner\u00e0riu de Tolomeu.\nPro su linguista tedescu Wagner su top\u00f2nimu benit da sa par\u00e0ula p\u00f9nica Macom chi cheret n\u00e0rrere \"logu\". Pro su can\u00f2nigu Spano benit dae su fen\u00ectziu Macomel e cheret n\u00e0rrere \u201clogu artu, logu de Deus\u201d. Botticini imbetzes narat chi su top\u00f2nimu benit dae su gregu Magis \u201cpane impastadu\u201d o dae su sem\u00ecticu Magon + Meli \u201ctzitade de su mele\u201d. Pittau imbetzes at dadu un\u2019or\u00ecgine sardiana a su top\u00f2nimu narende chi tenet su matessi significadu de sa forma fen\u00ectziu-p\u00f9nica de Magom - \u201csitu, logu\u201d. Dedola narat chi est imparentadu cun su top\u00f2nimu de sa bidda de Magumadas duncas \u201cgiassu abitadu\u201d e dae su p\u00f9nicu Maqoh\u00e0r \u201clogu de su monte\u201d.\nBis\u00f2ngiat de ammontare puru chi su cultu de su deus sardu antigu naradu Merre benit postu in ass\u00f2tziu a sa par\u00e0ula p\u00f9nica Mqm (logu, santu\u00e0riu), ma puru Mrr (logu, giassu fortificadu); a pustis bi sunt duas par\u00e0ulas giudeas Maqom \u201clogu, giassu\u201d e Maron (situ postu in artu, duncas tzitade posta in artu). Sas primas atestatziones sunt registradas in s\u2019edade de mesu e benint dae su Condaghe de Santa Maria de Bon\u00e0rcadu (XI-XII s\u00e8culos) cun sa forma Macumeri; dae sas d\u00e8gumas de su de XIV s\u00e8culos (in ue agatamus sas formas de Macumerio e Macomerio); dae sos Protzessos contra de sos Arboreas de su matessi s\u00e8culu in ue agatamus puru sa forma Machumere; e pro agabbare dae su C\u00f2dighe Diplom\u00e0ticu de Tola in su documentu connotu comente \"S\u2019\u00f9rtima paghe de Lianora\" de s\u2019annu 1388 chi registrat sa forma de Macumeri.\nSu sartu.\nSa tzitade de Macumere est posta a un\u2019art\u00e0ria de 563 m. in subra de su mare in campos de basaltu, tenet unu territ\u00f2riu chi mesurat 122, 58 km cuadrados, e chi s\u2019agatat in s\u2019ala de giosso in su Campu naradu Campu Castigadu (m. 430) e in s\u2019ala otzidentale in su Monte de Sant\u2019Antoni (m. 808). Ma est s\u2019ala de su cabu de susu cussa prus manna cun totu sa Campeda (650 m.), su Monte Manai (795 m.), su Monte Muradu (690 m.) e unu tretu de sos Montes de su M\u00e0rghine; in s\u2019ala orientale su territ\u00f2riu de Macumere est marcadu dae sa badde de su Riu S\u2019Adde.\nS'ist\u00f2ria.\nSu territ\u00f2riu de Macumere est ricu meda de istigas de cada tempus: sunt istados tzensidos 104 nuraghes e/o protonuraghes narados gasi: sunt istadas tzensidas 19 domus de gianas intre de sas cales ammentamus cussa de su Succoronis o Succuronis e sas \u00e0teras chi s\u2019agatant in sas necr\u00f2poli ipog\u00e8icas naradas de Filigosa, Meriaga, Funtana Giaga, Tamara.\nSunt istados tzensidos 5 dolmen narados Aeddo, Edrosu, Terra Tenera, Bidui, Sa Perda de s\u2019Altare, e 16 tumbas de sos gigantes naradas Edrosu, Chentu Istradas, Sas Giagas, Santa Barbara, Tamuli I, Tamuli II, Tamuli III, Ispadazzu, Lavredu, Sa Pattada, Su Gunventu, Castigadu, Tossilo o Tossilu, Puttu 'e Oes, Solene, sa Figuranchida, Su Cadalanu. Tzensida fintzas una all\u00e8e couvert in su giassu naradu Sa Tanca de sa Marchesa e una inur\u00e0llia megal\u00ectica narada Pedra Oddetta. Cherent ammentados puru sos 3 amparos chi s\u2019agatant in sas percas in sos logos narados Monte Manai A, Monte Manai B, S\u2019Adde.\nPro s\u2019\u00e8poca romana in Macumere sunt istadas tzensidas sas ruinas naradas Sas Ruinas de su Cumbentu 'e Bangius e tratos de s\u2019istrada romana in sos giassos narados Sa Tanca de Mertzioro Murenu, Santa Maria e in s\u2019essida de sa tzitade pro T\u00e0tari.\nSa cr\u00e8sia de Macumere de importu prus mannu est cussa de Santu Pantaleo chi s\u2019agatat in s\u2019istradone a curtzu a sas ruinas de su Casteddu (o sa Presone 'Etza): sa cr\u00e8sia de Santu Pantaleo est istada fraigada in su de XVI s\u00e8culos, ma un\u2019ala est prus antiga e fortzis fiat una cresiedda in intro de su Casteddu; sa cr\u00e8sia est fraigada cun s\u2019istile g\u00f2ticu-cadalanu e est una de sas m\u00e8gius testimonias de cuss'\u00e8poca.\nA curtzu s\u2019agatat sa cr\u00e8sia de Santa Rughe de su de XVII s\u00e8culos chi est cara a cara a sa domo Attene fraigada in s'\u00e8poca aragonesa. In su tzentru ist\u00f2ricu a pagu tretu si podent agatare e b\u00ecdere sa domo in ue est n\u00e0schidu su poeta tzegu Mertzioro Murenu e cussa chi issu e totu aiat fatu fraigare pro istare.\nSas \u00e0teras cr\u00e8sias chi agatamus in su tzentru abitadu sunt cussas de Santa Maria de su Sucursu, fraigada in s\u2019edade de mesu (chi est istada acontzada dae pagos annos e chi in antis fiat dedicada a Santu Nigola) e sa cr\u00e8sia de Nostra Segnora de \u00cctria, chi est antiga meda e s\u2019agatat a curtzu de su campusantu. In su tzentru ist\u00f2ricu b\u2019aiat una cresiedda narada de Sant\u2019Antiogu ma nch\u2019est istada ghetada a s\u2019agabbu de su s\u00e8culu passadu. Sas \u00e0teras cr\u00e8sias sunt noas e sunt istadas fraigadas a pustis de s'isvilupu de sa tzitade e sunt sa de sa Madonna de sas Missiones, de Santu Frantziscu e de sa Sacra Fam\u00eclia. Sas cr\u00e8sias in sartu sunt imbetzes cussas de Sant\u2019Antoni de su Monte, fraigada in su de XVIII s\u00e8culos e cussas derrotas de Sant\u2019Arbara e de sa Madalena.\nIn sa tzitade, in s\u2019istradone, si podent b\u00ecdere palatzos fatos in s\u2019istile liberty a s\u2019agabbu de su de XIX s\u00e8culos, chi fiant sas resid\u00e8ntzias de sas fam\u00eclias arribadas a Macumere pro contivigiare s\u2019ind\u00f9stria case\u00e0ria. Sos bighinados prus antigos de Macumere sunt cussos de Santa Rughe, Sa Rocchitta e s\u2019istradone a sos cales in sos annos de s'isvilupu si sunt annantos cussos de Bonudrau, Padru 'e L\u00e0mpadas, Santa Maria e Sertinu; s\u2019\u00f9rtimu imbetzes est istadu cussu de Iscalarba.\nSa cultura.\nDae prus de deghe annos in Macumere benit organizada sa Mustra Regionale de su Libru in Sardigna. Dae annos meda benit fata puru una festa in su tzentru ist\u00f2ricu cun sa manifestatzione narada Sete Carrelas chi pro una chida faghet torrare sa gente in sas carreras prus antigas de Macumere. In tzitade s'agatant unu muntone de ass\u00f2tzios culturales e de volontariadu e sa cunfrarias.\nIn Macumere si podet bisitare su Museu de sas Artes Antigas, sa Domo de Mertzioro Murenu, sa Domo Attene e su Museu Archeol\u00f2gicu de su M\u00e0rghine.\nB'est dae 50 annos sa Biblioteca Comunale chi est manna meda e chi tenet sa sede sua in su \"Padiglione Castagna\" e b'est puru su Tzentru de sos Serv\u00ectzios Culturales de s'UNLA chi tenet sa sede sua in sas ex \"Casermas Mura\".\nS'economia.\nS'atividade econ\u00f2mica de importu prus mannu fintzas a carchi annu a oe fiat sas ind\u00f9strias pro sa produida de su casu e de pannos e mantas. Dae unos cantos annos andant meda bene sos masellos industriales e su traballu pro sa trasformatzione alimentare de sa petza.\nEst semper forte sa pres\u00e8ntzia de sos sordados, sos de su de 5 Regimentos G\u00e8niu \"Guastadores\" de sa Brigada T\u00e0tari, cun su cumandu de sa cumpangia de sos Carabineris, e cun sa pres\u00e8ntzia de sa Gu\u00e0rdia de sa Fin\u00e0ntzia e de sa Politzia. Sa Caserma issoro est istada posta dae su Ministeru de sa Difesa a intro de unu progetu\u2013pilota comente \u201cCaserma aberta e integrada cun su territ\u00f2riu\u201d, cun una s\u00e8rie de inditos chi sunt mirados a sa fraigada de istruturas isportivas e pro su recreu, abertas a sa populatzione tzivile e sos militares cun pischina coberta, \u00e0ulas multimediales pro s'insegnamentu universit\u00e0riu a tesu, Tzentru Polifuntzionale pro su tempus l\u00ecberu, campos polivalentes e una discoteca.\nDe importu mannu fintzas sa pres\u00e8ntzia de sas iscolas superiores chi faghent arribare in tzitade sos gi\u00f2vanos e sos dotzentes dae foras. Est in crisi manna su sistema de sas istradas ferradas.\nS'economia de Macumere a dies de oe est fata in antis de totu dae sos serv\u00ectzios: s'agatant galu uf\u00ectzios de importu mannu, sos isportellos banc\u00e0rios, sos artesanos chi ant sas atividades issoro in su giassu de Bonudrau, mentres \u00e0teras atividades s'agatant in su giassu industriale de Tossilo a l\u00e0cana cun su territ\u00f2riu de B\u00f2rore e a curtzu de s'istrada Istatale 131. De importu mannu sa pres\u00e8ntzia de sas cooperativas sotziales chi dant assist\u00e8ntzia manna e traballu a sos dis\u00e0biles.\nIn sas ex Casermas \u201cMura\u201d benit fata sa Fiera de sa Sardigna Tzentrale, cun sa mustra de sos produtos de su cumm\u00e8rtziu, de sos mastros de s'artesania e de sos serv\u00ectzios; sa manifestatzione est div\u00e8nnida sa de importu prus mannu in Sardigna, segunda petzi a sa Fiera Internatzionale de Casteddu.\nIn su beranu, cando sas normas sanit\u00e0rias e veterin\u00e0rias lu permitint, benint fatas sas mustras-mercadu (a livellu provintziale, regionale e istatale) de su besti\u00e0mene berbeghinu, c\u00e0brinu e b\u00f2inu, chi siat iscritu a s\u2019Albu Geneal\u00f2gicu. Macumere at unu territ\u00f2riu mannu e ricu de p\u00e0sculos bonos meda pro s\u2019allevamentu: su besti\u00e0mene est de calidade seletzionada, valutadu 40 milliardos de liras betzas, e in su territ\u00f2riu de Macumere s\u2019agatant 32.000 berbeghes e 3.000 cabras. No est de badas, chi Macumere benit numenada puru comente sa \"Sa capitale de su casu\". In Macumere, b\u2019at fintzas sa sea de su Cuns\u00f2rtziu Sardu-Latziale pro sa Tutela de su Casu Pecorinu-Romanu, su casu sardu chi benit b\u00e8ndidu de prus in su mundu (USA, C\u00e0nada, etz.); in sa Zona Industriale s'agatant aziendas meda chi traballant milliones de litros de late a s\u2019annu.\nIn antis de sa crisi manna, Macumere fia sa \u201cCapitale de su Setore T\u00e8ssile Sardu\u201d, cun s\u2019Alas-Texal e cun sa Tirsotex, Legler e Queen: aziendas chi in custos annos ant bidu limitadu s\u2019aportu ocupatzionale a pagu o nudda.\nSas festas.\nSu patronu de Macumere est Santu Pantaleo, chi cada annu benit festadu a sa fine de su mese de tr\u00eculas, ma est de importu mannu finas sa festa de Sant\u2019Antoni de su Monte, chi cada annu in sas primas 13 dies de su mese de l\u00e0mpadas previdit 13 dies de pregadoria e festa in su Monte de Sas Coas. Benit festada fintzas Santa Maria de su Sucursu."}
{"id": "21372", "revid": "7227", "url": "https://sc.wikipedia.org/wiki?curid=21372", "title": "Meana", "text": "Meana (in italianu \"Meana Sardo\") est una bidda de 1.655 persones de sa prov\u00ecntzia de N\u00f9goro in sa regione de sa Barb\u00e0gia de Breb\u00ec.\nSu n\u00f9mene.\nSu n\u00f9mene de sa bidda benit dae su latinu MEDIANA \u201cchi est in mesu\u201d e l\u2019est istadu dadu ca s\u2019agataiat a metade caminu intre C\u00e0ralis e Terranoa. Custu n\u00f9mene si leghet pro sa prima borta in su \"Codex Diplomaticus Sardiniae\" (1182). Cun s'unidade de It\u00e0lia su n\u00f9mene de Meana arriscat de nche essere bogadu dae sas cartas geogr\u00e0ficas, ca fiat pretzisu a su de una bidda de sa Badde de Susa e cajonaiat problemas amministrativos. Su 14 de cabudanni de su 1862, tando, su Re Vit\u00f2riu Emanuele II, a segus de sa proposta de sa comuna e cun s interessamentu de su Ministru de s'internu Rattazzi, decretaiat e autorizaiat sa comuna de Meana a si mutire Meana Sardu.\nSu sartu.\nMeana est in sa regione ist\u00e8rica de sa Barb\u00e0gia de Breb\u00ec. S\u2019agatat in pees de su Monte Sant\u2019Elia, a 600 metros de art\u00e0ria in su livellu de su mare. Dae sa bidda si nche bidet totu su su sartu lacan\u00e0rgiu e est inghiriada dae sas iscras de su rio Araxisi, chi formant cogiones ammajadores intre c\u00f2dulas e ghetadas de granitu, e chi arribat a su Tirsu.\nManna est sa sienda naturale de su territ\u00f2riu, ricu de su\u00e8rgios, \u00e8lighes, lidones e ghin\u00ecperos, chi si podent ammirare in su padente de Ortuabis, paris a cada genia de animales. \u201cSu cumonali\u201d, comente lu mutint sos meanesos, s'isterret pro 355 \u00e8taros, e est de propiedade de sa Comuna; in mesu si podent galu b\u00ecdere finas sos forros pro sa carchina. Isparghinados in su sartu s'agatant is \"pinnatzus\", sos cuiles in pedra de sos pastores.\nS'ist\u00f2ria.\nSa bidda de Meana s\u2019agatat suta su Monte Sant\u2019Elia, inghiriada de b\u00ecngias. Sa pres\u00e8ntzia de s\u2019\u00f2mine est testimoniada dae su de IV s\u00e8culos in antis de Cristos, comente si podet b\u00ecdere dae sas istigas archeol\u00f2gicas chi andant dae su tempus nur\u00e0gicu a cussu romanu e bizantinu.\nIntre sos nuraghes tocat de mentovare Nolza, istudiadu dae s'arche\u00f2logu Giuanni Lilliu, e Maria Incantada; de su tempus romanu sunt de importu sa funtana romana in localidade Polcilis e sas tumbas de Senna sa pira e Lald\u00e0.\nIn su Medioevu faghiat parte de su Giuigadu de Arborea, a pustis fiat intrada in sa segnoria de sa Barbagia de Breb\u00ec. Meana est mentovada in su Condaghe de Santa Maria de Bon\u00e0rcadu, in su de XII s\u00e8culos, e in su libru Rationes Decimarum Italiae de su 1342.\nA pustis fiat parte de sa contea de Santa Sofia. A pustis de \u00e8ssere colada de manu a medas feudat\u00e0rios, fiat guvernada de Raffaele Lostia, finas a cando non fiat riscatada in su 1839 cun sa fine de su sistema feudale.\nMonumentos.\nS\u2019ist\u00f2ria de sa bidda si podet galu b\u00ecdere in s\u2019architetura sua, fata de decoros in istile g\u00f2ticu-aragonesu in sas bentanas e in sas ghennas, istemmas ar\u00e0ldicos, pinnatzolos in pedra de mola, figuras feminiles, portales cun su frontale, cr\u00e8sias antigas.\nSa cultura.\nSu 24 de austu si festat a Santu B\u00e0rtulu, su santu amparadore de sa bidda, chi durat 3 dies. Santu Giuanne imbetzes est su 24 de l\u00e0mpadas e in cussa ocasione si faghet finas sa Mustra regionale de su casu de berbeghe e de cabra de sa Sardigna.\nSu 19 de ghenn\u00e0rgiu est Santu Sebastianu; sos festegiamentos cumentzant alluende su Fogadone in sos duos bighinados de sa bidda; pro s'ocasione si cumbidant sos durches t\u00ecpicos e si tocat su primu binu.\nS'economia.\nMeana est una bidda chi si campat dae s'allevamentu e dae massaria.\nIn sos \u00f9rtimos annos sa bidda at postu a frutu sa bellesa de su sartu e sa sienda archeol\u00f2gica sua. Chie arribat a Meana podet f\u00e0ghere bellas passigiadas in mesu a sa natura e bisitare su nuraghe Nolza, in su C\u00f9curu Nolza, su logu prus artu de sa serra in pedra b\u00e0ina de Su Pranu."}
{"id": "21377", "revid": "7227", "url": "https://sc.wikipedia.org/wiki?curid=21377", "title": "Ollollai", "text": "Ollollai (Ollolai in italianu) est una bidda de sa Prov\u00ecntzia de N\u00f9goro. Sea antiga de curadoria e capitale de sa Barb\u00e0gia chi dae issa leat su n\u00f9mene, s'agatat a s'art\u00e0ria de 960 metros subra su mare e giughet 1.579 bividores.\nSu n\u00f9mene.\nPro su prof. Massimo Pittau Ollollai est unu top\u00f2nimu paleosardu o nur\u00e0gicu, pro sa desin\u00e8ntzia -ai, de sa matessi genia de su latinu \u201caula, aulla, olla\u201d diminutivu \u201caulula, ollula\u201d.\nSu linguista Giovanni Alessio aiat cullegadu su top\u00f2nimu Ollollai a sa raighina latina lilium, ca in tempos antigos su territ\u00f2riu fiat ricu meda de \u201clozu\u201d chi in latinu est lilium, lollium.\nIn \u00e0teros documentos prus antigos, sa bidda est numenada che a Lola, Lolai, Ololay: galu oe in \u00e0teras biddas a Ollollai li narant Illolai.\nSu sartu.\nOllollai, bidda posta in su tzentru de s\u2019\u00ecsula, est a s\u2019art\u00e0ria de 700-900 m. dae su livellu de su mare. S'isterret pro 27, 34 km cuadrados. Est una comuna de sa Prov\u00ecntzia de N\u00f9goro, a l\u00e0cana cun Sarule, Mamujada, Gavoi, Ovodda, Teti, Ortzai.\nOllollai tenet unu sartu mannu meda. Sa zona de Sant\u2019Istianu est sa prus manna. In pees de sa bidda s\u2019agatat su terrinu prus mannu: dae \"Causeli\" a sos \"Gadones\", pagu prus o mancu 100 \u00e8taros.\nDe importu mannu est sa Punta manna e sa Punta de s\u2019Asisorju, su nodu Izu e Nolia.\nPrus a curtzu a Sarule a 1038 m. est sa Punta \u2019e sant\u2019Istianu e sa Punta \u2019e su Asprinu.\nOllollai est rica meda de abba, de rios: de importe mannu sunt su \u201cRobhu Tortu\u201d, su \u201cRibhu Puz\u00f2ne\u201d, sos \u201cBussos\u201d, \u201cSu Ribhu \u2019e sos Mulinos\u201d.\nSa bidda fiat prena de putzos e funtanas. Sos primos sunt iscumpartos, mentres sas funtanas nono, che sa funtana manna, sa prus manna de sa bidda, connota comente \u201cRegina Fontium\u201d, n\u00f9mene chi \u201cLa Marmora\u201d at chertu dare a custa funtana.\nIst\u00f2ria.\nSubra su monte de Santu Basili bi sunt sas rastras prus antigas de sa bidda. Inoghe s'agatant sas rastras de insediamentos umanos de su 4.000 a.C. A pustis a custas populatziones si sunt summadas \u00e0teras populatziones de nur\u00e0gicos chi si fuiant dae Campidanu pro neghe de sos cartaginesos. \u00c0teras rastras las ant agatadas in sos logos de \"Sinasi\", \"Su trichinzu\", \"Puzone\", \"S'enucrarzu\", \"Sa 'erina\", \"Sos molinos\", \"Sos gadones\", \"Moroniai\", \"Orrocochina\" e \"Donnicheddu\" (de epuca juigale). Sos abitantes in su de IV s\u00e8culos fiant galu paganos mentras in totu sa Sardigna fiant giai cristianos, s'imperadore bizantinu Maur\u00ectziu, aiat cumpresu ca su controllu de sa Sardigna non podiat essere cumpletu chene su controllu religiosu, duncas aiat pedidu agiudu a su papa Greg\u00f2riu Mannu, su cale tramite su capu de sos barbaritzinos Ospitone (chi fiat giai cristianu e chi si narat biviat in su monte de \"Santu Basili\") aiat cunvertidu sa populatzione cun su agiudu de Santu Felitze e Santu Ch\u00ecrigu.\n\u00c8poca Giuigale.\nIn \u00e8poca giudicale faghiant parte de sa curadoria de Ollollai sas biddas de Gavoi, Lodine, Fonne, Ovodda, Ortzai, Mamujada, Teti, Austis, T\u00ecana, Org\u00f2solo e Ul\u00ecana. Importante de custa \u00e8poca est su fogu chi su 5 de Austu de su 1490 chi aiat distruidu totu sa bidda, si narat ca est istadu su frutu de sa \"disamistade\" intra sas fam\u00eclias de sos \"Arbau\" e de sos \"Ladu\", sos primos dae sa parte de sos Aragonesos, sos \u00f9rtimos dae sa parte de su Giuigadu de Arborea.\nSa cultura e sas festas.\nDe mentovare in bidda su \"Candhelargiu\", Sant'Antoni de su fogu, su carrasegare. Sa die de su \"candhelargiu\" in su mese de ghenn\u00e0rgiu, fiat pro sos pitzinnos una die isetada. Sos pitzinnos a s'arb\u00e8schida essiant cun sa b\u00e8rtula o unu mucadore e pediant donos. Andaiant a primu a sas domos de sos/as baghianos/anas e intrende a sa domos naraiant: \"Primu Candhelargiu soe, ancu bos b\u00e8ngiat una baca o unu boe\", cun s'aug\u00f9riu de agatare maridu o mugere intro de s'annu. Sos donos chi sa gente daiat a sos pitzinnos fiant mela, pira, cast\u00e0ngia, nughe, su pistiddu, mela granada e carchi istrina. Cun sos annos e cun sa modernidade finas su Candhelargiu oe est un'ammentu indedda.\nN\u00f2dida sa festa de Santu Giuanne, ligada a sas istajones. Sas pitzinnas in edade de \u00e0ere maridu a pustis de su v\u00e8speru andaiant a mudare sa \"troddha\", fundu agreste, cun f\u00f2gias largas, cugugiadas de lanedda, artos 1 metru. A Santu Giuanne parent \u00e0rbores cugugiados de frores grogos. Isseberaiant sa prus bella, e la mudaiant de rosas e frores, e in sas f\u00f2gias poniant pane, casu e tz\u00f9caru, a manera chi sos bobborrotis aerent p\u00f2didu p\u00f2nnere pee in sas f\u00f2gias. Mentres andaiant pediant a su cucu: \"\"Cucu meu sole, cantos annos a p\u00f2nnere su hoddhitu 'e listone? Cucu meulinu, cantos annos a p\u00f2nnere su bardellinu? Cucu meu negale, cantos annos a m'isposare?\"\nOnni cucu fiat un'annu, e si sos annos fiant medas sas pitzinnas irrocaiant narende \"sa limba mutza\"\". Sa die imbeniente si in sa troddha b'aiat una maria pesa bola, su maridu fiat istadu butegheri, formigas pastore, pedrupischeddu porc\u00e0rgiu. Dae sa die de santu Giuanne \u00f2mines e f\u00e8minas fiant pro totu sa vida \"compares de santu Giuanne\".\nN\u00f2didas sas festas de Santu Pedru, Santu B\u00e0rtulu (festa de sa leva), Santu Basili, Santu Micheli. In cabudanni sa festa de Santa rughe.\nPro more de su grupu folk \"Balladores\" Ollollai at sa caratza de Su Turcu (dae su n\u00f9mene de su bonete \"alla turca\"). Est sa bida e sa morte, cun su lentzolu chi cug\u00f9giat su corpus, e una caretedda \"su capiale a fronzas\", impreada pro su batijare. N\u00f2didas finas sas caratza de su becu e de su crab\u00e0rgiu.\nLimba.\nParticulare est su sardu chi si faeddat in Ollollai, paris cun sas biddas de Ovodda, Mamujada, Org\u00f2solo, Ul\u00ecana, Fonne, Lodine, Ortzai e Gavoi, chi est caraterizadu dae una oclusione laringale su \"corpu de gorgoena\" pro sas literas K e F, paris fintzas cun sas biddas de su S\u00e0rrabus, est s'\u00f9nicu casu intra totu sas limbas romanzas.\nPersones n\u00f2didas.\nOllollai est una bidda chi at traditziones e cultura, gr\u00e0tzias a persones de importu che a Micheli Columbu (1914-2012), esponente de su Partidu Sardu, su pre\u00ecderu Sarvadore Bussu, chi at iscritu unu libru numenadu \u201c\"Ollolai cuore della Sardegna\"\u201d, chi at dadu sa possibilidade a sos ollollaesos de conn\u00f2schere s\u2019ist\u00f2ria de sa bidda issoro. Frantziscu Casula chi, cun sos libros e sos art\u00ecculos chi at iscritu in limba sarda, at dadu sa possibilidade de conn\u00f2schere s'ist\u00f2ria de sa Sardigna."}
{"id": "21378", "revid": "12712", "url": "https://sc.wikipedia.org/wiki?curid=21378", "title": "Trojan Room Coffee Pot", "text": "Trojan Room Coffee Pot fiat su n\u00f2mini de unas cantu m\u00e0chinas de fai cafei chi s'agat\u00e0nt me in su Computer Laboratory de s'Universidadi de Cambridge, in Inghilterra, chi fiant controlladas po m\u00e8diu de una telec\u00e0mera. Sa m\u00e0gini de sa Trojan Room Coffee Pot fiat trasm\u00ectia in Internet po sa primu borta in su 1991 de Quentin Stafford-Fraser e Paul Jardetzky. Su progetu est migrau apustis in su Web in su 1993, bessendi sa primu webcam de su mundu.\nPo evitai chi is traballadoris de s'edif\u00ectziu abarressint del\u00f9dius po agatai sa m\u00e0china de su cafei buida a pustis de essi arribaus in s'aposentu, ant postu una telec\u00e0mera chi fruniat una m\u00e0gini de sa cafetera a totu is elaboradoris collegaus a s'arretza de s'uf\u00ectziu. Candu sa fotoc\u00e0mera est st\u00e8tia acapiada a Internet una pariga de annus apustis, sa cafetera est bessida famada a livellu internatzionale comenti parti de su World Wide Web chi fiat nascendi, finas a candu no dd'ant arretirada in su 2001.\nSt\u00f2ria.\nSa telec\u00e0mera, cun risolutzioni 128\u00d7128 px, in scala de murru, fiat acapiada a s'arretza locali de su laborat\u00f2riu po m\u00e8diu de una scheda de achirimentu v\u00ecdeu montada in un'elaboradori Acorn Archimedes. Su circadori Quentin Stafford-Fraser at scritu su programa clienti XCoffee impreendi su protocollu X Window System, mentris su collega suu Paul Jardetzky at scritu su programa serbidori.\nIn su 1993, is navigadoris web ant tentu sa capatzidadi de amostare is m\u00e0ginis a is impitadoris; sa fotoc\u00e0mera est istada acapiada a Internet e is scientziaus inform\u00e0ticus Daniel Gordon e Martyn Johnson ant postu a a disponimentu sa m\u00e0gini in tempus reali cun protocollu HTTP in su mesi de donniasantu de su matessi annu. Est bessida duncas vis\u00ecbili in totu su mundu e bessida unu puntu de riferimentu populari de su primu Web.\nStudamentu e benidoris.\nApustis de su trasferimentu de su laborat\u00f2riu in sa sei atuali, sa telec\u00e0mera est st\u00e8tia a sa fini studada, a is 09:54 UTC de su 22 austu 2001. Sa noa de su studamentu suu est st\u00e8tia arremonada in sa primu p\u00e0gina de is testadas giornal\u00ecsticas \"The Times\" e \"The Washington Post\", e art\u00ecculus me in \"The Guardian\" e \"Wired\".\nS'\u00f9rtima de is cu\u00e0turu o cincu m\u00e0chinas de fai cafei bidas in l\u00ecnia, una Krups, dd'ant b\u00e8ndia a s'asta in eBay po 3\u00a0350 sterlinas a su situ de noas tedescu \"Spiegel Online\". Unus cantu dipendentis Krups dd'ant arrangiada in donu, permitendi de dda torrai a allui in sa redatzioni de sa rivista. De s'istadi de su 2016 est in pr\u00e8stidu permanenti a s'Heinz Nixdorf MuseumsForum de Paderborn.\nC\u00e0ncua parodia de sa m\u00e0china Trojan Room includit s'Hyper Text Coffee Pot Control Protocol, una brulla de abrili de su 1998 chi definit unu protocollu de comunicatzioni, e su video-giogu de su 2002 \"Hitman 2: Silent Assassin\", innui su giogadori podit sciusciai una \"m\u00e0china fotogr\u00e0fica de su cafei\" in coxina po sp\u00e0ssiu. Sa cafetera est st\u00e8tia mentovada fintzas in su drama de sa BBC Radio 4 \"The Archers\", su 24 friaxu 2005.\nIn su primu epis\u00f2diu de sa de cu\u00e0turu stajonis de sa s\u00e8rie TV \"Halt and Catch Fire\" de AMC, amostant sa cafetera po arrapresentai sa primu webcam chi aparit in su World Wide Web, chi meg\u00e0t ne nasci."}
{"id": "21379", "revid": "12712", "url": "https://sc.wikipedia.org/wiki?curid=21379", "title": "Hyper Text Coffee Pot Control Protocol", "text": "Hyper Text Coffee Pot Control Protocol (HTCPCP) est unu protocollu de arretza po su controllu, su compudu e sa dianni\u00f2stica de cafeteras. Est spetzificada in sa RFC 2324 e publicada comenti brulla su 1 de abrili 1998. Su 1 de abrili 2014 anti amanniau su protocollu cun sa RFC 7168, incluendi su suportu a is tejeras.\nProtocollu.\nSa RFC 2324 dd'at scrita Larry Masinter comenti s\u00e0tira, narendi chi \"teniat una punna s\u00e8ria \u2013 identific\u00e0t medas de is maneras cun chi HTTP est st\u00e8tiu amanniau in manera impr\u00f2pia\". Su lingu\u00e0giu impreau fiat perou ir\u00f2nicu: po esempru, una fr\u00e0sia narat \"there is a strong, dark, rich requirement for a protocol designed espressoly [sic] for the brewing of coffee\" (\"ddoi at una netzessidadi forti, scura e arrica de unu protocollu progetau a manera \"espresso\" [sic] po s'infusioni de su cafei\").\nMancai s'or\u00ecgini sua fessit una brulla, su protocollu at tentu spraxidura in l\u00ecnia. S'editori de testu Emacs ddu ponit in \u00f2pera una versioni ladu-clienti chi funtzionat dessintotu e unas cantu arrelatas de bug inditant sa farta de suportu po su protocollu in Mozilla. Dexi annus apustis de sa publicatzioni de sa RFC, su \"Web-Controlled Coffee Consortium\" (\"WC3\") at publicau una primu botza de s'HTCPCP Vocabulary in RDF, parodia de s'HTTP Vocabulary in \"RDF\" publicau de su World Wide Web Consortium (W3C).\nSu 1 abrili 2014 ant publicau sa RFC 7168, chi sterrit su protocollu po suportai in manera prena fintzas is tejeras.\nCumandus e arrespustas.\nHTCPCP est un'estensioni de su protocollu HTTP. Is pedidas HTCPCP funt identificadas cun su schema URI codice_1 (o sa tradutzioni in una de is 29 l\u00ecnguas suportadas) e agiungit cancu m\u00e8todu:\nSu protocollu definit fintzas duus stadus de faddina:\nMovimentu \"Save 418\".\nSu 5 austu 2017, Mark Nottingham, presidenti de su grupu de traballu HTTPBIS IETF, at pediu de bogai su c\u00f2dixi de stadu 418 \"I'm a teapot\" de sa prataforma Node.js. Sa dii apustis, Nottingham at pediu chi is riferimentus a 418 \"I'm a teapot\" fessint bogaus de su lingu\u00e0giu de programatzioni Go e apustis de Python e de sa libreria HttpAbstractions de ASP.NET.\nArrespundendi, su svilupadori de 15 annos Shane Brunswick at creau unu situ web, save418.com, e at fundau su movimentu \"Save 418 Movement\", narendi chi is riferimentus a 418 \"I'm a teapot\" in unus cantu progetus funt \"unu promem\u00f2ria chi is processus asuta de is elaboradoris funt ancora fatus de umanus\" (\"a reminder that the underlying processes of computers are still made by humans\"). Su situ de Brunswick est bessiu virali me is oras apustis de sa publicatzioni, arregollendi millas de \"upvotes\" in s'arretza sotziali Reddit, e provochendi s'impreu de massa de s'hashtag Twitter #save418 introd\u00f9siu de Brunswick etotu in su situ de su movimentu. \nFaendi atentzioni a sa ch\u00e8scia p\u00f9blica, Node.js, Go, Python's Requests e sa libreria HttpAbstractions de ASP.NET ant dec\u00ecdiu de no bogai 418 \"I'm a teapot\" de is progetus insoru."}
{"id": "21380", "revid": "7227", "url": "https://sc.wikipedia.org/wiki?curid=21380", "title": "Go, Dog. Go! (s\u00e8rie animada)", "text": "Go, Dog. Go! est una s\u00e8rie animada americana creada dae Adam Peltzman. Em\u00ectidu in anteprima dae Netflix de su 26 de ghenn\u00e0rgiu de su 2021."}
{"id": "21383", "revid": "2404", "url": "https://sc.wikipedia.org/wiki?curid=21383", "title": "COVID-19", "text": "Sa maladia de coronavirus de 2019, prus connota comente COVID-19 o su/sa covid, corona e impropiamente tzerriada prumonite de coronavirus o coronavirus,\u200b est una maladia infetiva causada dae su SARS-CoV-2.\u200b\nProduit s\u00ecntomos s\u00ecmbigiantes a is de s'influ\u00e8ntzia o catarru, intre is cales s'incluent calentura, t\u00f9ssiu,\u200b dispnea (dificultade respirat\u00f2ria), mialgia (dolore musculare) \u200be fadiga.\u200b In casos graes si caraterizat pro prod\u00f9ire prumonite, s\u00ecndrome de dificultade respirat\u00f2ria aguda,\u200b sepsi\u200b e choc s\u00e8ticu chi portat unu 3,75% de sos infetados a sa morte segundu s'OMS.\u200b No esistet tratamentu ispetz\u00ecficu; is mesuras terap\u00e8uticas printzipales cunsistent in allebiare is s\u00ecntomos e mant\u00e8nnere is funtziones vitales.\u200b\nSa trasmissione de su SARS-CoV-2 si produit pro m\u00e8diu de gutas piticas \u2014 microgutas de Fl\u00fcgge\u200b \u2014 chi s'emitent faeddende, isturridende, tussende o espirende, chi una borta irrajadas dae unu portadore (chi podet non t\u00e8nnere s\u00ecntomos de sa maladia o dda t\u00e8nnere in costoidu)\u200b passant deretu a un'\u00e0tera persone mediante s'annasadura, o abarrant subra de is trastos e superf\u00ectzies chi ingh\u00ecriant a s'emissore, e a pustis, a traessu de is manos, chi ddu pinnicant dae s'ambiente impestadu, pigant cuntatu cun is membranas mucosas orales, nasales e oculares, tochende\u00b7si sa buca, su nasu o sos ogros.\u200b Custa \u00f9rtima est sa bia printzipale de isparghidura, dae chi su virus podet abarrare biu fintzas pro dies in is f\u00f2mites (cale si siat trastu chentza vida, o sust\u00e0ntzia, chi si s'impestat cun carchi pat\u00f2genu e capatzu de ddu trasferire dae un'indiv\u00ecduu a unu \u00e0teru).\u200b Puru est documentada sa trasmissione peri aerosol (&lt; 5\u03bcm).\u200b\nIs s\u00ecntomos aparessent intre duas e bat\u00f2rdighi dies (per\u00ecodu de costoidu), cun una m\u00e8dia de chimbe dies, a pustis de s'espositzione a su virus.\u200b Esistet evid\u00e8ntzia limitada chi sugerit ca su virus si diat p\u00f2dere trasm\u00ectere una o duas dies in antis de t\u00e8nnere s\u00ecntomos, dae chi sa viremia l\u00f2mpet a su pitzu a sa fine de su costoidu. Su cont\u00e0giu si podet prev\u00e8nnere cun s'innetada dae manos fitiana, o in ammancu de custa possibilidade sa desinfetzione issoro cun alcol in gel, coberende sa buca cando si tussit o s'isturridat e evitende su cuntatu pr\u00f2ssimu cun \u00e0teras persones,\u200b intre \u00e0teras mesuras profil\u00e0ticas, comente s'impreu de m\u00e0scaras pro sa cara. S'OMS iscunsigiaiat in su mese de martzu 2020 s'impreu de sa m\u00e0scara chir\u00f9rgica pro sa populatzione sana,\u200b in su mese de abrile s'OMS aiat cunsideradu chi fiat una mesura atzet\u00e0bile in carchi istadu. Atualmente s'usu de m\u00e0scaras chir\u00f9rgicas est cunsigiadu comente m\u00e8diu de controllu prim\u00e0rgiu pro is persones sintom\u00e0ticas cun s'iscopu de prev\u00e8nnere s'isparghidura de is microgutas respirat\u00f2rias. Est dimustradu ca s'usu de is mascareddas chir\u00f9rgicas minimat sa trasmissione de fl\u00f9idos infetos.\u200b"}
{"id": "21384", "revid": "2404", "url": "https://sc.wikipedia.org/wiki?curid=21384", "title": "Ermafroditismu", "text": "S'ermafroditismu est una cunditzione caraterizada dae sa pres\u00e8ntzia in un'\u00e8ssere biu de \u00f2rganos reprodutivos funtzionales de is duos sessos, masculinu e femininu.\nS'ermafroditismu podet \u00e8ssere simult\u00e0neu o secuentziale. In su primu casu s'organismu tenet ambos duos sessos durante totu sa vida f\u00e8rtile, mentras chi in su segundu c\u00e0mbiat de sessu in su tempus. Chi s'organismu est masculinu e a pustis si faghet f\u00e8mina, est prot\u00e0ndru. Si sutzedet a su revessu, est un'organismu protog\u00ecnu.\u200b Sa majoria de sos ermafroditas secuentziales petzi c\u00e0mbiant de sessu una borta, mancari s'agatet carchi isp\u00e8tzie chi ddu podent f\u00e0ghere prus bortas.\u200b\nS'istrategia reprodutiva de s'ermafroditismu est ideale pro animales a chi costat agatare \u00e0teros \u00e8ssere pro s'aparigare, chi siat pro s'h\u00e0bitat in ue bivent, pro sa densidade de populatzione b\u00e0scia, pro s'isulamentu o sa mobilidade lenta. S'isvant\u00e0giu chi a s'\u00e0tera banda rapresentat est una efitz\u00e8ntzia minore in is tareas reprodutivas pro neghe de sa farta de ispetzializatzione.\u200b\nSi narat ca sa majoria de sos ermafroditas non siat funtzionale, ca mancari est poss\u00ecbile, est pagu comunu (susetotus in is animales) chi acontesset s'autofecundatzione, sa cale s'agatat a berus petzi in unu n\u00f9meru limitadu de isp\u00e8tzies ermafroditas.\u200b\nNo est de cunf\u00f9ndere cun su pseudoermafroditismu, chi descriet is animales chi internamente tenent \u00f3rganos reprodutivos de unu sessu pero esternamente cumparent comente chi portent \u00f2rganos de su sessu opostu.\u200b\nIsp\u00e8tzies ermafroditas.\nS'ermafroditismu est rapresentadu ampramente intre is prantas cun frores (angiospermas). In is animales s'ermafroditismu beru a m\u00e8diu de reprodutzione s'agatar in is invertebrados comente s'istedda de mare,\u200b sintzigorros\u200b e tziringones; e, in pisches v\u00e0rios. Esempros de ermafroditas secuentziales, chi benint a \u00e8ssere sas isp\u00e8tzies chi cambiant de sessu durante su cursu de sa vida, sunt pisches de fam\u00eclia Centropomidae de Serranidae.\nErmafroditismu in s'ispetzie umana.\nIn is umanos s'agantant prusaprestu casos de pseudoermafroditismu, mentras ca s'ermafrodismu a berus est una cunditzione rara meda. Su t\u00e8rmine m\u00e8igu ermafroditismu s'\u00e0plicat a is casos cun g\u00f2nades cun tessidu de ambos is sessos in proportziones v\u00e0rias, dae chi in parte cuntenent foll\u00ecculos ov\u00e0ricos e t\u00f9buols semin\u00ecferos in sa matessi g\u00f2nade (ovotestis). Nointames est istada averiguada in is umanos sa capatzidade de prod\u00f9ire \u00f2vulos e ispermatozoos in paris tempus, giai ca t\u00ecpicamente unu de is duos tipos non s'isvilupat in manera curreta."}
{"id": "21385", "revid": "2404", "url": "https://sc.wikipedia.org/wiki?curid=21385", "title": "Pseudoermafroditismu", "text": "Su pseudoermafroditismu est una cunditzione in ue un'indiv\u00ecduu presentat un'aspetu de su sessu opostu a su cromos\u00f2micu o unu fenotipu sessuale amb\u00ecguu.\nPseudoermafroditismu masculinu.\nIn is casos de pseudoermafroditismo masculinu, is c\u00e0usas pertocant printzipalmente una produtzione iscassa de andr\u00f2genos o una resposta insufitziente a custos, chi podent \u00e8ssere determinadas dae v\u00e0rios fatores comente fartas enzim\u00e0ticas (comente sa 5\u03b1-redutasi) o una resist\u00e8ntzia perif\u00e8rica a s'atzione de sos andr\u00f2genos d\u00e8pida mescamente a mud\u00e0ntzias de retzetores. Is indiv\u00ecduos pseudoermafroditos, pro inibitzione de sa s\u00ecntesi o de s'atzione de su diidrotestosterone (DHT), podent t\u00e8nnere pene e test\u00ecculos de dimensiones normales, ma prus a s'ispissu sunt prus piticos e prus pagu isvilupados, o presentant forma amb\u00ecgua; in g\u00e8nere custos indiv\u00ecdos non tenent ginecomastia, ma tenent una farta de car\u00e0teres sessuales segund\u00e0rios comente a barba, pilos de su corpus, profundidade de sa boghe, mancari de norma t\u00e8ngiant una sessualidade e una fertilidade normale. Unos \u00e0teros casos de s\u00ecndrome de insensibilidade a sos andr\u00f2genos (S\u00ecndrome de Morris) si podent presentare in v\u00e0rias formas: in sa forma cumpleta (CAIS) un'indiv\u00ecduu cun unu cariotipu 46, XY si podet isvilupare comente una f\u00e8mina, presentende per\u00f2 vagina a fundu tzurpu, aus\u00e8ntzia de sos \u00f2rganos derivados dae is dutos de M\u00fcller, criptoorchidismu (test\u00ecculos cuados in intro de su corpus) e amenorrea prim\u00e0ria. In sa forma partziale (PAIS) is s\u00ecntomos sunt simbigiantes, ma s'agatat una partziale masculinizatzione e tando genitales amb\u00ecguos o prevalentemente masculinos.\nPseudoermafroditismu femininu.\nFintzas in is casos de pseudoermafroditismu femininu, fatu\u00b7fatu definidos casos de \"androginia\", s'agatat una c\u00e0usa ormonale, determinada dae difetos enzim\u00e0ticos (s\u00ecndrome adreno-genitale), chi podet gi\u00f9ghere a una virilizatzione prus o prus pagu marcada. \nSa s\u00ecndrome de insensibilidade a sos estr\u00f2genos est unu tipu de intersessualidade pagu comuna, chi apartenet a sa categoria de pseudoermafroditismu femininu. Is persones chi nde sunt interessadas tenent cariotipu 46XX, cun o chentza genitales femininas internas e agiomai semper cun genitales esternos masculinizados (in parte o de manera cumpleta in sa majoria de is casos) presente in f\u00e8minas cromosomicas. Cumparent fisicamente in foras mascros e sa diagn\u00f2si est pagu frecuente, fortzis pro su livellu de maduresa de sos \u00f2rganos sessuales masculinos esternos. In generale si diagn\u00f2sticat in edade de mannas. Si creet chi custu tipu de ermafroditismu si produit a resurtu de unu fedu femininu normale, chi est istadu espostu a ormones masculinos in etzessu durante s'ingraid\u00e8ntzia, fortzis durante su protzessu de cumprimentu de sos \u00f2rganos sessuales."}
{"id": "21386", "revid": "12712", "url": "https://sc.wikipedia.org/wiki?curid=21386", "title": "\u00d9dine", "text": "\u00d9dine (\"Udin\" in friulanu, \"Videm\" in slovenu, \"Weiden in Friaul\" in tedescu) est unu comunu italianu de 99 364 bividores de su Friuli-Venezia Giulia, \u00f9rtima e atuale capitale ist\u00f2rica de sa regione ist\u00f2ricu-geogr\u00e0fica de su Friuli (apustis de Aquileia e Cividale del Friuli). Est bidda manna de sa prov\u00ecntzia om\u00f2nima e sede de s'Ente de detzentramentu regionale, fundadu cun lege regionale n.21 de su 29 de onniasantu de su 2019 e operativu dae su 1 de argiolas 2020."}
{"id": "21387", "revid": "12712", "url": "https://sc.wikipedia.org/wiki?curid=21387", "title": "Udine", "text": ""}
{"id": "21389", "revid": "7227", "url": "https://sc.wikipedia.org/wiki?curid=21389", "title": "Domos de gianas", "text": ""}
{"id": "21390", "revid": "7227", "url": "https://sc.wikipedia.org/wiki?curid=21390", "title": "Concheddas", "text": ""}
{"id": "21391", "revid": "7227", "url": "https://sc.wikipedia.org/wiki?curid=21391", "title": "Forreddus", "text": ""}
{"id": "21394", "revid": "2404", "url": "https://sc.wikipedia.org/wiki?curid=21394", "title": "Cromosoma", "text": "In biologia e tzitogen\u00e8tica, si narat cromosoma (de su gregu \u03c7\u03c1\u03ce\u03bc\u03b1, -\u03c4\u03bf\u03c2 chroma, \"colore\" e \u03c3\u03ce\u03bc\u03b1, -\u03c4\u03bf\u03c2 soma, \"corpus\" o \"elementu\") a cadauna de sas istruturas artamente organizadas, formadas dae DNA e proteinas, chi cuntenet sa majoria de s'informatzione gen\u00e8tica de un'\u00e8ssere biu.\nIn is divisiones tzellulares (mitosi e mejosi) su cromosoma presentat sa forma prus sua connota, corpos bene dislindados in forma de X, pro more de su gradu artu de cumpatamentu e duplicatzione.\nIn s'interfase non podent \u00e8ssere visualizados mediante su microsc\u00f2piu \u00f2ticu de cun nidesa dae chi \u00f2cupant territ\u00f2rios cromos\u00f2micos discretos. In is tz\u00e8llulas eucariotas e in is \u00e0rcheas (a difer\u00e8ntzia de is bat\u00e8rios), su DNA s'agatat semper in forma de cromatina, est a n\u00e0rrere, ass\u00f2tziadu a forte cun unas proteinas naradas istones e no-istones. Sa cromatina, organizada in cromosomas, s'agatat in su n\u00f9cleu de is tz\u00e8llulas eucariotas e si biet comente un'imb\u00f2ddiu de filos finos. Cando comintzat su protzessu de duplicatzione e partzidura de su materiale gen\u00e8ticu (cariotzinesi), cust'imb\u00f2ddiu de filos cumintzat unu fen\u00f2menu de cundensatzione progressivu chi permitet de visualizare cadaunu de is cromosomas.\nCando s'es\u00e0minant a sa minuda durante sa mitosi, s'osservat chi cadaunu de is cromosomas presentat una forma e una mann\u00e0ria carater\u00ecsticas.\nCada cromosoma tenet una regione cundensada, o istrinta, narada tzentr\u00f2meru, chi cunferit s'apar\u00e8ntzia particulare a cada cromosoma e chi permitet de ddos classificare segundu sa posidura de su tzentr\u00f2meru a longu a longu su cromosoma.\nUna \u00e0tera annoditzadura chi si podet realizare est ca su n\u00f9meru de cromosomas de sos indiv\u00ecduos de sa matessi isp\u00e8tzie est costante. Custa cantidade de cromosomas si den\u00f9menat n\u00f9meru o Ploid\u00eca e si simbolizat comente 2n o 4n o 1n dipendende dae sa casta de sa tz\u00e8llula.\nCando s'es\u00e0minat sa long\u00e0ria de tales cromosomas e sa situatzione de su tzentr\u00f2meru s'intzapat sa segunda carater\u00ecstica generale: pro cada cromosoma cun una long\u00e0ria e una positzione de su tzentr\u00f2meru determinada esistet in su n\u00f9cleu \u00e0teru cromosoma cun carater\u00ecsticas id\u00e8nticas, est a n\u00e0rrere, in is tz\u00e8llulas diploides 2n is cromosomas s'agatant formende parigas. Is membros de cada pariga si den\u00f9menant cromosomas om\u00f2logos.\nUn'etzetzione importante a su cuntzetu de parigas de cromosomas om\u00f2logos est rapresentada dae su fatu ca in isp\u00e8tzies medas is membros de sa pariga de is cromosomas sessuales, non tenent sa matessi mann\u00e0ria, ne localizatzione pr\u00f2pia de su centr\u00f2meru, nen sa matessi proportzione intre is bratzos o, pro fintzas, non tenent is pr\u00f2pios \"loci\". Pro esempru, su cromosoma Y (chi determinat su sessu masculinu in is umanos) est de minore mann\u00e0ria e fartat de sa majoria de is \"loci\" chi s'agatant in su cromosoma X."}
{"id": "21395", "revid": "2404", "url": "https://sc.wikipedia.org/wiki?curid=21395", "title": "ADN", "text": "S'\u00e0tzidu desossiribonucl\u00e8icu (fatu\u00b7fatu inditadu cun s'incurtzadura ADN, in It\u00e0lia prus usada sa dae s'inglesu DNA), est un'\u00e0tzidu nucl\u00e8icu chi cuntenet is istrutziones gen\u00e8ticas usadas pro s'isvilupu e funtzionamentu de totu sos organismos bios\u200b e carchi virus (is virus a ADN); est fintzas respons\u00e0bile de sa trasmissione eredit\u00e0ria. Sa funtzione printzipale de sa mol\u00e8cula de ADN est s'immagasinamentu a longu de informatzione pro fraigare \u00e0teros cumponentes de is tz\u00e8llulas, comente is proteinas e is mol\u00e8culas de ARN. Is tretos de ADN chi giughent custa informatzione gen\u00e8tica sunt denumenados genes, ma is \u00e0teras secu\u00e8ntzias de ADN tenent prop\u00f2sitos istruturales o pigant parte in su regulamentu de s'impreu de custa informatzione gen\u00e8tica.\nDe su puntu de bista ch\u00ecmicu, s'ADN est unu pol\u00ecmeru de nucleotides, est a n\u00e0rrere unu polinucleotide.\u200b Cada nucleotide, isse etotu, est formadu dae unu gl\u00f9tzidu (su desossirrib\u00f2siu), una base azotada (chi podet \u00e8ssere adenina\u2192A, timina\u2192T, tzitosina\u2192C o guanina\u2192G) e unu grupu fosfatu (derivadu dae s'\u00e0tzidu fosf\u00f2ricu). Su chi seberant unu polinucleotide de unu \u00e0teru est, duncas, sa base azotada, e pro custu sa secu\u00e8ntzia de s'ADN s'ispetz\u00ecficat inditende petzi sa secu\u00e8ntzia de is bases suas. Su disponimentu secuentziale de custas bator bases a longu de sa cadena est su chi codificat s'informatzione gen\u00e8tica, sighende su crit\u00e8riu a sighire de cumplementaridade: A-T e G-C. Custu si depet a su fatu chi s'adenina e sa guanina sunt prus mannas de sa timina e de sa tzitosina, pro custa resone custu crit\u00e8riu permitet de cumprire un'uniformidade. In is organismos bios, s'ADN si presentat comente una cadena d\u00f2pia de nucleotides, in sa cale is duos chirriones sunt unidos intre issos e issos peri connessiones naradas pontes de idr\u00f2genu.\nPro f\u00e0ghere chi s'informatzione cuntenta in s'ADN potzat \u00e8ssere utilizada dae sa machina tzellulare si depet copiare in primu logu in unos trenos de nucleotides, prus curtzos e cun unas unidades diferentes, denumenados ARN (o RNA). Is mol\u00e8culas de ARN si c\u00f2piant pr\u00f2piu de s'ADN pro m\u00e8diu de unu protzessu denumenadu trascritzione. Una borta protzessadas in su n\u00f9cleu tzellulare, is mol\u00e8culas de ARN podent essire a su tzitoplasma pro s'impreu issoro. S'informatzione cuntenta in s'ARN s'interpretat usende su c\u00f2dighe gen\u00e8ticu, chi ispetz\u00ecficat sa secu\u00e8ntzia de sos ammino\u00e0tzidos de is proteinas, segundu una currispond\u00e8ntzia de una tripleta de nucleotides (codone) pro cada ammino\u00e0tzidu. Custu est, s'informatzione gen\u00e8tica (in sust\u00e0ntzia: ita proteinas s'ant a produsire in cada momentu de su tziclu de vida de una tz\u00e8llula) s'agatat codificada in is secu\u00e8ntzias de nucleotides de s'ADN e si depet bortare pro p\u00f2dere funtzionare. Tale tradutzione si realizat usende su c\u00f2dighe gen\u00e8ticu comente de unu ditzion\u00e0riu. Su ditzion\u00e0riu \"secu\u00e8ntzia de nucleotide-secu\u00e8ntzia de ammino\u00e0tzidos\" permitet s'assortamentu de cadenas longas de ammino\u00e0tzidos (is proteinas) in su tzitoplasma de sa tz\u00e8llula.\nIs secu\u00e8ntzias de ADN chi costituint s'unidade fundamentale, f\u00ecsica e funtzionale de s'eredidade si den\u00f9menant genes. Cada gene cuntenet una parte chi si trascriet a ARN e una \u00e0tera chi s'inc\u00e0rrigat de definire cando e in ue si depent espressare. S'informatzione cuntenta in is genes (gen\u00e8tica) s'impreat pro generare ARN e proteinas, chi sunt is cumponentes fundamentales de is tz\u00e8llulas, is \"l\u00e0dires\" chi s'utilizant pro sa fraigadura de sos org\u00e0nulos o organeddos tzellulares, intre \u00e0teras funtziones.\nIn intro de is tz\u00e8llulas, s'ADN est organizadu in istruturas naradas cromosomas chi, durante su tziclu tzellulare, d\u00f2piant in antis chi sa tz\u00e8llula si dividat. Is organismos eucariotas (pro esempru, animales, prantas e fungos) immagasinant sa majoria de s'ADN issoro intro de su n\u00f9cleu tzellulare e una parte minore in elementos tzellulares narados mitoc\u00f2ndrios, e in is plast\u00ecdios e in is tzentros organizadores de microt\u00f9buols o centr\u00ecolos, in casu de ddos t\u00e8nnere; is organismos procariotas (bat\u00e8rios e \u00e0rcheas) dd'immagasinant in su tzitoplasma de sa tz\u00e8llula, mentras ca is virus a ADN ddu faghent a intro de sa c\u00e0pside de natura prot\u00e8ica. Esistet una iscera manna de proteinas, comente pro esempru is istones e sos fatores de trascritzione, chi s'unint a s'ADN frunende\u00b7ddu de un'istrutura tridimensionale determinada e regulende\u00b7nde s'espressione. Is fatores de trascritzione reconnoschent secu\u00e8ntzias reguladoras de s'ADN e ispetz\u00ecficant sa caminera de trascritzione de is genes. Su materiale gen\u00e8ticu cumpletu de una dotatzione cromos\u00f2mica si den\u00f9menat genoma e, cun variatziones piticas, est carater\u00ecsticu de cada isp\u00e8tzie."}
{"id": "21396", "revid": "2404", "url": "https://sc.wikipedia.org/wiki?curid=21396", "title": "DNA", "text": ""}
{"id": "21397", "revid": "2404", "url": "https://sc.wikipedia.org/wiki?curid=21397", "title": "\u00c0tzidu desossiribonucl\u00e8icu", "text": ""}
{"id": "21398", "revid": "7227", "url": "https://sc.wikipedia.org/wiki?curid=21398", "title": "Kyoto", "text": "Kyoto (in giaponesu \u4eac\u90fd\u5e02 \"Ky\u014dto-shi\", \"Tzitade capitale\") est una tzitade de su Giapone de agiumai 1,46 milliones de bividores, bidda manna de sa prefetura om\u00f2nima.\nFiat sa capitale de su Paisu pro prus de unu mill\u00e8nniu (dae su 794 a su 1868) e est connota comente \"sa tzitade de is milli t\u00e8mpios\". Sende chi dd'ant risparmiada agiumai de s'in totu dae is bombardamentos de sa segunda gherra mundiale, est cunsiderada su prus relicu\u00e0riu mannu de sa cultura giaponesa e pro custu insertada me is logos amparados dae s'UNESCO. Est una sede universit\u00e0ria de importu natzionale e tzentru culturale de livellu mundiale.\nIs Istados Unidos ant cunsideradu s'idea de ghetare sa bomba at\u00f2mica a subra de Kyoto a sa fine de sa segunda gherra mundiale ca, comente tzentru intelletuale de su Giapone, teniat una populatzione bastante manna de p\u00f2dere cumb\u00ecnchere a s'imperadore a s'arrimare. A sa fine, a pustis de s'insist\u00e8ntzia de Henry L. Stimson, segret\u00e0riu a sa gherra me is amministratziones de Roosevelt e Truman, ant bogadu sa sa tzitade dae s'elencu de is obietivos e cambiada cun Nagasaki.\nSa tzitade at acasagiadu sa cunfer\u00e8ntzia de is Natziones Unidas a subra de is cambiamentos clim\u00e0ticos, in ue su 11 nadale 1997 is rapresentantes de prus de 160 Paisos ant firmadu su tratadu internatzionale in mat\u00e8ria ambientale chi pertocat su riscaldamentu globale, connotu comente protocollu de Kyoto."}
{"id": "21400", "revid": "7227", "url": "https://sc.wikipedia.org/wiki?curid=21400", "title": "Oni\u00e0i", "text": ""}
{"id": "21403", "revid": "7227", "url": "https://sc.wikipedia.org/wiki?curid=21403", "title": "Orosei", "text": "Orosei est una bidda de 6.790 persones in sa prov\u00ecntzia de N\u00f9goro.\nSu sartu.\nOrosei naschet in sa bassura de sa badde de su riu Tzedrinu chi dat su n\u00f9mene a sa costa mesu orientale sarda chi est longa degheoto chil\u00f2metros. Su sartu suo s'isterret in totu sa costa pro belle noranta chil\u00f2metros e nche collit fintzas sas fratziones de \"Sos \u00c0linos\", \"Cala Liberoto\", \"Cala Ginepro\" e \"Bidderosa\".\nSa bidda est rugrada dae sa carrera istatale 125, s\u2019orientale sarda, e dae custa s\u2019iscassat a sa 129, \u00e0teru caminu istatale chi nche leat a N\u00f9goro.\nOrosei, chi est sa bidda prus manna de sa Baronia arta, tenet unu tzentru ist\u00f2ricu bellu e d\u00e8chidu, cun palatzitos de pedra nuda e carchina bianca cun cortes mannas e deghiles. Cr\u00e8sias, arcos, pratzitas e iscalas (\u00e8stinas) la faghent galu prus galana.\nSu Gulfu de Orosei, chi in sas l\u00e0canas suas est inghiriadu dae costas e montes, est cunsideradu intra sos parcos natzionales prus bellos e de balia manna. S\u2019ispi\u00e0gia prus a curtzu est Marina de Orosei, longa duos chil\u00f2metros e lada una trintina de metros.\nA curtzu de s\u2019ist\u00e0niu chi naschet dae su riu Tzedrinu b\u2019at manera de b\u00ecdere un'avif\u00e0una chi est sa cuntentesa de sos naturalistas.\nConca a Durgali b\u2019at s'ispi\u00e0gia de Osala e a palas suas b\u2019at una pineta chi regalat umbra d\u00e8chida. Currende in palas conca a Thiniscole s\u2019agatant \u00e0teras ispi\u00e0gias galanas: \"Santa Maria\", \"Fuile de mare\"; prus a dae in antis, a 12 chil\u00f2metros dae Orosei, b\u2019est \"Cala Liberoto\", lacanada dae iscollieras de granitu in colore de rosa. Custu s'agatat fintzas in \u00e0teras ispi\u00e0gias chi sighint in su litorale e n\u00f2didas a totus: \"Cala Ginepro\", \"Sa Curcurica\" e \"Bidderosa\", lacanante cun Thiniscole.\nSa cr\u00e8sia parrochiale est Santu Jacu Majore, cun sa fatzada de su Setighentos e cun b\u00f2vedas carrargiadas cun matone cruu. A s\u2019\u00e0tera banda b\u2019est sa cr\u00e8sia de su Ros\u00e0riu, cun una fatzada baroca; sa cr\u00e8sia de Sas \u00e0nimas; Sa cr\u00e8sia de Sant\u2019Antoni, chi una borta fiat unu santu\u00e0riu de campagna, ma oe si podet mirare chi siat in mesu de sa bidda ca a in tundu est totu fraigadu a domos tziviles; de mentovare est sa turre pisana, chi est in intro de sa corte.\nIn Orosei b\u2019at fintzas su museu Don Nanni Guiso. E non si nche depet ismentigare su santu\u00e0riu de Nostra Segnora de su Rem\u00e8diu, intundadu dae sas cumbessias chi si prenant de gente dae sas primas dies de cabudanni pro f\u00e0ghere sa novena.\nA curtzu de sa foghe de su riu Tzedrinu b\u2019est sa Cr\u00e8sia de Santa Maria, incumintzada in su de XIII s\u00e8culos dae sos benduleris pisanos. In custa cr\u00e8sia bi sunt ex voto meda e s\u2019\u00f9rtima dom\u00ecniga de su mese de maju devennet logu de pellegrin\u00e0giu: si leat s'ist\u00e0tua de Nostra Segnora in barca colende riu-riu.\nS'ist\u00f2ria.\nIn su sartu de Orosei sunt medas sos arrastos archeol\u00f2gicos moende dae su tempus prenur\u00e0gicu e chi testim\u00f2niant pres\u00e8ntzia de s'\u00f2mine in su giassu oroseinu.\nSas istigas archeol\u00f2gicas suas andant dae s\u2019\u00e8poca prenur\u00e0gica e arribant a sa romana; mentovamus sos nuraghes de \"Casteddu de Loche\", \"Chilivri\", \"Dudurri\", \"Gabriele\", \"Linna Arta\", \"Muri\u00e8\", \"Nererie\", \"Nurru\", \"Ordignai\", \"Orgoi\", \"Papacasu\", \"Portu\", \"Rampinu\", \"Santa Lughia\", \"Strullio\", \"Su Nurache\", \"Tendone\"; intre custos est de importu mannu su \"Linnarta\".\nSunt medas sos giassos de \u00e8poca romana e mescamente rastos de una bidda imperiale e necr\u00f2polis diferentes. Sa bidda de oe si podet n\u00e0rrere chi naschet in su giassu de s'antigu \"Fanum Carisi\" chi in s\u2019edade de mesu arta est div\u00e8nnida unu bighinadu de importu inghiriadu dae muros e dae turres.\nAt fatu parte de su Giuigadu de Gaddura in intro de sa Curadoria de Garteddi. Sos Gi\u00f9ighes aiant fraigadu unu casteddu e in su tempus fiant andadas a in antis atividades portuales medas, mandadas a in antis dae una comunidade de benduleris de su logu in su de su de XIV s\u00e8culos.\nA pustis de sos Aragonesos in su 1324 su portu de Orosei l\u2019aiant dadu in f\u00e8udu a Galcerando de Sentmenat chi aiat ghetadu unu pore de goddetas chi aiant postu in crisi totu sas atividades portuales. N\u00e0schida sa gherra intre G\u00e8nova e Aragona, su portu l\u2019ant atacadu e iscontzu pustis de su 1342; sos eredes de Sentmenat aiant b\u00e8ndidu Orosei e su portu suo a Timbora de Rocabert\u00ec, mugere de Marianu IV. Su re catalanu-aragonesu si fiat postu per\u00f2 contra a custa lassa ca aiat cumpresu su per\u00ecgulu chi su portu nche podiat r\u00f9ghere in manos de sa mugere de su gi\u00f9ighe de Arborea.\nPustis de su cumintzu de sa prima gherra intre Arborea e Aragona sa bidda l\u2019ant ocupada sas trupas arborensas chi l\u2019ant mantesa fintzas a sa fine de sa gherra, collende\u00b7la in su Giuigadu de Arborea. Pustis de sa fine de su giuigadu, sa bidda, intzuida dae su Visconte de Barbona, est abarrada ostile a sos Aragonesos. In su 1432 Orosei faghiat parte de su f\u00e8udu codiadu a Ferdinando Dalmanciano chi per\u00f2 si nche fiat mortu in su 1438. A pustis si l\u2019at comporadu Enrico Guevara e custu in su 1449 l\u2019at codiadu a Salvatore Guiso. Guiso, tando, aiat fatu de Orosei su cabu-de-logu de su f\u00e8udu preferende\u00b7lu a Garteddi giai postu a banda, e chirchende de torrare a bogare a campu, amparare e dare balia a sas atividades de su portu chi, mancari derrutu, sighiat a traballare. Una borta mortos sos Guisos, in su 1590, Orosei est coladu in manos de sos Manca-Guiso e custos l\u2019ant mantesu pro tantos s\u00e8culos.\nSas atividades portuales in fines, tzelant pro semper in su de XXII s\u00e8culos, cando su male istare de sa gente s\u2019est bortadu contra a su malu f\u00e0ghere de sos barones e s'amministratzione issoro. Sos Manca-Guiso sunt b\u00e8nnidos mancu in su 1788 e sos Ama ant chircadu de pigare possessu de sa bidda, ma sena bi res\u00e8ssere, a pustis de un\u2019\u00e8poca de brigas cun sos de su d\u00e0tziu. Su tempus m\u00e8gius, in ogni casu, Orosei l\u2019at b\u00ecvidu in s\u2019\u00e8poca de sos pisanos, cando, in suta de su dom\u00ecniu de sos barones Guiso, est div\u00e8nnidu unu portu de importu mannu cun ancor\u00e0gios in su riu Tzedrinu. A pustis de su tempus de sos aragonesos est incumintzada sa ruina sua, mescamente pro more de sa mal\u00e0ria e fintzas de sas bardanas de sos moros e de s\u2019aren\u00f2ngiu de su riu.\nEbbia in su 1808 sa bidda si podet cunsiderare a beru l\u00ecbera dae sos pesos feudales. In su 1821 at incumintzadu a f\u00e0ghere parte de sa Prov\u00ecntzia de N\u00f9goro e dae su 1848, una borta serradas sas Prov\u00ecntzias, a fatu parte de sa matessi amministratzione fintzas a su 1859.\nS'economia.\nSas atividades econ\u00f2micas n\u00f2didas sunt sa massaria, mescamente s'ortal\u00ectzia, sa fruticultura, sas b\u00ecngias e sos ulivares: no est a mancu su pastoriu. In custas \u00f9rtimas deghinas de annos ant ismanniadu fintzas atividades industriales; sa bogada e su contiv\u00ecgiu de su m\u00e0rmaru, in logu de mare su piscadu, atividades de maistros de linna e de muru. Fintzas s'ind\u00f9stria tur\u00ecstica est bene ammaniada.\nSa cultura e sas festas.\nDe ammentare est sa professone de sa Chida Santa: moet sa gi\u00f2bia santa dae sa cr\u00e8sia parrochiale, pustis de sa missa in \"Coena D\u00f2mini\", e sighit in sas sete cr\u00e8sias de sa bidda. Aberint sos cunfrades de sos Orat\u00f2rios de sas \u00c0nimas, de su Ros\u00e0riu e de Santa Rughe bestidos de ruju, chi giughent sas l\u00e0ntias antigas allutas e b\u00e0culos cun istatueddas traballadas; sighint sas f\u00e8minas in cost\u00f9mene, chi bestint su gipone nieddu pro su dolu, deretu a pustis sighit su Cristu in su brassolu. Pustis de aere fatu su caminu de sas sete cr\u00e8sias, sa gente torrat a sa prima cr\u00e8sia ue nche ponent su Cristu.\nBella est sa festa de Sant'Antoni, su 16 e su 17 de ghenn\u00e0rgiu, cando alluent su fogu mannu cantu sa turre in sa Corte de Sant'Antoni. Sas fasches cumintzant a si collire dae su 6 de ghenn\u00e0rgiu, e benint ammuntonadas a pagu a pagu in su pirone. In su tempus si creiat chi segundu ue afilaiat de su fumu si podiat divinare subra s'annada agr\u00e0ria. Pro sa festa benint distribuidos su pistiddu e su pane nieddu.\nDe importu mannu est sa festa de Nostra Segnora de su Rim\u00e8diu. Su santu\u00e0riu est abitadu pro prus de unu mese dae sas fam\u00eclias chi abarrant in sas cumbessias, sa festa si faghet sa segunda dom\u00ecniga de cabudanni. Gr\u00e0tzia Deledda ammentat in \"Canne al vento\" su noven\u00e0riu, cando sas cumbessias sunt animadas, e momentos religiosos s'intr\u00e8verant a festas folclor\u00ecsticas ue totu sa traditzione de Orosei, de ballos e istrumentos musicales, dae sas boghes de sos tenores, a su tumbarinu, su pitiolu, a sas launeddas, a s'organeddu, a sa chiterra, acump\u00e0ngiant s'\u00e0era m\u00e0gica de su Rim\u00e8diu.\nDae su 1976 sa fam\u00eclia Guiso at torradu a bogare a campu sa Festa de Santa Maria de Mare, s'\u00f9rtima dom\u00ecniga de maju, chi agabbat cun sa professione de sas barcas totus froridas chi giughent sa B\u00ecrghine in su Tzedrinu."}
{"id": "21407", "revid": "7227", "url": "https://sc.wikipedia.org/wiki?curid=21407", "title": "Oroteddi", "text": "Oroteddi (in italianu \"Orotelli\") est una bidda de sa prov\u00ecntzia de N\u00f9goro chi tenet 1.934 abitantes.\nSu n\u00f9mene.\nA bisu de Pittau si podet dare chi su top\u00f2nimu Oroteddi siat de ligare a su fit\u00f2nimu arid\u00e9ddu, alid(r)\u00e9ddu, alitr\u00e9ddu, alitz\u00e9ddu, olid\u00e9ddu, chi diat \u00e8ssere \u00e0giu agreste, derivada dae su latinu \"arotellum\". Duncas si podet dare chi su n\u00f9mene siat derivadu dae sa pranta chi a su comintzu fiat pr\u00f2pia de su logu in ue est n\u00e0schida sa bidda.\nIn su tempus de mesu sa bidda est numenada Ortilli (\"Codex Diplomaticus Sardiniae\") chi l\u2019imbenit una ipercorretzione de Ortelli: inoghe est ispricadu chi, a s\u2019ispissu, su P\u00ecscamu de Otzana andaiat a istare a Oroteddi, ca in custa bidda b\u2019aiat prus friscu cunfrontu a Otzana.\nPro Giovanni Spano imbetzes s\u2019or\u00ecgine est fen\u00ectzia e diat ch\u00e8rrere n\u00e0rrere logu amparadu, dif\u00e8ndidu.\nPro Salvatore Merche s\u2019or\u00ecgine diat podere \u00e8ssere greca, \"oros\"=monte e \"tello\"=nasco, e duncas cheret n\u00e0rrere \u201cpostu in logu artu\u201d, o latina, dae \"auris tellus\" e duncas \u201cterra de oro\u201d.\nSu sartu.\nOroteddi est una bidda a 20 chil\u00f2metros dae N\u00f9goro, in su coro de sa Barb\u00e0gia de Ollollai cun 1.934 residentes, posta a 406 metros in su livellu de su mare. Est posta in su tzentru de sa Sardigna in una regione chi est prus che prus gran\u00ectica, fata mescamente de tonalites in su Nord e de gradiorites monzogran\u00ecticas in su Sud. S'orografia ponet in fatu a una sinclinale chi falat dae nord-est a sud-ovest, cara a sa piana de Otzana. Pro more de custa forma, sa bidda est partzida in duos n\u00f9cleos, chirriados dae su sinclinale: su prus antigu, cun su tzentru ist\u00f2ricu chi naschet a intundu de sa cr\u00e8sia de Santu Giuanne Batista e su bighinadu prus nou, numenadu \u201cMussinzua\u201d, chi at comintzadu a si formare in sos annos \u201930 de su s\u00e8culu coladu.\nS'ist\u00f2ria.\nSa pres\u00e8ntzia de s\u2019\u00f2mine in su territ\u00f2riu de Oroteddi est documentada nessi dae s\u2019\u00e8poca nur\u00e0gica, dae chi b\u2019at nuraghes meda e paritzas tumbas de gigantes. Su prus de custos monumentos nche sunt istados derruidos dae s\u2019ignor\u00e0ntzia de sa gente, ma calicunu est abarradu galu in possa: sos m\u00e8gius mant\u00e8nnidos sunt su nuraghe de \"C\u00e0lone\", postu in subra de unu montigru a 500 metros de art\u00e0ria, su nuraghe \"Aeddo\", su nuraghe de \"Sarcanai\" e su nuraghe de \"Corcov\u00e8\". Sa tumbas de gigantes prus connotas sunt sas de \"Sa Turre\" e sas de su \"Campanile 'e F\u00f2rolo\".\nIn \u00e8poca romana in su territ\u00f2riu de Oroteddi b\u2019aiat bidditzolos meda, collegados cun unu caminu romanu numenadu \"Sas Ladas\". Sas primas novas de Oroteddi si ant a comintzare dae su XII s\u00e8c., in antis b\u2019at petzi parist\u00f2rias, collidas dae Luisi Muredda, pre\u00ecderu de sa bidda, in su 1850, comente sa chi narat chi duos gi\u00f2vanos oroteddesos Ambiso e Ampilo, a pustis de su mart\u00ecriu de sos santos Luss\u00f9rgiu, Cisello e Camerino, si sunt cunvertidos a su Cristian\u00e9simu. Incuisidos dae su pr\u00e8side romanu de Torres B\u00e0rbaru (su matessi chi at cundennadu a morte sos m\u00e0rtires turritanos Gavinu, Proto e Janu\u00e0riu), fiant istados mortos e sos corpos in terrados in su giassu de Sinne, in ue a pustis ant fraigadu sa cr\u00e8sia de Nostra Segnora de Sinne. Galu oe a dae in antis de una preda sas f\u00e8minas si inghenugrant ca pro sa traditzione est sa tumba de sos duos gi\u00f2vanos m\u00e0rtires.\nDe su s\u00e8c. XII sunt imbetzes sas novas prus seguras chi pertocant sos cumbentos benedetinos (cun s\u2019ap\u00f2giu de sos Pisanos) de Santu Giuanne Batista e de Santa Anastasia, in su giassu de Oddini. In unu de sos cumbentos est fintzas istadu Ugone su p\u00ecscamu de Otzana, comente est iscritu in su documentu \u201c\"Anuales Camaldulenses\"\u201d de su 1139. A pustis de sos Pisanos sos Aragonesos ant chircadu in onni manera de \"cumbatare\" sos benedetinos (chi teniant terrinos e richesas meda) fintzas a su puntu chi cumbentos meda sunt istados lassados. Mancares custa \u201cgherra\u201d, b\u2019at de n\u00e0rrere chi in custu per\u00ecodu in Oroteddi b\u2019ant fraigadu cr\u00e8sias meda. Sos aragonesos e sos ispagnolos sunt istados duncas in Sardigna dae su 1308 fintzas a su 1720, cando sunt intrados sos Savojas: sos ammentos e sos monumentos religiosos sunt duncas paritzos e de importu mannu, a comintzare dae sa Cr\u00e8sia de Nostra Segnora de sa \u00cctria (oe Sant\u2019Antoni).\nSa cultura.\nSu tzentru ist\u00f2ricu de sa bidda est de importu mannu, pro more de s'architetura, chi est a manera carater\u00ecstica \"sarda\", cun domos fraigadas in preda e bassas, a unu pianu e cun sa corte a dae in antis.\nSa bidda est partzida in bighinados e sos prus antigos sunt: \"Santu Juanne\", \"Sant'Antine\", \"S'Iscaleddu\", \"Su Puthu mannu\", \"Su Puthu 'e L\u00e8ndine\", \"Iumpadu\", \"Riu 'e Janna\", \"Santa Ruche\", \"Su Palu\", \"Ena Longa\" e \"Santu Lussurzu\" belle che in sa periferia, mentres in su tzentru \"Sant'Antoni\", \"Diadoru\", \"S'Ispina Santa\".\nOroteddi fiat prena de cr\u00e8sias: sa prus antiga est sa cr\u00e8sia de Santu Giuanne Batista, chi est in tempos de como est sa parr\u00f2chia, fraigada dae sos benedetinos in su XII s\u00e8c. a curtzu a su cumbentu, chi oe non b'est prus. De sas chi bi sunt galu tocat de ammentare sa cr\u00e8sia de Sant'Antoni (de su Fogu, mancares unu tempus fiat intitulada a Nostra Segnora de sa \u00cctria), Nostra Segnora de Sinne, de Santu Sarvadore e sa de s'Isp\u00ecritu Santu (in su bighinadu de Mussinzua). Sas prus antigas las ant fraigadas in sos de XIV e XV s\u00e8culos: in su tzentru ist\u00f2ricu de Santa Ruche (oe fatu a tzentru de agregatzione) e de Sant'Antoni su betzu sunt abarradas petzi in sos contos de foghile; \u00e0tera cr\u00e8sia bella in su sartu est sa de Santu Predu in Oddini, mentres de sas cr\u00e8sias de Santu P\u00e0ulu, de Santu Micheli e Santu Ch\u00ecrigu b'at petzi sas ruinas. De importu mannu est fintzas sa cr\u00e8sia de Santu Lussurzu, torrada a fraigare in su 1799, cun una turre campan\u00e0ria fata in pedra, cun granitu oroteddesu.\nDe sutalineare est s'atzione de sa Comuna chi in sos annos 2000 at formadu sa \"Fundatzione Cambosu\", chi at sa punna de favor\u00e8ssere sa connosch\u00e8ntzia de s'\u00f2pera de Cambosu e prom\u00f2vere sos cunc\u00e0mbios cun s'It\u00e0lia e a livellu internatzionale.\nS'economia.\nOroteddi est in unu territ\u00f2riu gran\u00ecticu in sas l\u00e0canas de sa prana de Otzana e a difer\u00e8ntzia de sas \u00e0teras biddas a curtzu at semper t\u00e8nnidu un'economia agr\u00eccula de importu e cun pagos pastores, fintzas a sos annos sessanta de su s\u00e8culu coladu, cando, cun sa crisi de su setore de sos tzereales, sa comunidade de massajos est belle che iscumparta: in custa manera paritzos si sunt fatos a pastores.\nPro s'economia de sa bidda non si podent non numenare sos cusidores, chi ant \u00e0pidu reconnoschimentos mannos in totu sa Sardigna pro sos \"cambales\".\n\u00c0teru setore fundamentale est istadu su de su granitu: gente meda at comintzadu a bi traballare pro more de su boom edil\u00ectziu in sa costa.\nSas festas.\nDe totu sas festas una de importu mannu est de seguru Sant\u2019Antoni de su fogu, chi si festat su 16 de ghenn\u00e0rgiu. A pustis de sa missa sas fam\u00ecllias \u201cin promissa\u201d donant a sa gente pane e pistiddu: in su mentres b\u2019est s\u2019isfilada de sos Thurpos. Issos sunt sa caratza de sa traditzione oroteddesa, torrados a iscob\u00e8rrere in su 1978 pro more de sos ist\u00f9dios de una maistra oroteddesa, Giuannina Pala, e de sos dischentes suos. \u00c0tera m\u00e0scara torrada a iscob\u00e8rrere dae pagu, pro more de s\u2019iscritore Larentu Pusceddu, est s\u2019erit\u00e0ju chi forsis teniat una funtzione m\u00e0gica-religiosa.\n\u00c0tera festa de importu est sa de sa Chida Santa, mescamente sa Chen\u00e0bura Santa, cando essint sos pitzinnos a sonare sas matracas in sas carreras de sa bidda, e su sero cando b\u2019est sa Via Crucis cun su ritu de s\u2019Iscravamentu.\nSa die de Pasca est de b\u00ecdere s\u2019incontru, cando ditas prepissiones s\u2019add\u00f2biant in sa pratza manna pro ammentare s\u2019incontru de Ges\u00f9s Cristu cun Nostra Segnora.\nSas persones.\nOroteddi est bidda de iscritores: su prus famadu est de seguru Sarvadore Cambosu, connotu fintzas a livellu italianu e internatzionale. Su primu romanzu, publicadu in Bologna, est istadu \u201c\"Lo zufolo\"\u201d, ma su prus de importu est \u201c\"Miele Amaro\"\u201d, una filera de contos prena de materiale ist\u00f2ricu, etnol\u00f2gicu e po\u00e8ticu in subra de sa Sardigna.\nB\u2019at de ammentare per\u00f2 fintzas a gente che a N\u00f9ntziu Cossu, Sarvadore Merche e Luisi Marteddu chi cun sas \u00f2peras issoro ant lassadu una trassa de importu de sa bidda e pro sa bidda, e Larentu Pusceddu, autore de \u201c\"S\u2019arvore de sos tzinesos\"\u201d, su primu romanzu in limba sarda."}
{"id": "21408", "revid": "7227", "url": "https://sc.wikipedia.org/wiki?curid=21408", "title": "Shanghai", "text": "Shanghai (In tzinesu: \u4e0a\u6d77) est unu de is bator comunos a amministratzione direta de sa Rep\u00f9blica Populare Tzinesa. Sa tzitade s'agatat a subra de sa foghe meridionale de su riu Yangtze, rugrada dae su riu Huangpu. Cun una populatzione de 24,87 milliones de abitantes in su 2020 est s'\u00e0rea urbana prus populosa de sa Tzina, sa tzitade prus populosa de su mundu e s'\u00f9nica tzitade de s'\u00c0sia orientale cun unu PIL prus artu de su de sa capitale sua. Shangai est unu tzentru globale pro sa fin\u00e0ntzia, is af\u00e0rios e s'economia, sa chirca, s'imparu, s'isci\u00e8ntzia e sa tecnologia, sa produtzione, su turismu, sa cultura e su trasportu; su portu de Shangai est su portu pro cuntenidores prus travigadu de su mundu.\nIn or\u00ecgine fiat unu bidditzolu de piscadores e una tzitade mercadu, creschende importu in su de 19 s\u00e8culos gr\u00e0tzias a su cumm\u00e8rtziu internu e \u00e8steru e a sa positzione portuale sua favor\u00e0bile. Sa tzitade est istada unu de is chimbe portos chi ant d\u00e8pidu ab\u00e8rrere a su cumm\u00e8rtziu europeu a pustis de sa prima gherra de s'\u00f2piu. Sa tzitade s'est ammanniada, essende unu tzentru cummertziale e finantzi\u00e0riu de importu in s'\u00c0sia de is annos '30. In s'\u00ecnteri de sa segunda gherra tzinu-giaponesa, in sa tzitade s'est cumb\u00e0tida sa grandu batalla de Shangai. A pustis de sa gherra, cando is comunistas ant pigadu su possessu de sa terra in su 1949, su cumm\u00e8rtziu est istadu limitadu a unos cantos \u00e0teros paisos sotzialistas e s'influ\u00e8ntzia globale de sa tzitade s'est minimada.\nMe is annos '90, is reformas econ\u00f2micas chi Deng Xiaoping at introduidu unos deghe annos in antis ant portadu a un'avaloramentu nou de sa tzitade, prus che totu de s'\u00c0rea Noa de Pudong, favorende sa furriada de sa fin\u00e0ntzia e de is investimentos istr\u00e0ngios. Sa tzitade est torrada a essire unu tzentru pro su cumm\u00e8rtziu internatzionale e sa fin\u00e0ntzia; est sa sede de sa Bursa de Shangai, una de is prus bursas mannas de su mundu pro capitalizadura de mercadu e sa Shangai Free-Trade Zonae, sa prima zona de isc\u00e0mbiu l\u00ecberu in sa Tzina continentale. Incumentzende dae su 2020, Shangai est classificada comente a una tzitade Alpha+ dae su Globalization and World Cities Research Network e classificada comente su de tres tzentros finantzi\u00e0rios prus cumpetitivos e mannos de su mundu a pustis de Noa York e Londra dae su Global Financial Centres Index. Tenet sa prus retze metropolitana manna de su mundu, su de ses n\u00f9meros prus artos de milliard\u00e0rios, sa de chimbe produtziones de chirca sient\u00ecfica e istitutziones educativas de artu livellu, comente s'Universidade Fudan, s'Universidade Jiao Tong de Shangai, s'Universidade Tongji, s'Universidade Normale de sa Tzina orientale, s'Universidade de Shangai, s'Universidade de Fin\u00e0ntzia e Economia de Shangai e s'Universidade de Isci\u00e8ntzia e Tecnologia de sa Tzina orientale.\nCaraterizada dae istiles architet\u00f2nicos diferentes, comente a s'Art Deco e su shikumen, sa tzitade est connota pro su Lujiazui, is museos e is fr\u00e0igos ist\u00f2ricos, comente su City God Temple, su Yu Garden, su China Pavilion e is edif\u00ectzios a oru de su Bund. Acas\u00e0giat eventos natzionales e internatzionales medas cada annu, comente sa Shangai Fashion Week, su Grandu Pr\u00e8miu tzinesu e ChinaJoy. Shangai est sa tzitade cun su prus artu bal\u00e0ngiu tur\u00ecsticu a su mundu, cun su de sete n\u00f9meros de albergos a chimbe isteddos, e su segundu edif\u00ectziu prus artu de su mundu, sa Turre de Shangai."}
{"id": "21411", "revid": "14338", "url": "https://sc.wikipedia.org/wiki?curid=21411", "title": "Languedoc-Roussillon", "text": ""}
{"id": "21412", "revid": "2404", "url": "https://sc.wikipedia.org/wiki?curid=21412", "title": "Virus (biologia)", "text": "In biologia, unu virus (de su latinu \"virus\", in gregu \"\u1f30\u03cc\u03c2\" \u00abtossina\u00bb o \u00abvenenu\u00bb) est un'agente infetivu microsc\u00f2picu atzellular chi si podet replicare isceti a intro de is tz\u00e8llulas de \u00e0teros organismos. Is virus sunt costituidos dae genes chi cuntenent \u00e0tzidos nucl\u00e8icos chi formant mol\u00e8culas longas de ADN o ARN, inghiriadas de proteinas. In s'atu de infetare una tz\u00e8llula, custos genes \"obrigant\" sa tz\u00e8llula ospedadora a sintetizare sos \u00e0tzidos nucl\u00e8icos e proteinas de su virus pro p\u00f2dere arribare a formare virus noos.\u200b S'ist\u00f9diu de is virus est unu brancu de sa microbiolog\u00eda chi retzit n\u00f9mene de virologia.\u200b\nIs virus infetant a totu is tipos de organismos, dae animales, fungos, prantas, protistas fintzas a bat\u00e8rios e \u00e0rcheas. Infetant a \u00e0teros virus puru; custas isp\u00e8tzies retzint su n\u00f9mene de vir\u00f3fagos. Is virus chi dipendent dae unu virus pro acumprire is rechisitos issoro si sunt denumenado virus sat\u00e8llites. Is virus sunt in sa manna majoria tropu minores pro p\u00f2dere \u00e8ssere osservados cun s'agiudu de unu microsc\u00f2piu \u00f2ticu, pro custu si narat chi sunt submicrosc\u00f2picos. Nointames esistent etzetziones intre is virus nucleocitoplasm\u00e1ticos de ADN de manna mann\u00e0ria o girus, comente Pandoravirus o Pithovirus, chi si antimes podent apretziare mediante de sa microsc\u00f2pia \u00f2tica. Podent propassare agiomai in mann\u00e0ria a carchi procariota.\u200b\nSu primu virus connotu, su virus de su mos\u00e0icu de su tabacu\u200b fiat iscobertu dae Martinus Beijerinck in su 1899.\u200b In die de oe si nde sunt descritos prus de 5000, e carchi autore opinat ca nde diant p\u00f2dere es\u00ecstere milliones de tipos diferentes.\u200b Is virus s'agatant in giai totu sos ecosistemas de sa Terra; sunt s'entidade biol\u00f2gica prus abbundante. Puru sunt is prus minores, sa majoria unas chentu bortas prus piticos de is bat\u00e8rios: medint de s'\u00f2rdine de unos 10 nan\u00f2metres, est a n\u00e0rrere, 0,00001 mm. Custu sign\u00ecficat chi diat tocare a p\u00f2nnere unos chentum\u00ecgia virus a nera fata pro ammuntare 1 mm.\nA difer\u00e8ntzia de is priones e viroides (formados isceti s'unu de una proteina, e s'\u00e0teru de una cadena de ARN, ) is virus sunt cumpostos dae duas o tres partes: su materiale gen\u00e8ticu issoro, chi portat s'informatzione eredit\u00e0ria e podet \u00e8ssere ADN o ARN; una cobertura prot\u00e8ica chi amparat custos genes \u2014 denumenada c\u00e0pside \u2014 e, in calicunos, una capa lip\u00ecdica (est a n\u00e0rrere, de grassu) chi ddos ingh\u00ecriat cando s'agatant foras de sa tz\u00e8llula \u2014 denumenada imb\u00f2ddigu virale \u2014. Is virus v\u00e0riant in sa forma. Nd'at poli\u00e8dricos casi perfetos; su HIV, pro esempru, est un'icosaedru. \u00c0teros sunt elicoides o istruturas prus cumplessas.\nDe su puntu de vista de s'evolutzione de \u00e0teras isp\u00e8tzies, is virus sunt unu m\u00e8diu importante de trasladadura orizontale de genes, sa cale amm\u00e0nniat sa diversidade gen\u00e8tica e contribuet a s'evolutzione biol\u00f2gica.\u200b Pro more de custa capatzidade is virus, paris cun is \u00e0teros agentes virales (viroides e virus sat\u00e8llites), sunt istados descritos comente \"mobilomas\" o \"vetores g\u00e8nicos\", dae chi, in prus de si replicare in ospedadores tzellulares, carrant fintzas genes de un'organismu a unu \u00e0teru mediante sa trasdutzione de su materiale gen\u00e8ticu. Is virus paris cun is plasmides e transposones (cumpostos dae una cadena de ADN) sunt m\u00e8dios naturales importantes pro trasladare genes intre organismos diferentes. Si creet chi is virus apant tentu unu rolu tzentrale in s'evolutzione primidia, in antis de sa diversificatzione de s'\u00f9rtimu antepassadu comunu universale, in bat\u00e8rios e archeas-eucariotas.\u200b Is bateri\u00f2fagos e plasmides sunt vetores usados in biotecnologia pro insertare genes istr\u00e0ngios dae una tz\u00e8llula a un'\u00e0tera, batende a sa criatzione de sos c\u00f2smidos, fag\u00e8midos e f\u00e0smidos, chi sunt plasmides \u00ecbridos cun bateri\u00f2fagos.\nIs virus si isparghinant de medas maneras diferentes e cada tipu de virus tenet una manera pr\u00f2pia de si trasm\u00ectere. Si ddi narat vetores de trasmissione a sos organismos bios chi ddos carrant de una persone a un'\u00e0tera, o de un'animale a una persone (o a s'imbesse). Is virus chi infetant is vegetales s'isp\u00e0rghinant a fatu\u00b7fatu peri babautzos chi s'alimentant de sa linfa, comente is piogos birdes, mentras ca is chi infetant animales s'isparghinare pro s'inprus pro m\u00e8diu de babautzos emat\u00f2fagos (is chi sutzant su s\u00e0mbene). Esistent unos \u00e0teros chi non abbis\u00f2ngiant de vetores: su virus de s'influ\u00e8ntzia (ortomixovirus) e su de su romadiu comunu (rinovirus e coronavirus) s'isp\u00e0rghinant pro s'\u00e0era a traessu de sos ist\u00f9rridos e su t\u00f9ssiu; is norovirus sunt trasm\u00ectidos peri bia fecal-orale, o pro cuntatu cun manos, alimentos e abba contaminados. Is rotavirus si disperdent a s'ispissu pro cuntatu diretu cun pipios infetos. Su HIV est unu de is virus medas chi si trasmitent pro cuntatu sessuale o peri espositzione a s\u00e0mbene infetadu.\u200b\nNon totu is virus pr\u00f2vocant maladias; medas si reproduent sena causare male perunu a s'organismu infetadu. \u00c0teros, comente su HIV, podent produire infetziones permanentes o cr\u00f2nicas cando su virus sighett multiplichende\u00b7si in su corpus, istraviende is mecanismos de defensa de s'ospedadore.\u200b In is animales, in c\u00e0mbiu, est fitianu chi sas infetziones virales diant logu a una risposta immunit\u00e0ria chi cunferit un'immunidade permanente a s'infetzione. Custu est su chi si punnat (e si resessit) a ot\u00e8nnere cun is vatzinos. Gr\u00e0tzias a custos si podet arribare a irraighinare una maladia, comente est acont\u00e8ssidu cun sa poliomielite. Is microorganismos comente is bat\u00e8rios puru tenent defensas contra is infetziones virales, connotas comente a sistemas de impedimentu-modificatzione. Is antibi\u00f2ticos non tenent efetu subra is virus, ma sunt istadas isvilupadas meighinas antivirales pro tratare carchi infetzione.\u200b"}
{"id": "21413", "revid": "2404", "url": "https://sc.wikipedia.org/wiki?curid=21413", "title": "Per\u00ecodu de costoidu\u200b", "text": "Su per\u00ecodu de costoidu est su tempus intre s'espositzione a un'agente biol\u00f2gicu, e sa cump\u00e0ssida de is primas s\u00ecngias e s\u00ecntomos de una maladia. Sa durada sua podet \u00e8ssere vari\u00e0bile, ispetz\u00ecfica pro cada maladia, mancari aprossimadamente. Cumprendet su tempus intre su cuntatu cun s'infetzione e su cumintzu cl\u00ecnicu de sa maladia. Una persone podet fintzas \u00e8ssere portadora de unu microorganismu chentza de manifestare perunu s\u00ecntomu. Pro neghe de unas cantas cunditziones su per\u00ecodu de costoidu de is pr\u00f2pias maladias podent \u00e8ssere diferentes in is mannos, in is pipios e in is criaduras."}
{"id": "21415", "revid": "2404", "url": "https://sc.wikipedia.org/wiki?curid=21415", "title": "Bacteria", "text": "Is bat\u00e8rios sunt microorganismos procariotas chi presentant una mann\u00e0ria de unos pagos micrometros (in generale intre 0,5 e 5 \u03bcm de di\u00e0metru) e formas v\u00e0rias, incluende isferas (cocci), astas (bacillus), chirriones incurbados (vibrio) e elicoidales (spirochaetes). Is bat\u00e8rios sunt tz\u00e8llulas procariotas, pro custu, a difer\u00e8ntzia de is tz\u00e8llulas eucariotas (de animales, prantas, fungos, etz.), non tenent su n\u00f9cleu definidu nen presentant, in generale, org\u00e0nulos membranosos internos. In generale possedent unu muru tzellulare e custu si cumponet de peptidoglicanu (fintzas naradu mure\u00ecna). Bat\u00e8rios medas disponent de flagellos o de \u00e0teros sistemas de iscostiamentu e sunt m\u00f2biles. De s'ist\u00f9diu de is bat\u00e8rios s'inc\u00e0rrigat sa bateriologia, unu brancu de sa microbiologia.\nMancari su tr\u00e8mene bat\u00e8riu incluiat segundu sa traditzione a totu is procariotas, in die de oe sa tassonomia e sa numencladura sient\u00ecfica ddos partzit in duos grupos. Custos dom\u00ecnios evolutivos si den\u00f9menant Bacteria e Archaea.\u200b Sa partzidura si giust\u00ecficat in is difer\u00e8ntzias mannas chi presentant ambos duos grupos a livellu bioch\u00ecmicu e gen\u00e8ticu. Sa pres\u00e8ntzia fitiana de muru de peptidoglicanu impare cun sa cumpositzione sua de lipidos de membrana sunt sa difer\u00e8ntzia printzipale chi presentant cun is Archaea.\nIs bat\u00e8rios sunt is organismos prus abbundantes de su praneta. Sunt ubicuit\u00e0rios, s'agatant in totu is habitat terrestres e acu\u00e0ticos; creschent pro fintzas in is prus estremos comente in sos benas de abbas caentes e \u00e0tzidas, in is refudos radioativos,\u200b in is profundidades tantis de su mare comente de su c\u00f2rgiu de sa terra. Ddoe at fintzas bat\u00e8rios chi resissint a subrab\u00ecvere in is cunditziones estremas de s'isp\u00e0tziu c\u00f2smicu. S'istimat chi si podent agatare tzirca 40 milliones de tz\u00e8llulas bat\u00e8ricas in unu gramu de terra e unu millione de tz\u00e8llulas bat\u00e8ricas in una millilitru de abba durche. In totale, si c\u00e0rculat chi ddoe siant unos 5\u00d71030 bat\u00e8rios in su mundu.\nIs bat\u00e8rios sunt netzess\u00e0rios pro su retzicl\u00e0giu de sos elementos, ca medas passos importantes de is tziclos biogeoqu\u00edmics dipendent dae custas. Pro esempru tocat a tzitare sa fissadura de s'azotu atmosf\u00e8ricu. Nointames, petzi sa metade de is Phyla connotos de bat\u00e8rios tenent isp\u00e8tzies chi si podent cultivare in laborat\u00f2riu,\u200b pro su chi una parte manna (si suponet unu 90%) de sas isp\u00e8tzies de bat\u00e8rios chi esistint, galu non siat istada descrita.\nIn su corpus umanu s'agatant aprossimadamente deghe bortas prus tz\u00e8llulas bat\u00e8ricas chi non tz\u00e8llulas umanas, cun una cantidade manna de bat\u00e8rios in sa pedde e in su tretu digestivu.\u200b Mancari s'efetu protetore de su sistema immunol\u00f2gicu faghet manera chi sa manna majoria de custos bat\u00e8rios siat inofensiva o ben\u00e8fica, carchi bat\u00e8riu pat\u00f2genu podet causare maladias infetivas, incluende c\u00f2llera, difterite, iscarlatina, lepra, s\u00edfilis, tifu, etz. Is maladias bat\u00e8ricas mortales prus comunas sunt is infetziones respirat\u00f2rias, cun una mortalidade petzi pro sa tuberculosi a curtzu de unu millione e mesu de persones in 2018. In totu su mundu s'utilizant antibi\u00f2ticos pro tratare sas infetziones bat\u00e8ricas. Is antibi\u00f2ticos sunt efetivos contra de is bat\u00e8rios sende chi proibint sa formatzione de su muru tzellulare o detenent \u00e0teros protzessos de su tziclu de vida de su bat\u00e8riu. S'usant pero a intensivamente in sa messaria e su pesamentu, mancari in aus\u00e8ntzia de maladias, cosa chi cajonat ca si siat generalizende sa resist\u00e8ntzia de is bat\u00e8rios a sos antibi\u00f2ticos.\nIn s'ind\u00f9stria, is bat\u00e8rios sunt importantes in protzessos comente su tratamentu de abbas de iscartu, in sa produtzione de butirru, casu, aghedu, jogurt, etz., e in sa produtzione de meighinas e de \u00e0teros produtos ch\u00ecmicos.\n\u00c0teros progetos.\n&lt;noinclude&gt;"}
{"id": "21416", "revid": "2404", "url": "https://sc.wikipedia.org/wiki?curid=21416", "title": "Fungi", "text": "Su tr\u00e8mene Fungi (plurale latinu de \"fungus\", in sardu lit. \u00abfungos, ungos\u00bb), fintzas Mycota o mitzetos (dae su gregu \"\u03bc\u03cd\u03ba\u03b7\u03c2\", mykes)\u200b s'usat in biologia pro designare a unu taxon o grupu de organismos eucariotas intre is cales s'agatant is mucores, is framentos e sos organismos produtores de cordolinos. Sunt classificados in unu regnu diferente a su de is prantas, animales e protistas. Si distinghent de is prantas ca sunt eter\u00f2trofos; e de sos animales ca giughent muros tzellulares comente is prantas, cumpostas dae chitina, antimes de tzellulosa. Est su regnu de sa natura prus pr\u00f2ssimu filogen\u00e9ticamente a sos animales (Animalia). Sa si\u00e8ntzia chi istudiat is fungos est denumenada micologia, in ue si impreat su sufissu \"-mycota\" pro is divisiones e \"-mycetes\" pro is classes.\u200b\nMancari custu taxon siat dislindadu bene de su puntu de vista evolutivu, galu si sunt istudiende is relatos filogen\u00e8ticos de is grupos prus pagu connotos, e sa lista issoro de sub-taxones at cambiadu meda cun su tempus. Classificados sient\u00ecficamente dae Linnaeus Prantas, is fungos sunt istados a fatu artziados a su rangu de regnu de Nees in su 1817 e torra dae Whittaker in su 1968. Unos \u00e0teros organismos in istoricamente classificados fungos sunt totora de classificatzione dudosa. Is istudos modernos ant contribuidu a prod\u00f9ere un'ordinamentu sistem\u00e0ticu prus obietivu, basadu subra sa filog\u00e8nesi, chi promitet unu gradu majore de istabilidade. In die de oe, is t\u00e8cnicas de biologia moleculare ant perm\u00ectidu s'istabilimentu de una tassonomia moleculare fundada subra de secu\u00e8ntzias de \u00e0tzidu desossiribonucl\u00e8icu (ADN) e \u00e0tzidu ribonucl\u00e8icu (ARN) chi partzit in su regnu in unu n\u00f9meru determinadu de divisiones.\nIs fungos s'agatant in h\u00e0bitats diversos meda: podent \u00e8ssere pir\u00f2fitos (Pholiota carbon\u00e0ria) o copr\u00f2filos (Psilocybe coprophila). Segundu s'ecologia issoro, si podent classificare in bator grupos: saprofitos, lichenes, micorrizas e parassitos. Is fungos saprofitos podent \u00e8ssere sostratu ispetz\u00ecficos. In sa majoria de is casos, is rapresentantes de custu regnu sunt de mann\u00e0ria mionre; bivent de cost\u00f9mene in terrinos impare a materiales in decumpositzione e comente simbiontes de prantas, animales o \u00e0teros fungos. Cando frut\u00ecficant produint isporoforos carater\u00ecsticos (is cordolinos nde sunt un'esempru). Realizant una digestione esterna de sos alimentos, sumende enzimas, e chi surbint a pustis is mol\u00e8culas is\u00f2lvidas chi resultant de sa digestione. A custa forma de alimentatzione si ddi narat osmotrofia, sa cale est simbigiante a sa de is prantas, per\u00f2, a difer\u00e8ntzia de cussas, is nudrimentos chi pigant sunt org\u00e0nicos. Is fungos sunt is iscumponidores prim\u00e0rios de sa mat\u00e8ria morta de prantas e de animales in medas ecosistemas, e duncas possedent unu rolu ecol\u00f2gicu de importu mannu meda in is tziclos biogeoch\u00ecmicos.\nIs fungos tenent un'importu econ\u00f2micu mannu: is framentos sunt is respons\u00e0biles de sa fermentatzione de sa birra e de su pane, e si dat sa boddidura e su cultivu de cordolinos comente is t\u00f9varas. Dae su 1940 sunt impreadas pro produire industrialmentee antibi\u00f2ticos, gasi comente enzimas (mescamente proteasis). Unas \u00e0teras produint micotossinas, cumpostos bioativos (comente sos alcaloides) chi sunt t\u00f2ssicos pro umanos e \u00e0teros animales. Is maladias mic\u00f2ticas atacant a is umanos, \u00e0teros animales e prantas; in custas \u00f9rtimas, ap\u00f2ntziat sa seguresa alimentare e su rendimentu de is cultivos.\n\u00c0teros progetos.\n&lt;noinclude&gt;"}
{"id": "21417", "revid": "2404", "url": "https://sc.wikipedia.org/wiki?curid=21417", "title": "Animalia", "text": "Su tr\u00e8mene animalia in biologia definit su regnu de organismos eucariotas e multitzellulares de is animales. Sa manna majoria de sos animales consumant mat\u00e8ria org\u00e0nica, respirant oss\u00ecgenu, si movent, si reproduent sessualmente e si formant partende dae un'isfera de tz\u00e8llulas cun un'istampu tzentrale (bl\u00e0stula) durante s'isvilupu embrionale. Si sunt descritas prus de unu millione e mesu de isp\u00e8tzies bias, de chi unu millione tzirca currispondent a babautzos, ma si c\u00e0rculat chi si nd'agatent prus de sete milliones. Medint dae 8,5 \u03bcm fintzas a 33,6 m. Mantenent interatziones cumplessas intre issos e issos e cun is ambientes chi ddos ingh\u00ecriant, in ue formant retzas tr\u00f2ficas cumplessas. Sa si\u00e8ntzia chi istudat is animales est denumenada zoologia.\nSi difer\u00e8ntziant de \u00e0teros grupos eucariotas comente is prantas, is \u00e0ligas e is fungos ca fartant de muru tzellulare. Totu sos animales sunt m\u00f2biles, cun totu chi calicunos petzi ddu sunt in determinados momentos de sa vida. In sa majoria de animales, is embriones passant pro una fase de bl\u00e0stula, una carater\u00ecstica \u00f9nica de os metazous.\nIn su limb\u00e0giu collochiale, est cost\u00f9mene usare su tr\u00e8mene \u00abanimale\u00bb pro si ref\u00e8rrere a totu sos animales francos is umanos, ma si depet t\u00e8nnere in contu ca dae unu puntu de vista sient\u00ecficu s'\u00e8ssere umanu est un'isp\u00e8tzie intre \u00e0teras de su regnu Animalia. Sa c\u00e0usa est chi s'assumet ca is umanos siant is \u00f9nicos animales ratzionales, o dotados de resone.\nCun pagas etzetziones, prus nodidas in is isp\u00f2ngias (phylum Porifera), is animales tenent corpos diferentziados in tessidos separadas. Custos incluent m\u00f9sculos, chi si podent cuntraire pro controllare su movimentu, e unu sistema nervosu, chi imbiat e protzessat signales. Massimamente tenent una c\u00e0mbara digestivu internu puru, cun una o duas aberturas. Is animales cun custu tipu de organizatzione sunt denumenados eumetazous.\nTotu sos animales tenent tz\u00e8llulas eucariotas, inghiriadas dae unu m\u00e0drighe extratzellulare, carater\u00ecstica cumposta de coll\u00e0genu e glicoproteinas el\u00e0sticas. Cust'\u00f9rtima si depet caltzificare pro formare istruturas comente a conch\u00ecgios, ossos e \u00e0tera istruturas ch\u00ecrdinas. Durante s'isvilupu format un'istrutura relativamente fless\u00ecbile pro sa cale is tz\u00e8llulas si podent m\u00f2vere e torrare a s'organizare, permitende istruturas prus cumplessas. Custu cuntrastat cun \u00e0teros organismos multitzellulares comente is prantas e is fungos, is tz\u00e8llulas de is cales abarrant firmas mediante muros tzellulares, chi isvilupant un'acr\u00e8schimentu progressivu.\n\u00c0teros progetos.\n&lt;noinclude&gt;"}
{"id": "21418", "revid": "12712", "url": "https://sc.wikipedia.org/wiki?curid=21418", "title": "Mess\u00e0giu", "text": "Su mess\u00e0giu, in su sentidu generali, est su p\u00ecngiu de sa comunicatzioni. Est definiu comenti s'informatzioni chi su trasmitidori imbiat a s'arricidori a traessu de unu \"canali de comunicatzioni\" o \"m\u00e8diu de comunicatzioni\" (po esempru, su fueddu o sa scritura). \nIn Inform\u00e0tica.\nDdoi at duus sentidus printzipalis de su fueddu \"mess\u00e0giu\" in inform\u00e0tica: mess\u00e0giu intra impitadoris umanus de sistemas inform\u00e0ticus chi funt cunsinnaus de cussus sistemas etotu, e mess\u00e0gius passaus intra programas o cumponentis de unu s\u00ecngulu programa, po is punnas insoru. \nProblemas de seguridadi.\nSendi chi is elaboradoris funt automatizaus e non bolint interatzioni umana po unas cantu tareas, ddoi funt pensamentus medas po sa seguridadi e sa privatesa in setoris de s'ind\u00f9stria inform\u00e0tica po cantu pertocat is mess\u00e0gius. Est acunt\u00e8ssiu bortas medas chi is aplicatzionis de messageria istant\u00e0nea ant arriscau s'atacu de \"spyware\". Custus pensamentus no funt limitaus a is telefoneddus, elaboradoris o aparatus pretzisus, ma pertocant fintzas is visoris montaus me is veturas, chi oindii funt sofisticaus che is \"telefoneddus inteligentis\" e podint tenni vulnerabilidadis a atacus inform\u00e0ticus o essi una distratzioni de sa condutzioni de sa m\u00e0china."}
{"id": "21419", "revid": "12712", "url": "https://sc.wikipedia.org/wiki?curid=21419", "title": "Messageria istant\u00e0nea", "text": "Sa messageria istant\u00e0nea est unu sistema chi permitit de cuncambiai mess\u00e0gius intra duas o prus personas in tempus reali, impreendi un'arretza de comunicatzioni, comenti Internet.\nCustus serv\u00ectzius ant eredau c\u00e0ncua idea de su sistema de cunversatzioni IRC, b\u00e8ciu ma impreau ancora oindii. Permitint de imbiai e arrici mess\u00e0gius de \u00e0terus impitadoris impreendi su pr\u00f2piu programa o programas diferentis chi p\u00f2ngiant in \u00f2pera su pr\u00f2piu protocollu de comunicatzioni.\nIs serv\u00ectzius a disponimentu oi permitint de imbiai documentus e arch\u00ecvius, cuntatus de \u00e0terus impitadoris, m\u00e0ginis, \u00e0udiu e v\u00ecdeu. Amitint sa creatzioni de grupus, sa possibilidadi de imbiai mess\u00e0gius codificaus po ammanniai sa seguridadi e de fai tzerriadas de boxi e v\u00ecdeu, fintzas in grupu.\nSt\u00f2ria.\nUna primu forma de messageria istant\u00e0nea est st\u00e8tia ativada in su sistema PLATO impreau in s'incumintzu de is annus 1970. Prus tardu, su sistema \"talk\" de UNIX est st\u00e8tiu impreau meda de inginneris e acad\u00e8micus me is annus 70-80 po comunicai a traessu de Internet. ICQ, a disponimentu de su 1996, est st\u00e8tiu su primu sistema de messageria po elaboradoris cun sistema operativu diferenti de UNIX. A pustis de s'aparitzioni sua, funt n\u00e0scius unu n\u00f9meru mannu de aplicatzionis. Intra is prus famaus, s'arregordant Windows Messenger e Google Talk.\nIn s'annu 2013, s'impreu de messageria istant\u00e0nea est de su 83%, segundu su st\u00f9diu de udi\u00e8ntzia de Internet realizau de s'Associaci\u00f3 per a la Investigaci\u00f3 de Mitjans de comunicaci\u00f3 (AIMC). In c\u00e0mbiu sa posta eletr\u00f2nica, segundu s'AIMC, no est mai st\u00e8tia impreada aici pagu (70%) de su 1997, candu s'impreu fiat de su 69%.\nComenti po is primus serv\u00ectzius de messageria, oindii puru custus funt impreaus fintzas in su traballu po sa comunicatzioni intra collegas.\nFuntzionamentu.\nSu funtzionamentu est simpri meda: ddoi at una lista de cuntatus (comenti in una lista de n\u00f9merus de telefonu), de s\u00f2litu cun su \"stadu\" de donniunu de issus (in l\u00ecnia, inativu, ocupau, etc) e sceberendi-ndi unu si podit aberri una ventanedda (o un'\u00e0tera schermada me is telefoneddus) innui cuncambiai mess\u00e0gius cun s'\u00e0tera persona.\nBantaxus e problemas.\nIs bantaxus prus crarus funt sa lestresa e sa facilidadi de impreu.\nSendi chi custa forma de comunicatzioni est impreada meda, perou, est s'obietivu de atacus inform\u00e0ticus, cun sa punna de furai datus personalis, de pagamentu o aziendalis o de ingannai s'impitadori faendi-ddi installai programas malus."}
{"id": "21420", "revid": "2404", "url": "https://sc.wikipedia.org/wiki?curid=21420", "title": "Plantae", "text": "Su tr\u00e8mene Plantae (dae su latinu: \"plantae\", \"prantas\") inditat in biologia su regnu de is prantas, chi benint a is \u00e8sseres bios chi pro s'imprus produent s'energia cosa issoro cun sa fotos\u00ecntesi, chentza de capatzidade locomotora e cun is muros tzellulares cumpostos mescamente de tzellulosa.\u200b Costituint in s'imparis unu grupu monofilu eucariota cunformadu de is prantas terrestres e de sas \u00e0ligas chi relatadas cun issas; sende gasi, non b'at un'acordu intre sos autores subra is l\u00e0canas giustas de custu regnu. Su brancu de sa biologia chi istudat is prantas est sa bot\u00e0nica, fintzas connota comente \"fitolog\u00eda\".\nIn sentidu istrintu is prantas terrestres, sunt is organismos eucariotas multicellulars fotosint\u00e8ticos, chi colant dae is primas \u00e0ligas birdes chi sunt res\u00e8ssidas a colonizare sa superf\u00ectzie de sa Terra. In sentidu prus ampru, si faghet relatu a totu is \u00e8sseres bios de calada dae is Primoplantae, chi benint a \u00e8ssere is primos organismos eucariotas fotosint\u00e8ticos pro achirimentu de is primos cloroplastos.\nIscurfent s'energia dae sa lughe de su Sole, chi acabiddant a traessu de sa clorofilla presente in is cloroplastos, e cun issa realizant sa fotos\u00ecntesi, mediante sa cale cunvertint sust\u00e0ntzias inorg\u00e0nicas simpres in mat\u00e8ria org\u00e0nica cumplessa. Comente a resurtadu de sa fotos\u00ecntesi bogant a foras oss\u00ecgenu (mancari, paris a sos animales, nde tenent abbis\u00f2ngiu pro respirare). Esplorant fintzas s'ambiente chi ddas ingh\u00ecriat (mescamente a traessu de is raighinas) pro surbire \u00e0teros nudiementos essentziales usados pro fraigare, partende dae is produtos de sa fotos\u00ecntesi, \u00e0teras mol\u00e8culas de chi tenent abbis\u00f2ngiu pro subrab\u00ecvere.\u200b\nIs prantas possedent retroga deing\u00e8nneros determinada dae unu tziclu de vida aplodiplonte (s'\u00f2vulu e s'anterozoide s'isvilupant asessualmente fintzas a si f\u00e0ghere multicellulares, mancari in medas prantas sunt minores e sunt mascarados dae istruturas de s'ist\u00e0diu diplonte). In generale is prantas terrestres gosi comente normalmente ddas reconnoschimus, sunt s'ist\u00e0diu diplonte de su tziclu de vida issoro. In s'ist\u00e0diu diplonte is prantas podent portare \u00f2rganos comente pro esempru, sa raighina, su truncu e is f\u00f2gias (o istruturas simbigiantes), e in carchi grupu, frores e frutos.\u200b\nS'import\u00e0ntzia chi possedent is prantas pro is umanos est indiscut\u00ecbile. Chene issas is animales in generale non diant p\u00f2dere b\u00ecvere, sende chi is prantas ant leadu parte a sa cumpositzione de is gasos presentes in s'atmosfera de sa Terra e in is ecosistemas, e sunt sa fonte prim\u00e0rgia de alimentu pro sos organismos eter\u00f2trofos.\n\u00c0teros progetos.\n&lt;noinclude&gt;"}
{"id": "21421", "revid": "2404", "url": "https://sc.wikipedia.org/wiki?curid=21421", "title": "Tumba de Kuru\u0161", "text": "Sa Tumba de Kuru\u0161 (persianu: \u0622\u0631\u0627\u0645\u06af\u0627\u0647 \u06a9\u0648\u0631\u0648\u0634 \u0628\u0632\u0631\u06af\u200e, trasliteradu in car\u00e0teres latinos: \"\u0101r\u0101mg\u0101h-e kurosh-e bozorg\") est su logu de p\u00e0sidu de Kuru\u0161 su Mannu, su fundadore de s'antigu Imp\u00e8riu Achem\u00e8nide. Su mausoleu est postu in Pasargadae, unu situ archeol\u00f2gicu in sa Prov\u00ecntzia de Fars in Ir\u00e0n.\nFiat identificadu pro sa prima borta pro \u00e8ssere sa tumba de Kuru\u0161 in tempos modernos dae James Justinian Morier, chi aiat cunfrontadu su monumentu cun su descritu in is iscrituras de s'ist\u00f2ricu gregu Arrianos de Nicom\u00e8dia.\nSu mausoleu est un'esempru ist\u00f2ricu significativu de ingegneria antis\u00ecsmica essende s'istrutura a isulatzione s\u00ecsmica prus antiga de su mundu, permitende\u00b7ddi resist\u00e8ntzia manna contra de su riscu s\u00ecsmicu. Est unu de is patrim\u00f2nios culturales iranianos prus de imp\u00f2rtu."}
{"id": "21422", "revid": "2404", "url": "https://sc.wikipedia.org/wiki?curid=21422", "title": "Tumba de Tziru", "text": ""}
{"id": "21423", "revid": "2404", "url": "https://sc.wikipedia.org/wiki?curid=21423", "title": "Prantas", "text": ""}
{"id": "21424", "revid": "2404", "url": "https://sc.wikipedia.org/wiki?curid=21424", "title": "Animales", "text": ""}
{"id": "21425", "revid": "2404", "url": "https://sc.wikipedia.org/wiki?curid=21425", "title": "Fungos", "text": ""}
{"id": "21426", "revid": "2404", "url": "https://sc.wikipedia.org/wiki?curid=21426", "title": "Bat\u00e8rios", "text": ""}
{"id": "21427", "revid": "7227", "url": "https://sc.wikipedia.org/wiki?curid=21427", "title": "Tunniu", "text": ""}
{"id": "21428", "revid": "2404", "url": "https://sc.wikipedia.org/wiki?curid=21428", "title": "The Office (s\u00e8rie 2005)", "text": "The Office est una s\u00e8rie televisiva istadunidensa criada dae Ricky Gervais. Si tratat de su remake americanu de s'om\u00f2nima s\u00e8rie cult brit\u00e0nnica, ideada e iscrita dae Ricky Gervais e Stephen Merchant e trasm\u00ectida dae su 2001 a su 2013.\nSa s\u00e8rie, prod\u00f9ida dae sa Deedle-Deas Productions e de sa Reveille Productions in ass\u00f2tziu cun sa NBC, est andada in deretu in sa NBC dae su 24 martzu 2005 a su 16 maju 2013, pro unu totale de noe istajones e 201 epis\u00f2dios.\nParis a sa contraparte brit\u00e0nnica, The Office est istadu girada in una cunfiguratzione a c\u00e0mara s\u00ecngula \u2013 chentza de p\u00f9blicu in ist\u00f9diu o is risos registrados \u2013 pro dare s'idea de unu document\u00e0riu berideru.\nSa prima istajone de The Office fiat retzida cun cr\u00ecticas ammisturadas, ma is bator istajones a sighire aiant retzidu alabantzas medas dae is cr\u00ecticos de televisione, fintzas a \u00e8ssere postas in is listas de s\u00e8ries de televisione racumandadas dae cr\u00ecticos v\u00e0rios. SI fiat duncas agiudicada pr\u00e8mios v\u00e0rios, intre is cales unu Peabody Award in su 2006, duos Screen Actors Guild Award, unu Golden Globe pro sa performance de Steve Carell e chimbe Primetime Emmy Awards, incl\u00f9idu un'in su 2006 pro sa m\u00e8gius s\u00e8rie comedy."}
{"id": "21429", "revid": "2404", "url": "https://sc.wikipedia.org/wiki?curid=21429", "title": "Protista", "text": "Protista cumprendet a s'imparis de organismos eucariotas (est a n\u00e0rrere, is tz\u00e8llulas chi cuntenent unu n\u00f9cleu tzellulare), chi non sunt animales, prantas o fungos.\u200b In sa classificatzione sient\u00ecfica de sos \u00e8sseres bios is protistos sunt assignados a su Regnu \"Protista\" (o Protoctista) chi est unu taxon onnicumprensivu, in disusu progressivu. Si tratat de unu grupu parafil\u00e8ticu pro su fatu chi non cuntenet a totu is calados dae s'antepassadu comunu, est a n\u00e0rrere, chi escluet a animales, prantas e fungos, chi fiant colados dae grupos de protistas diferentes.\nIn is protistos s'agatant rapresentantes tantis unitzellulares comente pluritzellulares, aut\u00f2trofos, eter\u00f2trofos e mics\u00f2trofos, fag\u00f2trofos comente fintzas osm\u00f2trofos, intre medas \u00e0teras carater\u00ecsticas. Pro custu, sa tend\u00e8ntzia atuale est de torrare a classificare a sos organismos chi cunformaiant su regnu Protista in su regnu Chromista e su regnu Protozoa segundu is postulados de Thomas Cavalier-Smith, faghende chi sa tassonomia reflesset in m\u00e8gius mesura sa filog\u00e8nesi de custos grupos.\n\u00c0teros progetos.\n&lt;noinclude&gt;"}
{"id": "21430", "revid": "2404", "url": "https://sc.wikipedia.org/wiki?curid=21430", "title": "Prokaryota", "text": "Cun procariota o procariote (taxon Prokaryota) s'inditat su dom\u00ecniu chi incluet is microorganismos costituidos dae tz\u00e8llulas procariotas, est a n\u00e0rrere, tz\u00e8llulas chi presentant un'ADN disp\u00e8rdidu in su tzitoplasma, sende chi non portant n\u00f9cleu tzellulare. Su t\u00e8rmine derivat de su gregu: \"\u03c0\u03c1\u03cc-\"(pro-), \"in antis de\" + \"\u03ba\u03ac\u03c1\u03c5\u03bf\u03bd\" (carion), \"nou\" o \"m\u00e8ndula\", in relatu cun sa farta de su n\u00f9cleu tzellulare.\u200b Su dom\u00ecniu est costituidu issu etotu dae duos regnos dislindados: Archaea e Bacteria.\nIs procariotas o organismos procariotas ant retzidu den\u00f9menatziones v\u00e0rias comente Bat\u00e8riu, Monera e Schizophyta, segunde de sos autores e de is sistemas de classificatzione. \u00c0teros tr\u00e8menes usados sunt istados \"Mychota\", \"Protophyta\" e \"Procaryotae\". \nIs procariotas sunt unitzellulares, francu carchi casu comente is Mixococcales, intre is cales unos cantos tenent tapas multitzellulares in su tziclu de vida. In \u00e0teros casos formant col\u00f2nias mannas, comente in is Cyanobacteria. Is procariotas si caraterizant pro non presentare n\u00f9cleu tzellulare, mitoc\u00f2ndrios ne \u00e0teros org\u00e0nulos. Sa sutapartzidura de sa tzellula est fitiana in su mundu procariota in forma de cumpartimentos, unos delimitados dae proteinas e \u00e0teros delimitados dae lipidos. Sunt microorganismos chi possedent unu solu cromosoma denumenadu nucleoide, sa riprodutzione est asessuale peri fissione bin\u00e0ria, tenent una bariedade manna de metabolismes e b'ant isp\u00e8tzies adatadas a totu casta de ambientes, fintzas is prus estremos. Si c\u00e0rculat chi s'agatent unos 5\u00d71030 procariotas in su mundu.\n\u00c0teros progetos.\n&lt;noinclude&gt;"}
{"id": "21431", "revid": "2404", "url": "https://sc.wikipedia.org/wiki?curid=21431", "title": "Procariota", "text": ""}
{"id": "21432", "revid": "2404", "url": "https://sc.wikipedia.org/wiki?curid=21432", "title": "Procariote", "text": ""}
{"id": "21433", "revid": "2404", "url": "https://sc.wikipedia.org/wiki?curid=21433", "title": "Archaea", "text": "Archaea o archeas o archeobat\u00e8rios (dae su gregu \u03b1\u03c1\u03c7\u03b1\u03af\u03b1, \u00abantigos\u00bb) est in biologia unu grupu mannu de microorganismos procariotas unitzellulares chi, paris a is bat\u00e8rios, non presentant n\u00f9cleu ne org\u00e0nulos membranosos internos, ma sunt in sust\u00e0ntzia diferentes de custas, a puntu de costituire unu regnu pro sese.\nIn su passadu fiant istados agrupados in su regnu Monera, e cando fiant istados identificados in su 1977, aiant retzidu su n\u00f9mene de archeobat\u00e8rios (regnu Archaebacteria), ma custa classificatzione giai non s'utilizat prus.\u200b In realidade, is Archaea tenent un'ist\u00f2ria evolutiva indipendente e mustrant difer\u00e8ntzias bioch\u00ecmicas e gen\u00e8ticas medas cun is \u00e0teras formas de vida, pro custu sunt classificadas in unu dom\u00ecniu separadu a intro de su sistema de tres dom\u00ecnios: Archaea, Bact\u00e8ria e Eukarya.\nIs Archaea sunt unu dom\u00ecniu (e fintzas unu regnu)\u200b chi si partzit in pl\u00f9rimos phyla. Is grupos Crenarchaeota e Euryarchaeota sunt is prus istudados. Sa classificatzione de sos Archaea galu est dif\u00ectzile, ca sa manna majoria no est istada istudiada mai in laborat\u00f2riu e sunt isceti istados rilevados mediante an\u00e0lisi de sos \u00e0tzidos nucl\u00e8icos in mustras pigadas dae ambientes v\u00e0rios.\nArcheas e bat\u00e8rios sunt bastante simigiantes in mann\u00e0ria e forma, mancari unos cantos archeas tenent formas inusuales meda, comente is tz\u00e8llulas apranadas e cuadradas de Haloquadratum walsbyi.\u200b Mancari custa simigi\u00e0ntzia visuale cun is bat\u00e8rios,is archeas portant genes e bias metab\u00f2licas diferentes chi sunt prus pr\u00f2ssimas a is de sos eucariotas, mescamente in is enzimas implicados in sa trascritzione e sa tradutzione. \u00c0teros aspetos de sa bioch\u00ecmica de is archeas sunt \u00f9nicos, comente sos \u00e8teres lip\u00ecdicos de is membranas tzellulares. Is archeas isfrutant una bariedade de risursas majores meda chi non is eucariotas, dae cumpostos org\u00e0nicos comunos comente is tz\u00f9caros, fintzas a s'impreu de ammon\u00ecaca,\u200b jones de metallos o finamentas idr\u00f2genu a nudrimentos. Is archeas tolerantes a su sale (is Haloarchaea) usant sa lughe solare a mitza de energia, e \u00e0teras isp\u00e8tzies de \u00e0rcheas fissant su carb\u00f2niu;\u200b pro s'\u00e0tera banda a difer\u00e8ntzia de is prantas e is Cyanobacteriae, non si connoschet isp\u00e8tzie peruna dearchaea chi siat capatza de ambas duas cosas. Is archeas si reproduent asessualmente e si dividint pro fissione bin\u00e0ria,\u200b frammentatzione o brotadura; a difer\u00e8ntzia de is bat\u00e8rios e de sos eucariotas, non si connoschet isp\u00e8tzie peruna de archeas chi formet isporas.\u200b\nA prim\u00ectziu, is archeas fiant cunsideradas totus metan\u00f2genas o extrem\u00f2filos chi biviant in ambientes nemigos comente abbas termales e lagos salidos, ma in die de oe s'ischit chi sunt presentes in is prus h\u00e0bitats diversos, comente su terrinu, otz\u00e8anos, paules e fintzas in su colon umanu. Is archeas sunt susetotus numerosas in is otz\u00e8anos, e is chi faghent parte de su plancton diant p\u00f2dere \u00e8ssere unu de is grupos de organismos prus abbundantes de su praneta. In die de oe si cuns\u00ecderant una parte importante de sa vida in sa Terra e diant p\u00f2dere leare unu rolu importante tantis in su tziclu de su carb\u00f2niu comente in su tziclu de s'azotu. Non si connoschent esempros craros de archeas pat\u00f2genos o parassitos, ma sunt in generale mutualistas o cummensales. Nde sunt esempros is archeas metan\u00e0genas chi bivent in s'isteninigu de sos umanos e de is rumigadores, in ue sunt presentes in cantidades mannas e contribuint a digerire s'alimentu. Is archeas tenent importu in sa tecnologia. B'ant metan\u00f2genos chi sunt usados pro produire biogasu e comente parte de su protzessu de depuratzione de abbas, e sos enzimas de sos archeas extrem\u00f2filos sunt capatzos de aguantare a temperaduras artas e solventes org\u00e0nicos, sunt duncas usados in biotecnologia.\n\u00c0teros progetos.\n&lt;noinclude&gt;"}
{"id": "21434", "revid": "2404", "url": "https://sc.wikipedia.org/wiki?curid=21434", "title": "Archea", "text": ""}
{"id": "21435", "revid": "2404", "url": "https://sc.wikipedia.org/wiki?curid=21435", "title": "Archeobat\u00e8riu", "text": ""}
{"id": "21436", "revid": "12712", "url": "https://sc.wikipedia.org/wiki?curid=21436", "title": "Fantasientzia", "text": ""}
{"id": "21439", "revid": "2404", "url": "https://sc.wikipedia.org/wiki?curid=21439", "title": "Eukaryota", "text": "Eukaryota o Eukarya (faeddos cun etimologia dae su gregu: \"\u03b5\u1f56\" eu \u2014\u2018bonu\u2019, \u2018bene\u2019, 'beru'\u2014 e \"\u03ba\u03ac\u03c1\u03c5\u03bf\u03bd\" karyon \u2014\u2018nughe\u2019, \u2018n\u00f9cleu\u2019) in biologia inditat su dom\u00ecniu chi incluet is organismos formados dae tz\u00e8llulas cun n\u00f9cleu berideru. Si ddi podet fintzas n\u00e0rrere eucariote o eucariota.\u200b Is eucariotas sunt oe in die fatu\u00b7fatu tentos in cunsideru comente essidos a pitzu dae su regnu de is Archaea o comente ghermanu de is cultivadu archaeas Asgardarchaeota. Rapresentant una minoria minima de su n\u00f9meru de organismos; nointames pro more de sa medida generlamente manna, sa biomassa globale colletiva chi rapresentant est calculada \u00e8ssere paris a sa de is Prokaryota. Is eucariotas sunt bessidos a pitzu unos 2.1\u20131.6 milliardos de annos faghet, durante s'eone Proterozoicu, fortzis comente fag\u00f2tropos flagellados.\nIs tz\u00e8llulas Eucariotas t\u00ecpicamente cuntenent org\u00e0nulos comente is mitoc\u00f2ndrios e s'aparatu de Golgi; in is prantas e in is \u00e0ligas si podent agatare is cloroplastos. Is tz\u00e8llulas procariotas podent cunt\u00e8nnere org\u00e0nulos primitivos. Is eucariotas podent \u00e8ssere siat unitzellulares o pluritzellulares, e incluet tipos medas de tz\u00e8llulas chi formant classes diferentes de tessidos; is procariotes sunt imbetzes t\u00ecpicamente unitzellulare. Animales, prantas, e fungi sunt su sa majoria eucariotas; \u00e0teros eucariotas sunt a bortas denumenados protistas.\nIs eucariotas si podent reprod\u00f9ere tantis in manera asessuale a traessu de sa mitosi e sessualmente a traessu de sa meiosi e fusione de is gametes. In sa mitosi, una tz\u00e8llula si dividit pro produire duas tz\u00e8llulas geneticamente id\u00e8nticas. In sa meiosi, sa r\u00e8plica de ADN est sighida dae duas partziduras ulteriores de sa tz\u00e8llula pro produire bator tz\u00e8llulas f\u00ecgias aploides. Custos benint a \u00e8ssere tz\u00e8llulas de sessuales o gametes. Cada gamete portat isceti una filera de cromosomas, cadaunu unu misturu \u00f9nicu de sa pariga de cromosomas parentales chi ddi currespondent, sende chi est su resurtadu de sa recumbinatzione g\u00e8nica chi acontesset cun meiosi.\n\u00c0teros progetos.\n&lt;noinclude&gt;"}
{"id": "21440", "revid": "2404", "url": "https://sc.wikipedia.org/wiki?curid=21440", "title": "Eukarya", "text": ""}
{"id": "21441", "revid": "2404", "url": "https://sc.wikipedia.org/wiki?curid=21441", "title": "Eucariote", "text": ""}
{"id": "21442", "revid": "2404", "url": "https://sc.wikipedia.org/wiki?curid=21442", "title": "Eucariota", "text": ""}
{"id": "21443", "revid": "2404", "url": "https://sc.wikipedia.org/wiki?curid=21443", "title": "Chromista", "text": "Chromista inditat in biologia unu grupu de organismos eucariotas chi de ac\u00f2rdiu cun is postulados de Cavalier-Smith diat costituire unu regnu pro sese. S'usat in carchi sistema de classificatzione, comente pro esempru su Sistema de su Cat\u00e0logu de sa Vida.\u200b Su grupu incluet a sas \u00e0ligas cromofitas, est a n\u00e0rrere, sa manna majoria de sas \u00e0ligas is cloroplastos de is cales cuntenent clorofillas \"a\" e \"c\", is cales sunt inghiriados dae bator membranas e si cuns\u00ecderat chi siant istados achiridos dae un'\u00e0liga ruja. Annotamala, carchi grupu possedent clorofillas \"a\" e \"b\" chi si suponet chi benint dae un'\u00e0liga birde. S'incluent duncas grupos diversos sena cloroplastos relatzionados in manera intima cun is \u00e0teros giai ammentuados. Intre sas \u00e0ligas de su primu tipu s'agatant is unitzellulares Diatomeae, Dinoflagellata, Chrysophyceae, Haptophyta e Cryptophyceae, e is pluricellulares Phaeophyceae; \u00e0ligas de su segundu tipu sunt sas Chlorarachniophyceae, e intre is grupos eter\u00f2trofos si distinghent Ciliophora, Foraminifera, Radiolaria, Heliozoa e is parassitos Oomycota e Apicomplexa.\nIstoricamente, medas cromistas fiant cunsiderados prantas pro more de is muros tzellulares cun tzellulosa, capatzidade fotosint\u00e8tica e, in carchi casu, pro s'assim\u00ecgiu morfol\u00f2gicu a is prantas terrestres. Unos \u00e0teros comente Apicomplexa e Ciliophora fiant cunsiderados protozoos e afines, unos \u00e0teros comente sos Oomycota si cunsideraiant fungos. Mancari grupos v\u00e0rios non tenent o ant p\u00e8rdidu s'abilidade de sintetizare, pro sa majoria sunt aut\u00f2trofos. Is cromistas fotosint\u00e8ticos tenent in generale clorofillas \"a\" e \"c\", aici comente medas \u00e0teros pigmentos additzionales. Etzetzione sunt is \u00e0ligas Chlorarachniophyceae chi presentant clorofillas \"a\" e \"b\".\nChromista, a su contr\u00e0riu de \u00e0teros grupos cun rapresentantes multicellulares, non tenet medas carater\u00ecsticas morfol\u00f2gicas comunas. Cada sutagrupu importante tenet tzertas carater\u00ecsticas \u00f9nicas, incluende sos alv\u00e8olos de Alveolata, s'aptonema de Haptophyta, s'ejectosoma de Cryptophyta e is duos fragellos diferentes de Heterokontophyta. Sende gasi, niuna de custas carater\u00ecsticas est presente in totu is grupos.\n\u00c0teros progetos.\n&lt;noinclude&gt;"}
{"id": "21444", "revid": "2404", "url": "https://sc.wikipedia.org/wiki?curid=21444", "title": "Protozoa", "text": "Protozoa o protozou est unu tr\u00e8mene usadu in biologia pro inditare unu grupu de eucariotas unitzellulares, chi si nudriant de mat\u00e8ria org\u00e0nica comente \u00e0teros microorganismos o tessidos o rastas org\u00e0nicas. Istoricamente is protozoos sunt istados cunsiderados \"animales unitzellulares\", ca fatu\u00b7fatu possedent condutas simigiantes a sas de sos animales, comente motilidade e apresadura, e farta unu muru tzellulare, t\u00ecpicu de is prantas e medas \u00e0ligas.\nCando fiant presentados pro sa prima borta dae Georg Goldfu\u00df in su 1818, is Protozoos fiant postos in una classe classe a parte a intro de is animales, cun sa par\u00e0ula 'protozoos' significhende \"primos animales\". In is classificatziones prus a tardu fiant artziados a una bariedade de grados prus artos, incluende phyla, suta-regnos e regnos, e a bortas incl\u00f9idos in intro de is Protistas. S'acostiamentu de classificare is protozoos in intro de su cuntestu de Animalia fiat comunu in is s\u00e8culu XIX e galu a prim\u00ectziu de su XX, mancari no universale. A partire de is annos 1970, s'est cost\u00f9mene de rech\u00e8rrere chi totu is taxon esserent monofil\u00e8ticos (derivados dae un'antepassadu comunu chi diat \u00e8ssere cunsideraduprotozou), e olofil\u00e8ticos (cuntenende totu de su colad\u00f2rgiu connotu dae cuss'antepassadu comunu). Su taxon 'Protozoos' no intretzat in custos istandards, e sa cost\u00f9mene de agrupare is protozoos cun is animales, e de ddos cunsiderare gasi relatados a curtzu cun custos, no est duncas giustific\u00e0bilee. Su tr\u00e8mene sighet a \u00e8ssere usadu in manera informale pro descr\u00ecere protistas unitzellulares (chi beneint a \u00e8ssere, eucariotas chi no sunt animales, prantas, nen fungi) chi si nudrint peri eterotrofia. Esempru de protozoos sunt Amoeba, Paramecium, Euglena e Trypanosoma.\nCun totu chi b'apat cuss\u00e8ntzia ca su cuntzetu tasson\u00f2micu traditzionale de \"Protozoos' no intretzat cun is istandads tasson\u00f2micos cuntempor\u00e0neos, unos cantos autores sighent a usare su n\u00f9mene, mentras aplichende\u00b7ddu a pro \u00e0teros rastas de organismos. In una s\u00e8rie de classificatziones segundu Thomas Cavalier-Smith e collaboradores de su 1981, su taxon Protozoa fiat aplicadu a unu grupu istrintu de organismos, e fiat classificadu regnu. Un'ischema presentadu dae Ruggiero et al. in su 2015, ponet oto phyla ne relatados a curtzu in su regnu de is Protozoos: Euglenozoa, Amoebozoa, Metamonada, Choanozoa \"sensu\" Cavalier-Smith , Loukozoa, Percolozoa, Microsporidia e Sulcozoa. Est de marcare ca custu acostiamnetu escluet grupos diversos e importantes de organismos segundu sa traditzione pertenentes a is protozoos, incluende Ciliophora, Dinoflagellata, Foraminifera, e is parassitos Apicomplexa, su cale fiat istadu localizadu in \u00e0teros grupos comente Alveolata e Stramenopiles, suta su polifil\u00e8ticu Chromista. Is Protozoos in custu ischema non format unu grupu monof\u00e8ticu e olofl\u00e8ticu (clade), prusaprestu unu grupu parafil\u00e8ticu.\n\u00c0teros progetos.\n&lt;noinclude&gt;"}
{"id": "21445", "revid": "2404", "url": "https://sc.wikipedia.org/wiki?curid=21445", "title": "SARS-CoV-2", "text": "Su coronavirus de tipu 2 causadore de sa s\u00ecndrome respirat\u00f2ria aguda severa,\u200b incurtzadu SARS-CoV-2 (dae s'inglesu \"severe acute respiratory syndrome coronavirus 2\")\u200b\u200b est unu tipu de coronavirus chi c\u00e0usat sa maladia de coronavirus de 2019, s'isparghinadura mundiale de sa cale at provocadu sa pand\u00e8mia de COVID-19. A prim\u00ectziu fiat istadu denumenadu 2019-nCoV (in inglesu, \"2019-novel coronavirus\", \u2018coronavirus nou de 2019\u2019) e aici puru, a s'ocasione, HCoV-19 (in inglesu, \"human coronavirus 2019\").\u200bEst istadu iscobertu e isuladu sa prima borta in Wuhan, Tzina. Si creet chi t\u00e8ngiat un'or\u00ecgine zoon\u00f2tica, est a n\u00e0rrere, chi si siat trasm\u00ectidu dae un'ospedadore animale a un'umanu.\u200b\nEst unu clade in intro de sa fam\u00eclia de is Coronaviridae, g\u00e8nere Betacoronavirus, subg\u00e8nere Sarbecovirus, isp\u00e8tzie virus SARS \u200b(virus relatzionadu cun sa s\u00ecndrome respirat\u00f2ria aguda severa o grae).\u200b\nSu genoma de su virus est formadu dae una cadena sola de ARN, e si class\u00ecficat comente unu virus ARN monocaten\u00e0riu positivu. Sa secu\u00e8ntzia g\u00e8nica sua est istada isulada partende dae una mustra otenta dae unu mal\u00e0idu f\u00e8rridu dae purmonite in sa tzitade tzinesa de Wuhan, mancari sa farta de isperimentatzione de controllu d\u00f2piu tzurpu in sa t\u00e8cnica de secuentziatzione publicada podet p\u00f2nnere in cuntierra sa valididade sient\u00ecfica de sa t\u00e8cnica.\u200b Est istadu isuladu sa prima borta su 12 de santandria de su 2019. Su cont\u00e0giu dae una persone a un'\u00e0tera acontesset mediante gutas de salia em\u00ectidas a traessu de su t\u00f9ssiu e is ist\u00f9rridos o espirende (bie microgutas de Fl\u00fcgge).\u200b Podet provocare maladia respirat\u00f2ria aguda e purmonite grae in is \u00e8sseres umanos. \u200b\nIn su mese de nadale de 2020 est comintzada una campagna de vatzinatzione cun is primos vatzinos aprovados.\u200b"}
{"id": "21446", "revid": "7227", "url": "https://sc.wikipedia.org/wiki?curid=21446", "title": "Pierre Sanfourche-Laporte", "text": "Pierre Sanfourche-Laporte (Sarlat, 24 martzu 1774 \u2013 Belleville, 30 l\u00e0mpadas 1856) est istadu unu giurista, avocadu e iscritore frantzesu."}
{"id": "21447", "revid": "7227", "url": "https://sc.wikipedia.org/wiki?curid=21447", "title": "Sarlat-la-Can\u00e9da", "text": "Sarlat-la-Can\u00e9da est una tzitade de su sud-ovest de sa Frantza, cabu-de-logu de s'ex regione de s'Achit\u00e0nia e de sa regione istituida a pustis de sa Noa Achit\u00e0nia ."}
{"id": "21448", "revid": "7227", "url": "https://sc.wikipedia.org/wiki?curid=21448", "title": "Coordinatas geogr\u00e0ficas", "text": ""}
{"id": "21449", "revid": "2404", "url": "https://sc.wikipedia.org/wiki?curid=21449", "title": "Classificatzione de Baltimore", "text": "Sa classificatzione de Baltimore est una classificatzione de is virus elaborada dae su bi\u00f2logu istadunidense David Baltimore. In custu sistema de classificatzione is virus sunt atropados in grupos dipendende de sa casta de genoma (ADN, ARN, monocaten\u00e0riu o bicaten\u00e0riu) e in su m\u00e8todu suo de replicatzione. Classificare is virus segundu su genoma suo \u00ecmplicat chi is chi s'agatant incuadrados in sa matessi categoria s'ant a cumportare in sust\u00e0ntzia a sa matessi manera, cosa chi faghet is chircas prus discansosas.\nIn die de oe custa classificatzione cunvivet e si cumplementat cun sa classificatzione de su Comitadu Internatzionale de Tassonomia de is Virus (ICTV). Nointames, a difer\u00e8ntzia de sa classificatzione de s'ICTV chi \u00f2rdinat is virus de manera monofil\u00e8tica, sa classificatzione de Baltimore est polifil\u00e8tica ca is genomas de is grupos diferentes de virus ant isvilupadu de manera cunvergente, cun totu ca is virus apant tentu or\u00ecgines indipendentes.\nClassificatzione.\nCustu tipu di classificatzione permitet, francu su seberu de su virus pro is carater\u00ecsticas gen\u00e8ticas pr\u00f2pias, de nde identificare su m\u00e8todu e is bias de replicatzione.\n "}
{"id": "21451", "revid": "2404", "url": "https://sc.wikipedia.org/wiki?curid=21451", "title": "ARN", "text": "S'\u00e0tzidu ribonucl\u00e8icu (in sigla ARN; in It\u00e0lia prus comunu s'usu de s'acr\u00f2nimu dae s'inglesu \"RiboNucleic Acid:\" RNA) est una mol\u00e8cula polim\u00e8rica implicada in rolos biol\u00f2gicos v\u00e0rios de cod\u00ecfica, decod\u00ecfica, regulatzione e espressione de is genes. Su ARN e su ADN sunt \u00e0tzidos nucl\u00e8icos chi, impare cun proteinas, carboidratos e lipidos, costituint is bator macromol\u00e8culas printzipales essentziales pro totu is formas de vida connotas.\nComente su ADN, su ARN est postu a pare comente a una cadena de nucleotidos, ma a difer\u00e8ntzia de su ADN est prus fitianu in natura comente filamentu solu pinnigadu subra de sese matessi, antimes de unu filamentu d\u00f2piu aparigadu. Is organismos tzellulares impreant su ARN missu (ARNm) pro trasm\u00ectere sas informatziones gen\u00e8ticas (pro m\u00e8diu de is bases atzotadas guanina, uratzile, adenina e tzitosina, inditadas cun is l\u00ecteras G, U, A e C) chi ghiant sa s\u00ecntesi de proteinas ispetz\u00ecficas. Medas virus codificant is informatziones gen\u00e8ticas issoro impreende unu genoma a ARN.\nUnas cantas mol\u00e8culas de ARN acumprint unu rolu ativu a s'internu de is tz\u00e8lulas a su fine de catalizare is reatziones biol\u00f2gicas, de controllu de s'espressione g\u00e8nica o pro retzire e comunicare is rispostas a sinnales tzellulares. Unu de custos protzessos ativos est sa s\u00ecntesi prot\u00e8ica, una funtzione universale peri chi mol\u00e8culas de ARNm ghiant sa posta a pare de is proteinas in is ribosomas. Custu protzessu impreat is mol\u00e8culas de ARN de trasferimentu (ARNt) pro frunire sos amino\u00e0tzidos a su ribosoma, in ue su ARN ribosomiale (ARNr) ligat a pare sos amino\u00e0tzidos pro formare is proteinas."}
{"id": "21452", "revid": "2404", "url": "https://sc.wikipedia.org/wiki?curid=21452", "title": "RNA", "text": ""}
{"id": "21453", "revid": "2404", "url": "https://sc.wikipedia.org/wiki?curid=21453", "title": "\u00c0tzidu ribonucl\u00e8icu", "text": ""}
{"id": "21454", "revid": "7227", "url": "https://sc.wikipedia.org/wiki?curid=21454", "title": "Silanos", "text": "Silanos (in italianu \"Silanus\") est una bidda de sa Prov\u00ecntzia de N\u00f9goroin su m\u00e0rghine M\u00e0rghine e giughet 2.046 abitantes.\nSu n\u00f9mene.\nIn sos documentos medievales a sa bidda la mentovant \"Silanos\". In sos\ns\u00e8culos XII e XIII agatamus \"Silanos\" (Condaghe de Santu Nicola de Truddas) e \"Silano\" (Condaghe de Santa Maria de Bon\u00e0rcadu). In su 1341 cumparent sas formas \"Salanos\" e \"Silanus\" (\"Rationes Decimarum Sardinia\") e in su 1388 sa forma Silano (\"Codex Diplom\u00e1ticos Sardiniae\").\nA su chi narat Massimo Pittau, su n\u00f9mene benit dae su latinu \u201c\"Silanus\"\u201d chi cheret n\u00e0rrere tzurru, irrusciada de abba.\n\u00c0teros istudiosos pensant chi su n\u00f9mene de sa bidda b\u00e8ngiat dae \"Silvanus\", deus romanu de sos buscos, fortzis ca in \u00e0teros tempos su territ\u00f2riu fiat totu ammuntadu dae buscos carcos.\nSu sartu.\nSilanos, bidda de sa parte de mesu de su M\u00e0rghine, est a 432 metros subra de su mare. Su territ\u00f2riu est mannu belle e 48 km cuadrados, bona parte ocupadu dae sa cadena de su M\u00e0rghine in ue agatamus su Monte Santu Padre (1026 m), su Monte Lameddari (1118 m) e Punta Palai (1200 m).\nSa bidda est a pees de Monte Arbu (696 m), intre su Riu Bidiene e su Riu Canales. Alindat cun Lei, Golothene, Bortigale, Duarche, Norag\u00f9gume.\nIn sa parte prus arta de su territ\u00f2riu, chi una borta fiat prena prena de buscos, agatamus chercu e \u00e8lighe sende chi, prus in bassu, b\u2019at su\u00e8rgiu, mudegru, chessa, ogiastru, pirastru, t\u00f9vara e lidone. B\u2019at finas animales raros comente s\u2019astore pudd\u00e0rgiu, su puddaju, s\u2019astoritu. Agatamus finas sirbones, l\u00e8peres, assiles e gatos agrestes e, in cussas partes de su monte prenas de roca, sa tziligherta niedda.\nS'ist\u00f2ria.\nS'\u00f2mine est arribadu in custu territ\u00f2riu giai dae su tempus preist\u00f2ricu, comente provadu dae sas 7 domos de janas, sos 25 nuraghes, sas 22 tumbas de gigantes (intre cussas sa de \"Pedra Pinta\"), sas 2 tumbas nur\u00e0gicas, su putzu sacru, sos 7 bidditzolos nur\u00e0gicos presentes. Totu a ingh\u00ecriu de Silanos si podent galu b\u00ecdere sos nuraghes Orolio o Madrone, su nuraghe Santa Sarbana e Corbos.\nA inoghe sunt arribados finas sos p\u00f9nicos: sa pres\u00e8ntzia issoro est provada dae unos cantos repertos agatados a canta de su nuraghe Orolio e in localidade \"Pola suta \u2018e Roca\". In tempus romanu, in ue oe b\u2019est sa bidda, b\u2019aiat fortzis unu bidditzolu; s\u2019ischit difatis chi b\u2019aiat unos cantos cristianos deportados a su tempus de Diocletzianu e custrintos a sos traballos fortzados in sas cavas de carchina de Monte Arbu. Finas Giovanni Spano faeddat de su chi est istadu agatadu de su tempus romanu.\nIn tempus bizantinu, fortzis, b\u2019at \u00e0pidu comunidades de gregos; a ddu f\u00e0ghere pensare sunt sas carater\u00ecsticas de sa cr\u00e8sia de Santa Sarbana. Deviant \u00e8ssere gregas finas sas cr\u00e8sias de Santu Zorzi e Sant\u2019Antiogu, chi oe non s\u2019agatant prus. \nIn s'edade m\u00e8dia b\u2019aiat istadu fatos ist\u00f2ricos medas. Sa bidda, tzerriada \"Silano\", fiat parte de sa curadoriade su M\u00e0rghine, in su Giuigadu de Torres o Logudoro. In custu tempus sunt arribbados sos tzistertzensos de Cabu Abbas (Sindia) chi ant fraigadu sa cr\u00e8sia de Santu Laretu in su de XII s\u00e8culos. In su 1259, una borta rutu su Giuigadu (a pustis de sa morte de Adel\u00e0sia de Torres) e a pustis de sa dominatzione de sos Doria de G\u00e8nova, durada pagu meda, fiant arribados sos arborensos chi l'aiant tenta finas a su 1420, cun Gulliermu III chi fiat s'\u00f9rtimu gi\u00f9ighe a nde pigare possessu in su 1410, e a pustis fiat colada a suta de sos aragonesos. Prus a tardu su territ\u00f2riu fiat dev\u00e8nnidu f\u00e8udu e, in su 1420, sos aragonesos dd\u2019aiant dadu a Bernardo Centelles.\nIn su 1439 Silanos fiat dev\u00e8nnida propiedade de su marchesadu de Aristanis e in su 1478 intradu a f\u00e0ghere parte de sos benes de sa corona ispagnola. Dae cuss\u2019annu e pro totu su tempus de sa dominatzione ispagnola sa bidda aiat fatu parte de sa contea de Oliva e, a pustis, passada dae una manu a s\u2019\u00e0tera pro annos. Comente giai naradu, difatis, sos primos contes fiant istados sos Centelles, chi aiant pigadu cussu t\u00ectulu in su 1449, e a pustis bi fiant istados sos Borgia e, una borta estinta sa fam\u00eclia issoro, sos Pimentel cun Maria Giusepa, erede de issos e mugere de Pietro Tellez Giron. In manu a custos at a abarrare finas a su 1843, cando su f\u00e8udu l'aiant riscatadu.\nIn su per\u00ecodu sab\u00e0udu, Silanos faghiat parte de sa prov\u00ecntzia de C\u00f9llieri, e in su 1848 fiat intrada in sa partzidura amministrativa de N\u00f9goro. In su 1859 fiat in sa prov\u00ecntzia de T\u00e0tari, tzircund\u00e0riu de N\u00f9goro e mandamentu de Gol\u00f2thene, e a sa fine est intrada in sa prov\u00ecntzia de N\u00f9goro in su 1927.\nSa cultura.\nSa bidda de Silanos est n\u00f2dida in totue comente sa bidda de sa \"vida longa\". Difatis, faghet ispantu su n\u00f9meru de persones chi nch'ant passadu sos chentu, siat \u00f2mines chi f\u00e8minas.\nMa Silanos est finas una bidda prena de cosas de interessu e de b\u00ecdere. S'ammentant in antis de totu sas cr\u00e8sias: sa Madalena, chi est sa cr\u00e8sia manna, est in su tzentru de sa bidda e est istada fraigada in su 1400; sa cr\u00e8sia de sa \u00cctria, chi est de su 1600; sa cr\u00e8sia de santa Sarbana chi est foras dae sa bidda, a casi duos chil\u00f2metros, in s'istrada chi collegat N\u00f9goro a Macumere. Faghet parte de unu cumplessu in ue b'at finas unu nuraghe e unos cantos muristenes pro sos fideles. S'ammentant, in fines, sas cr\u00e8sias de Santu Portolu, una cresiedda de sartu de su 1600, sa de Sant'Antoni, chi est sa cr\u00e8sia prus manna de sa bidda, e sa cr\u00e8sia de Santu Laretu, fraigada in su 1150, totu in pedra niedda.\nIn su 2020 su comunu de Silanos at inauguradu su Museu sa poesia a bolu, amministradu e creadu in collaboratzione cun sa domo editora Domus de Janas, chi in sas salas suas impreat meda de su materiale collidu dae sa domo editora in prus de 50 annos de traballu de P\u00e0ule Pillonca, de su f\u00ecgiu F\u00e0biu e de sos \u00e0teros chi ant sighidu cun s'\u00f2pera sua, chi si sunt ocupados de custa arte chi in Silanos at tentu medas rapresentantes de primore.\nS'economia.\nIn Silanos s'economia in s'ist\u00f2ria est istada meda ligada a s'\u00e0mbitu agro-pastorale: si campat allevende su besti\u00e0mene e cun s'artesania t\u00ecpica: faghende tapetes, durches e pane. Su terrinu, bonu meda, es prantadu a orzu, fae, olia, bide e \u00e0rbores de fr\u00f9tora. Su campu est prenu de \u00e0rbores de pirastru, meda de custas las ant innestadas a calidades diferentes de pira.\nSas festas.\nComente in totus sas biddas de Sardigna, finas in Silanos sas traditziones e sas festas sunt sentidas moda dae sa gente. Su 16 c su 17 de ghenn\u00e0rgiu sos silanesos festant Sant\u2019Antoni de su fogu. Sa festa incumentzat su 16, a sero, cando s\u2019allumat su fogu in sa pratza in dae in antis de sa cr\u00e8sia. Su 17 si faghet sa protzessione e sa missa e totu finit cun unu cumbidu pro totus.\nSantu Sidore est festadu sa segunda dom\u00ecniga de maju. Su 22 de tr\u00eculas si festat Sa Madalena mentres in austu b\u2019est Santu Laretu M\u00e0rtire chi est una festa n\u00e0schida in sos annos \u201850 pro sos emigrados chi torraiant a bidda; Santu Portolu, imbetzes, si festat in cabudanni.\nSunt de importu pro Silanos finas sa Sagra de su \u00ccschidu, su primu de maju; sa festa de Santa Sarbana, chi si festat in cabudanni; su pr\u00e8miu giornal\u00ecsticu \u201cFuntana Elighe\"; sa mustra de pane e durches de sa traditzione; sa rassigna de c\u00e0ntigos polif\u00f2nicos e, un\u2019annu emmo e s'\u00e0teru nono, finas s\u2019add\u00f2biu regionale de sos tenores.\nPersones n\u00f2didas.\nIntre sos silanesos famados s\u2019ammentant Giusepe Fiori (1923-2003) (connotu comente Peppinu), iscritore, giornalista, senadore de sa Rep\u00f9blica, at iscritu paritzas cosas; intre custas s\u2019ammentant sas biografias de Antoni Gramsci, Em\u00ecliu Lussu, Erricu Berlinguer e \u00e0teros. Semper in s'\u00e0mbitu de sa pol\u00ectica est de mentovare Gesumino Mastino, giurista, deputadu de su parlamentu italianu e membru de s'assemblea costituente.\nEst silanesu Giorgio Maria Delrio (1865-1938), Mussegnore in Aristanis dae su 1920 a su 1938. Est istadu unu de sos person\u00e0gios de importu chi ant leadu parte a su Cungressu Eucar\u00ecsticu Sardu in su 1924.\nCherent mentovados finas duos poetas connotos in totu sa Sardigna: Frantziscu Mura, n\u00e0schidu in su 1933 e mortu gi\u00f2vanu e M\u00e0riu Masala, de su 1935, chi cantat galu a poesia."}
{"id": "21456", "revid": "7227", "url": "https://sc.wikipedia.org/wiki?curid=21456", "title": "Muristenes", "text": ""}
{"id": "21459", "revid": "7227", "url": "https://sc.wikipedia.org/wiki?curid=21459", "title": "S\u00f2rgono", "text": "S\u00f2rgono est una bidda de sa Prov\u00ecntzia de N\u00f9goro in su Mandrolisai, s'agatat a 700 metros subra su mare e tenet 1.549 bividores.\nSu n\u00f9mene.\nSu n\u00f9mene de S\u00f2rgono, a p\u00e0rrere de Sardella, paret derivare dae s\u2019ac\u00e0dicu, \u201cT\u00e8mpiu\u201d o \u201cDomo de su Deus Anu\u201d, o segundu de \u00e0teras fontes (Raimondo Bonn) Su- orgono = \u201clogu de abba\u201d.\nSu sartu.\nS\u00f2rgono est una bidda de 1935 \u00e0nimas, a 688 metros de art\u00e0ria. Su sartu suo s\u2019isterret pro 56,19 km cuadros. Est a l\u00e0cana a nord cun Austis e T\u00ecana, a est cun Tonara e Breb\u00ec a sud cun Atzara, a ovest cun Samugheo, Ortueri e Neoneli. Est unu sartu de montes (arribat a 1039 metros in Sa Serra de su Lampu) e de golleis a art\u00e0ria de 450 metros a f\u00f9rriu de su riu Peales. S\u2019istrutura geol\u00f2gica est gran\u00ectica.\nIs rios printzipales sunt Peales a l\u00e0cana intre Austis e Ortueri, e a est su riu Illar\u00e8, chi si nche ghetat a su riu Arascisi. Is funtanas suas sunt: Pedra \u2019e Manza, Norze, Orr\u00f9 Nou, Santu M\u00e0uru e in su tzentru de sa bidda Funtana L\u00e9 (de costrutzione pisana), chi pro s\u00e8culos at dadu s\u2019abba a totu sa bidda, fintzas a cando non ant fraigadu s\u2019acuedotu comunale; cara a s\u2019istradone pro Atzara sa funtana de Don Batista, impreada in ocasiones de sicagna dae is biddas lacanantes puru.\nSu sartu de S\u00f2rgono resurtat partzidu in padentes de massaria, b\u00ecngias e pastura. Su padente \u00f2cupat su 60% de su sartu. Sunt medas is matas de cast\u00e0ngia, nughe, nutzola, m\u00e8ndula. Grandu bella e ispetziale est sa variedade de orchideas. Pro su chi est de sa f\u00e0una, b\u2019ant gatos agrestes, ghennas de muru, astores e \u00e0teros.\nPro nche l\u00f2mpere a S\u00f2rgono dae Casteddu si pigat sa 131 fintzas a su rugrad\u00f2rgiu de Seddori, si sighit pro sa 128 cara a L\u00e0coni, e si sighit cara a S\u00f2rgono. Dae T\u00e0tari si pigat sa 131, cara a Abbasanta, si rugrat sa provintziale 388 fintzas a S\u00f2rgono. Dae Aristanis si pigat sa 388 colende dae Simaghis e Fordongianus, sighende cara a Samugheo fintzas a S\u00f2rgono. Dae N\u00f9goro si pigat sa SS 389 cara a Mamujada, si rugrat in sa 128, cara a Lodine, si bortat cara a Ovodda, si sighit fintzas a S\u00f2rgono.\nS'ist\u00f2ria.\nParet chi su giassu de S\u00f2rgono esseret istadu antropizadu dae s\u2019Eneol\u00ecticu (3000 a.C.), e lu mustrant bator giassos: Ruinachesos, Pischina, Discol\u00e9, Biru de concas. Sitos in ue s\u2019agatant belle e 200 menhir de granitu, bator sitos de domus de gianas monotzellulares in Santu Loisu, Perdonnigheddu, Pardu de cr\u00e8sia e un\u2019\u00e0tera a l\u00e0cana cun Tonara in localidade Sauri.\nS\u2019ist\u00f2ria chi resurtat dae is fontes, narant chi is or\u00ecgines de sa bidda sunt nur\u00e0gicas. Uno muntone de repertos mustrant chi S\u00f2rgono est istada de importu mannu in s'\u00e8poca de s\u2019Imperu Romanu. Fontes de su Giuigadu de Arborea nos arribant pro m\u00e8diu de Barisone de Serra, curadore de sa Regione Mandrolisai, ca S\u00f2rgono nde fiat capitale in su 1880. Fintzas a su 1478 S\u00f2rgono faghiat parte de su Giuigadu de Arborea; sa derruta de su marchesu de Alagon in sa batalla de Macumere, aiat decretadu sa fine de su Regnu de Arborea.\nIn su 1507, paris a totu is biddas de su Mandrolisai, renesset a abarrare dipendente de sa Corona. Reconnota che \u201cSignoria \u00f9tile\u201d, l\u2019ant guvernada segnores locales, eletos cada annu, e podiat presentare rechestas pro amparare sa comunidade e esertzitare sa giust\u00ectzia segund\u00e0ria.\nIn su 1708 a S\u00f2rgono, e a totu su Mandrolisai, suta C\u00e0ralu III de \u00c0ustria l\u2019ant infeudada e dada pro sa r\u00e8ndita a su conte Giovanni Antonio Valentino Manca de T\u00e8mpiu. In su 1718 colaiat suta su dom\u00ecniu Sab\u00e0udu, in su 1807 devennet una de is prov\u00ecntzias istituidas dae su Guvernu de s\u2019\u00ecsula.\nPustis de sa suprimida issoro at fatu parte de sa Prov\u00ecntzia de Aristanis e dae su 1927 de sa prov\u00ecntzia de N\u00f9goro.\nSa cultura.\nIn S\u00f2rgono sa cultura est sighida meda, in is \u00f9rtimos annos, dae s'assessoradu de sa Comuna e dae is s\u00f2tzios presentes in sa bidda, mescamente sa Proloco Mandra Olisai e dae su s\u00f2tziu A. Gramsci. Sa proloco amm\u00e0niat unas cantas festas; si mentovat sa t\u00f9vera pro S. Antoni, su pr\u00e8miu de poesia de Santu M\u00e0uru, \"Autunno in Barb\u00e0gia\", sa Binnenna.\nDae is passigiadas in is sitos suos a sa presentatzione de libros e cunfer\u00e8ntzias de archeologia, ist\u00f2ria e traditziones, S\u00f2rgono est una bidda chi bi tenet meda a dare balia a sa cultura.\nDe mentovare su situ de Biru de Concas.Prus de 200 menhir, pinnetas, duos nuraghes, una tumba de gigantes, unu dolmen. E una bena de abba cuada.\nA livello architet\u00f2nicu sunt de mentovare sa funtana pisana de su 1600 in su bighinadu Funtana Lei, sa Domo Carta de su 1600, s'istatzione ferrovi\u00e0ria tardog\u00f2tica, sa cr\u00e8sia de Santu M\u00e0uru. Su santu\u00e0riu s'isterret in unu tretu ue b'est sa cr\u00e8sia in mesu e is muristenes a f\u00f9rriu, est a belle sete chil\u00f2metros dae S\u00f2rgono, in s'istrada cara a Ortueri, in pee de Monte Lisai. Sas cumbessias chi acasagiaiant is istr\u00e0ngios formant unu bidditzolu cun sa cr\u00e8sia in mesu.\nAngius narat chi a canta a sa cr\u00e8sia b'aiat unu monasteru benedetinu. S'ist\u00e0bile paret fraigadu intre s'agabbu de su Chimbighentos e de su Seschentos; sa datatzione de su prospetu de Santu M\u00e0uru non podet, in onni modu, brincare su 1641, data chi s'agatat iscrita in sa semicolunna destra de su portale.\nUn'\u00e0tera data, su 1656, a dereta de sa fatzada, in un'intzisione chi pro medas ammentat s'is\u00f2rvere de unu votu, pro \u00e0teros est presa a s'epidemia de sa peste connota intre su 1652 e su 1656, e diat cunfirmare chi in su santu\u00e0riu fiat istadu istituidu unu lazaretu.\nS'edif\u00ectziu tenet una navada ebbia. A sa cr\u00e8sia si b'arribat pro m\u00e8diu de un'iscala dae ue si podet ammirare, subra su portale, su rosone prus mannu de s'\u00ecsula.\nS'economia.\nS'ind\u00f9stria s'est ismanniada meda in su cumpartu alimentare, de sa linna, metall\u00f9rgicu, in su fr\u00e0igu de istrumentos \u00f2ticos, el\u00e8tricos e edile. De interessu mannu est su traballu de is maistros ispetzializados traballende sa linna e su ferru.\nSu tertzi\u00e0riu est caraterizadu dae una rete distribudora de balia e dae serv\u00ectzios de importu: s'ispidale, s'uf\u00ectziu de su traballu, s'ispetoradu provintziale de s'agricultura, sa sede istacada de s'universidade de Casteddu cun su cursu de inform\u00e0tica.\nIs istruturas sotziales podent bantare una domo de pasu pro is mannos. Is iscolas superiores serbint totus is biddas lacanantes, cun sa pres\u00e8ntzia de su Litzeu Iscient\u00ecficu e de S'Agr\u00e0riu. Pro sa richesa culturale est presente sa biblioteca tz\u00ecvica e sa sede de sa Comunidade Montana. Medas sos agriturismos cun possibilidade de papare e dormire in ie matessi.\nSas festas.\nSa festa manna est sa de Santu M\u00e0uru, tzelebrada in tres dies diversas: Santu M\u00e0uru de is dolos pro chie patiat dolores reum\u00e0ticos, su primu de ghenn\u00e0rgiu pro sa n\u00e0schida; Santu M\u00e0uru de is Frores, pustis de pasca pro festare su beranu; a s\u2019agabbu de maju, Santu M\u00e0uru ricu, sa festa in su santu\u00e0riu de Santu M\u00e0uru a ue add\u00f2biant cummertziantes, pastores e devotos de totu sa Sardigna.\nGrandu sentida est sa festa de Sant\u2019Antoni, su 17 de ghenn\u00e0rgiu, cun sa professone de su santu chi b\u00ecsitat is t\u00f9veras. In custas ocasiones essint a campu is cost\u00f9menes de sa bidda.\nIn at\u00f2ngiu si festat sa Binnenna a s'antiga. Medas viticultores de su logu, agiudados dae amigos e parentes rapresentant sa binnenna antiga dae s\u2019inc\u00f9ngia a sa catziadura. De importu mannu, in carrasegare, is caratzas de s\u2019urtzu e is arestes."}
{"id": "21463", "revid": "7227", "url": "https://sc.wikipedia.org/wiki?curid=21463", "title": "Thiniscole", "text": "Thiniscole (in italianu \"Siniscola\") est una tzitadina de sa costera orientale de sa Sardigna, in Prov\u00ecntzia de N\u00f9goro, est su tzentru prus importante de sa Baronia e tenet 11.492 bividores.\nSu n\u00f9mene.\nPro su chi pertocat su n\u00f9mene de sa bidda b\u2019at de n\u00e0rrere chi, pro Giuanne Antoni Ruiu, sa par\u00e0ula Thiniscole tenet un\u2019or\u00ecgine sum\u00e8rica/nur\u00e0gica: \"Thin\" diat ch\u00e8rrere n\u00e0rrere non deus ebbia ma fintzas die, chelu e lughe. Su segundu elementu, colende in diferentes mod\u00ecficas crompet a \"cole\"/\"cola\" chi diat \u00e8ssere un\u2019adatamentu a su sum\u00e8ricu/nur\u00e0gicu \"GUL\" chi diat ch\u00e8rrere n\u00e0rrere s\u00e8mene, semenare. Impare diat duncas ch\u00e8rrere n\u00e0rrere \u201cs\u00e8mene/er\u00e8ntzia de Thin\u201d.\nPittau ammentat chi sa bidda fiat cramada fintzas Lod\u00e8 Mannu, a manera evidente pro la dist\u00ecnghere dae Lod\u00e8, Lod\u00e8 minore. Isse nos ammentat fintzas chi su top\u00f2nimu Thiniscole s\u2019agatat in sa Nurra in sa forma \"Siniscola\" e in Ollollai in sa forma \"Finisq\u00f2ddi\"; in prus narat chi su n\u00f9mene est belle che uguale a \"Sin\u00ecskolon\" in sa Capad\u00f2tzia, in \u00c0sia Minore, e duncas est una cunfirma indireta chi sos Sardos siant b\u00e8nnidos dae cussos giassos.\n\u00c0teros pensant imbetzes chi siat de or\u00ecgine latina: \"finis scholae\" (l\u00e0cana de corte) o \"finis collis\" (in sas l\u00e0canas de su montigru).\nSu sartu.\nSa bidda de Thiniscole tenet 11687 residentes chi istant in sa bidda e in sas fratziones de Sa Calita, Santa Luchia e Capo Comino/S\u2019Ena \u2018e S\u2019achitta. Su tzentru ist\u00f2ricu s'isterret prus che in prus in tres carreras: Carrera de Roma, Carrera de Piemonte e Carrera de T\u00e0tari. Su mudamentu urban\u00ecsticu de su territ\u00f2riu thiniscolesu est comintzadu in sos annos \u201860/\u201970 de su s\u00e8culu coladu, cando sunt n\u00e0schidos sos bighinados de Monte Idda, Duai, Sa Sedda, Cocorra, Santu Nartzisu e Aved\u00ec, mentres in foras de sa bidda ant comintzadu a cr\u00e8schere Sa Calita, Sa Preta Ruja, Santa Luchia, S\u2019Ena de s\u2018achitta e Capo Cornino.\nSu comunale de Thiniscole est postu in s\u2019ala tzentru orientale de sa Sardigna e s'isterret pro 199,96 chil\u00f2metros cuadrados, in sa regione ist\u00f2rica de sa Baronia de Pasada, chi unu tempus fiat parte de su Giuigadu de Gaddura. In su Nord est a l\u00e0cana cun su territ\u00f2riu de sas Comunas de Torp\u00e8 e Pasada, a ovest cun su territ\u00f2riu de Lod\u00e8, a sud cun sos territ\u00f2rios de sas Comunas de L\u00f9vula, Irgoli, Oniai e Orosei, a est cun su mare Tirrenu.\nSa bidda est collocada in sa piana alluvionale in ue colat su riu om\u00f2nimu e in palas tenet sa dorsale calc\u00e0rea connota che a su Montarbu. Mancari siat a curtzu a su mare e chi b\u2019apat pranas de sos rios, lagunas in sas costas e su Montarbu, si podet n\u00e0rrere chi su territ\u00f2riu suo siat fatu mescamente de montigros. In sa costa s\u2019agatant prus areniles e foghes de abba chi non rocas. De importu mannu sunt sa grutas naturales in su Montarbu e in sa costa de Monte Latu, in su caminu pro Terranoa: su fen\u00f2menu! c\u00e0rsicu at fatu a manera chi b\u2019apat grutas meda.\nSas prus mannas e de importu fintzas archeol\u00f2gicu sunt \"Sa prejone e\u2019 s\u2019orcu\", \"Duar Vuccas\", \"El\u00e8ne Portiche\", \"Gana \u2018e Gortoe\" e \"Sa Conca \u2018e Locoli\". Su Montarbu est su logu ideale pro caminare, pro f\u00e0ghere escursiones e pro sas passigiadas a caddu. In prus si podent bisitare \u00e0ndalas antigas de crab\u00e0rgios, giassos panor\u00e0micos chi mustrant sa costa dae Orosei a Terranoa, ma fintzas grutas, rios e lagos suterr\u00e0neos.\nCun una flora e una f\u00e0una end\u00e8mica, su Montarbu est unu de sos montes prus bellos de totu sa Sardigna: sa \"Lea Hydromantes\", gurt\u00f9rgios, s\u2019\u00e0bbila, sos mugrones, sunt s\u2019assempru de carchi animale - o de sa rosa de monte pro sa flora -chi custu monte oferit a sos bisitadores. Su Montarbu est parte de su SIC (Situ de Interessu Comunit\u00e0riu) chi at sa punna de costoire e mant\u00e8nnere paritzos \"habitat\" de importu natural\u00ecsticu.\nUn\u2019\u00e0teru SIC chi est in su territ\u00f2riu thiniscolesu est su de B\u00e8rchida-Bidderosa, chi s\u2019isterret belle e che pro 14 chil\u00f2metros in sa costa orientale - una superf\u00ectzie de 2638 \u00e8taros - dae S\u2019Ena \u2018e s\u2019achitta fintzas a Cala Ginepro. In custu tretu de costa b\u2019at unu sistema de dunas, su promont\u00f2riu de Capo Comino e sos giassos \u00f9midos de B\u00e8rchida, famada mescamente pro un\u2019arenile bianca de bellesa sena paris.\nDe sutalineare sa bellesa fintzas de sos \u00e0teros areniles, su de Sa Calita/Sa Preta Ruja/Santa Luchia, sa de s\u2019Ena \u2018e s\u2019achitta e sa de Capo Comino.\nS'ist\u00f2ria.\nIn su giassu de Thiniscole sas testimonias archeol\u00f2gicas cunfirmant chi in su territ\u00f2riu s\u2019\u00f2mine b\u2019est fintzas dae antig\u00f2riu: microlites geom\u00e8tricos in seltze e in ossidiana (a forma de trap\u00e8tziu e de mesu-luna) sunt istados agatados in sas dunas de Capo Comino e in sa Gruta de El\u00e8ne Portiche, e tenent una datatzione de su Neol\u00ecticu Antigu-M\u00e8diu (VI-V mill\u00e8nniu a.C.). In sa gruta mescamente sos repertos sunt prus craros e faghent pensare chi b\u2019apat \u00e0pidu una comunidade de s\u2019\u00e8poca culturale de Bonu Ighinu.\nSa domus de janas de Cuccuru \u2018e Janas est de su tempus de sa Cultura de Otieri (IV-III mill\u00e8nniu a.C.), mentras s\u2019insediamentu de Monte Godunu diat \u00e8ssere imbetzes de sa cultura de Monte Claro (sa metade de su III mill\u00e8nniu a.C.): una filera de pinnetas a base retangulare, tzirculare e ell\u00ectica cun a curtzu una muralla megal\u00ectica. Paret chi siant de custu tempus fintzas duos dolmen, in sa prana de su Maccarrone, chi tenent duos aposentos a pranta retangulare e chi per\u00f2 in tempos colados las ant isboidadas de su dep\u00f2situ archeol\u00f2gicu.\nPro su chi pertocat s\u2019\u00e8poca nur\u00e0gica b\u2019at de n\u00e0rrere chi sa literadura archeol\u00f2gica de su comintzu de su 1900 faeddat de 30 nuraghes postos in su comunale de Thiniscole: oe de custos 30 non si nde notant mancu sa metade, dae chi s\u2019\u00f2pera de s\u2019\u00f2mine at distr\u00f9idu sos monumentos, in chirca de ascus\u00f2rgios. Sos m\u00e8gius cunservados sunt su Nuraghe \"Sas Piperas\" a 580 m a su comintzu de su Montarbu, Nuraghe \"Concas\", Nuraghe \"Sa Punta \u2018e Sa Thurulia\", Nuraghe \"Punta Nurache\", Nuraghe \"Sa Gurutta\", Nuraghe \"Gorropis\", Nuraghe \"Sa Domo Bianca\", Nuraghe \"Conca Umosa\", Nuraghe \"Paule \u2018e Luca\", Nuraghe \"Artora\" e Nuraghe \"Nidu de \u00c0bile\". In bona parte de custos nuraghes bi diat d\u00e8vere aere \u00e0pidu fintzas bidditzolos nur\u00e0gicos, mancari oe non si bidat belle e che nudda, si non in su nuraghe Gorropis, in ue sas pinnetas si bident galu a craru. Duos bidditzolos nur\u00e0gicos sena nuraghe sunt imbetzes in sos giassos de Luthuthai e de Lettu Rucratu.\nDe tumbas de gigantes si notant galu sa tumba de \"Santu Jacu\" e sas de \"Su Itichinzu\", \"Sas Colovranas\", \"su Piccante\", \"lorgi Ufrattu\". De importu mannu sunt fintzas logos de cultu che a sa \"Sa Funtana \u2018e Sa Tumba\" a curtzu a sas ruinas de su nuraghe \"Scurtha \u2018e Muru\" e mescamente sa gruta de \"Sa Preione \u2018e S\u2019Orcu\", in pees de su Montarbu: pro intrare si depet colare in unu logu istrintu e a pustis s\u2019agatat una iscalinada elicoidale fata de 17 gradinos; a pustis b\u2019at un\u2019aposentu mannu, ma pro bi cr\u00f2mpere si depet falare cun unu c\u00e0nnau de chimbe metros. Dae custu aposentu si crompet a \u00e0teros aposentos de mann\u00e0rias diferentes.\nS\u2019\u00e8poca prus pagu connota est sa de su tempus fen\u00ectziu-p\u00f9nicu: dae pagu ant agatadu tzer\u00e0micas de importatzione in sa gruta de sas Duas Vuccas, ma galu b\u2019at ite chircare.\nSa dominatzione romana at lassadu imbetzes trassas de importu: in sa badde de B\u00e8rchida sunt craros sos insediamentos r\u00f9sticos in Paule 'e Luca e in Sas Domos Ruttas, mentres un\u2019iscavu fatu dae sa Sovrintend\u00e8ntzia de N\u00f9goro e de T\u00e0tari at documentadu un\u2019insediamentu tardu-imperiale, cun una necr\u00f2poli, a curtzu de sa turre de Santa Luchia. In Paule \u2018e Luca imbetzes ant agatadu una domo de su II-IV s\u00e8c. p.C.\nPro su chi pertocat su tempus artu de mesus (VI-VIII s\u00e8c. p.C.), b\u2019at de n\u00e0rrere chi b\u2019at paritzos bidditzolos: Bona Fraule, Monte Alibertu, e Monte Majores, ma fintzas su de Monte Tintiri, su de Rempellos (in sa badde de B\u00e8rchida).\nIn su tempus de sos Giuigados Thiniscole fiat parte de su de sa Gaddura, in sa curadoria de Pasada, pro colare a pustis in manos aragonesas, ispagnolas e - a pustis de pass\u00e0gios meda - de sos Savoja in su 1720.\nSa cultura.\nSa cultura sarda est semper istada ligada a s'isp\u00ecritu religiosu chi b'est in s'\u00ecsula: gasi etotu in Thiniscole, in ue sas cr\u00e8sias dant una trassa architet\u00f2nica de balere a sa bidda e sunt testimonia de una ispiritualidade forte chi traessat sos s\u00e8culos.\nSu territ\u00f2riu comunale est prenu de cr\u00e8sias, mescamente in sa bidda: tocat de ammentare sa cr\u00e8sia de su Ros\u00e0riu. A primore fiat intitulada a Sant'Anastasia e fiat sa cr\u00e8sia majore, sa parr\u00f2chia, ma dae chi fiat in foras de sos muros de defensa si fiat isseberadu de p\u00f2nnere a parr\u00f2chia sa cr\u00e8sia de Santu Juanne, in su 1623.\nSa cr\u00e8sia de Santu Juanne est sa parr\u00f2chia e est in intro de su tzentru ist\u00f2ricu. Sas ist\u00e0tuas de linna chi bi sunt in intro sunt de su 1600 e de su 1700. Anta b'est sa cr\u00e8sia de sas Gr\u00e0ssias, fraigada in su tempus intre de su 1640 e su 1670 e restaurada infrau de su 1700. In Sas Gr\u00e0ssias est fata una de sas festas mannas de Thiniscole, sa de duas dom\u00ecnigas de santugaine.\nSant'Antoni Paduanu est un'\u00e0tera cr\u00e8sia antiga: fraigada in su 1646 est istada restaurada paritzas bortas e duncas est diferente meda dae su fr\u00e0igu origin\u00e0riu.\nSu 19 de martzu sos thiniscolesos festant a Santu Zosepe in sa cresiedda om\u00f2nima - pagu foras de sa bidda, in su caminu pro N\u00f9goro, fraigada in su 1730 e restaurada fintzas dae pagu.\nSa cr\u00e8sia de Santu Jacu est posta in su sartu, in sa punta de unu montigru, e fraigada in su 1870 in subra de unu nuraghe e si festat sa prima die de maju. Su 13 de maju \u00e0tera festa de importu manna est sa de Nostra Segnora de F\u00e0tima, in Sa Calita: tres dies de festa tzivile e religiosa, cun una prepissione solenne in su mare cun sas barcas de sos piscadores, chi nche leant s'ist\u00e0tua fintzas a Santa Luchia. Sa cr\u00e8sia de Santa Luchia est in su burgu marinu om\u00f2nimu: cumparet in documentos giai da su 1325, ma essende istada torrada a fraigare a non bortas meda non tenet duncas sa pranta origin\u00e0ria.\nSa Cr\u00e8sia de su C\u00e0rmene, est istada fraigada in su 1724 a cost\u00e0giu de sos muros chi amparaiant sa bidda de Thiniscole: sa cr\u00e8sia est de importu ca in intro b'est s'ist\u00e0tua de Nostra Segnora de sa Piedade, chi est impreada infrau de sa Chida Santa, sa Chen\u00e0bura Santa, pro sa Via Crucis.\nS'\u00f9rtima cr\u00e8sia de ammentare est sa chi est posta a su comintzu de su Montarbu, a curtzu de su caminu pro Lod\u00e8, numenada Nostra Segnora de sa Salute o de Luittu: dae sos documentos si cumprendet chi sa cr\u00e8sia fiat intitulada a Santu Pedru, ma fiat giai una ruina in su 1811. Est istada torrada a fraigare in su 1997.\nAtivas meda sunt una bintina de s\u00f2tzios culturales chi \u00f2perant in sa bidda a cost\u00e0giu de sa Comuna e de sa Biblioteca Comunale.\nDe importu mannu est fintzas s'aportu dadu dae sos thiniscolesos a sa m\u00f9sica sarda, mescamente cuntempor\u00e0nea. Difatis dae Thiniscole benint grupos de primore che a sos Kenze Neke, sos Askra, sos KNA, sos Ruja Karrera , sos Keret Korria, sos Tzoku e sos Isaluti. Pro custa resone Thiniscole est istada mutida sa \"capitale rock\" de sa Sardigna. In prus in cue est n\u00e0schidu Francesco Di Giacomo, su cantante de su Banco di Mutuo Soccorso, e medas colletivos hip-hop, intre sos cales su prus mannu est Cronaca Nera, \"crew\" de \"mc's\" e \"writers\", ghiada dae su raperi Crono.\nS'economia.\nS'economia de Thiniscole est diferente meda, ca dae su momentu chi est andada in crisi s'ind\u00f9stria t\u00e8ssile sunt n\u00e0schidas \u00e0teras atividades ligadas a s'atividade de s'edil\u00ectzia, ma fintzas atividades de serv\u00ectziu ligadas a su trasportu. De balore regionale sunt fintzas sas aziendas de su setore agroalimentare.\nUnu de sos setores prus mannos est su chi pertocat s'estratzione e su traballamentu de sos minerales e de sas pedras. Sa prima ind\u00f9stria manna de Thiniscole est istada sa Buzzi Unicem, pro s'estratzione e su traballamentu de su tzimentu. In custu momentu est patende sa crisi chi at tocadu su setore de s'edil\u00ectzia a pustis de su boom de sos annos '80 e '90.\nPro su chi pertocat s'artesania b'at de ammentare atividades de tipografias, de inform\u00e0tica, tapetzeria, tzer\u00e0mica art\u00ecstica, durches, pane, pasta frisca e gasi a sighire, mentres pro su cumm\u00e8rtziu e pro su tertzi\u00e0riu b'at de n\u00e0rrere chi si bendet de totu, mancares Thiniscole non siat galu ren\u00e8ssida a dev\u00e8nnere su polu de atratzione printzipale intre de N\u00f9goro e Terranoa, pro motivos diferentes.\nIn custos \u00f9rtimos binti annos, fintzas si sa crisi est forte, si podet n\u00e0rrere chi su setore chi est creschende de prus est, mancares a bellu a bellu, est su de su turismu. In prus in su territ\u00f2riu thiniscolesu b'at bator camp\u00e8gios e unu est de propiedade comunale.\nDe no ismentigare est su setore agroindustriale, ligadu a sos setores de s'economia traditzionale."}
{"id": "21470", "revid": "12712", "url": "https://sc.wikipedia.org/wiki?curid=21470", "title": "Pisa", "text": "Pisa est una tzitade de 89 144 bividores, bidda manna de sa prov\u00ecntzia om\u00f2nima in su nord de sa Toscana.\nFaghet parte di unu territ\u00f2riu metropolitanu chi di narant \"\u00e0rea pisana\", chi cun is comunos de Calci, Cascina, San Giuliano Terme, Vecchiano e Vicopisano, arribbat a formare unu sistema urbanu de agiumai 200 000 bividores distribuidos in 475 km\u00b2. In prus, Pisa acas\u00e0giat s'aeroportu prus de importu de sa Toscana, su Galileo Galilei, chi in su 2019 at tentu unu tr\u00e0ficu de prus de 5 milliones de passigeris.\nIntre is monumentos de sa tzitade ddoe at sa Turre inclinada, campanile de su s\u00e8culu XII, oe unu de is monumentos italianos prus connotos in su mundu.\nSa tzitade est sa sede de tres de is istitutziones universit\u00e0rias prus de importu de It\u00e0lia e de Europa, s'Universidade de Pisa, s'Iscola Normale Superiora e s'Iscola Superiora Sant'Anna, sa sede prus manna de su Cuss\u00ecgiu Natzionale de sa Chirca (CNR) e de \u00e0teros istitutos de chirca.\nSu territ\u00f2riu comunale s'incrarat a subra de su Mare L\u00ecgure cun is bator fratziones suas Marina de Pisa, Tirrenia, Calambrone e San Rossore.\nSa tzitade de Pisa in passadu est istada una rep\u00f9blica marinara de importu."}
{"id": "21471", "revid": "2404", "url": "https://sc.wikipedia.org/wiki?curid=21471", "title": "Ispainadura isl\u00e0mica", "text": "S'ispainadura islamica o musulmana fiat comintzada in sa pen\u00ecsula ar\u00e0bica in su sud-ovest de s'\u00c0sia. Est sa denominatzione chi si dat a is conchistas militares o is reformas de cumm\u00e8rtziu de sa tzivilitade \u00e0raba musulmana in is cales diant r\u00f9ere s'Imp\u00e8riu sasanide, s'\u00c0frica de su Norte, e sa pen\u00ecsula ib\u00e8rica, incluende partes de s'Imp\u00e8riu bizantinu.\u200b Puru est incl\u00f9idu in custa denominatzione s'influssu de is cummertziantes in su Magreb e in su restu de \u00c0frica e is missiones fatas in is Filipinas.\nCustu per\u00ecodu fiat comintzadu in s'annu 622 cando Maoma aiat organizadu in Medina unu grupu de sordados chi in pagu tempus si fiat fatu forte bastante pro unire totu sa pen\u00ecsula ar\u00e0bica.\u200b A pustis de sa morte de Maoma in su 632, s'islam aiat tentu un'ispainadura ispantosamente lestra in unu arcu de tempus de unos deghe annos, favor\u00e8ssidu in prima ist\u00e0ntzia dae sa debilesa de s'Imp\u00e8riu bizantinu,\u200b e aiat ocupadu totu su norte de s'\u00c0frica, s'Ir\u00e0n, sa parte meridionale de s'\u00c0sia Tzentrale, s'ovest de su subcontinente indianu, sa pen\u00ecs\u00f9la ib\u00e8rica e su sud de Frantza. Custa prima fase fiat acabada cun derrotas v\u00e0rias, comente sa batalla de Poitiers (732) e unas \u00e0teras contras de is bizantinos e sos indianos, e cun s'isparzimentu de su Califadu Omayyade.\nDurante is s\u00e8culos a sighire, s'islam aiat otentu adelantadas v\u00e0rias in \u00e0teros frontes, comente in su restu de \u00c0sia Tzentrale, in \u00c0sia Minore, in su sud de It\u00e0lia, in Europa orientale, in su Sud-estu asi\u00e0ticu e in s'\u00c0frica subsahariana. Nointames, totu custas conchistas fiant istadas logradas dae istados diferentes e indipendentes pare\u00b7pare. Mentras custas conchistas si produiant, s'islam fiat obrigadu a tirare a coa in Europa otzidentale, mescamente pro neghe de sa chi diat pigare n\u00f9mene de Reconchista ispagnola. In su de tres unu \u00f9rtimu de su de su s\u00e8culu XVI, un'\u00f9rtimu Istadu musulmanu cun pretesas universales, s'Imp\u00e8riu Otomanu, aiat agiuntu a s'ist\u00e8rrida sua m\u00e0ssima.\nDurante custu per\u00ecodu de casi unos milli annos aiant tentu logu eventos mannos, fatos e protzessos diferentes meda intre issos e issos, diferentziados temporalmente e geograficamente, mescamente a intro de s'islam, calicunos de is cales fiant istados c\u00e0usa de s'iscagiamentu issoro (susetotus pro sa manera de si guvernare). A pustis de sa conchista de s'Ar\u00e0bia acumprida dae Maoma annos in antis de sa morte sua e sighida dae is sutzessores suos, fiant ren\u00e8ssidos a unire su regnu in unu guvernu \u00f9nicu, su cale depiat cumprire \u00absa par\u00e0ula de Deus\u00bb,\u200b in prus de respetare is opiniones de \u00e0teros tzitadinos, ma custu fiat cambiadu annos a pustis, segundu sos iscientziados durante su guvernu de Abdel Mumin, in su 1130-1163, a pustis de sa morte de Ibn T\u00f9mart.\nIspainadura isl\u00e0mica e Sardigna.\nPro su chi pertocat sa Sardigna, s'agatat pagas mitzas meda, e torrare a ordinare sos acontessimentos de cuss'\u00e8poca in s'\u00ecsula no est f\u00e0tzile. Sa documentatzione prus fidada de is curreras dae su s\u00e8culu VIII a su XI benit dae cronologias fatas dae istoricos \u00e0rabos, susetotus dae Ibn al Athir, b\u00ecvidu per\u00f2 intre is s\u00e8culos XII e il XIII.\nA fatu de sa conchista de is costas nordafricanas a banda de is \u00e0rabos, cara a sa fine de su s\u00e8culu VII, sa Sardigna fiat abarrada s'\u00f9rtimu territ\u00f2riu bizantinu de su Mediterr\u00e0neu otzidentale. Atualmente si pensat chi is primas bardanas in s'\u00ecsula fiant acont\u00e8ssidas giai in su 665-666 interessende s'\u00e0rea de s'antiga Civita. Is ispeditziones a s'\u00ecsula fiant ocupatziones militares e iscurreras de territ\u00f2rios minores (is portos susetotus) chi fiant usados pro ordingiare sas afracadas a manu de is costas de su Magreb estremu. Portos sardos de importu comente Nora e Tharros, padessiant invasiones e dannos aici fitianos e mannos chi a sa fine si fiant istados abbandonados e is bividores issoro (comente in totu Sardigna) m\u00f2vidos a zonas prus internas.\nA prim\u00ectziu de su s\u00e8culu VIII si suponet chi sa situatzione fiat s\u00e8ria meda, a puntu ca su gurrei longobardu Liutprand aiat imbiadu unu missu a C\u00e0ralis pro nde retirare is rel\u00ecchias de Santu Austinu e nche ddas portare in amparu a Pavia.\nSi creet chi in su 753 fiant fatos aposentamentos in sa costera e chi a su mancu una parte de su territ\u00f2riu de s'\u00ecsula fiat obligadu a sa pagamenta de sa Gizyah, tributu pagadu dae is non cunv\u00e8rtidos in is terras ocupadas dae sos \u00e0rabos pro p\u00f2dere sighire a professare sa fide pr\u00f2pia. Est d\u00e0bile chi custu reg\u00ecmene fiat duradu una pariga de deghes de annos sende chi non si tenet testimonia de bardanas fintzas a prim\u00ectzios de su s\u00e8culu IX. In is Annales de s'ist\u00f2ricu francu Eginhard, b\u00ecvidu in cuss'\u00e8poca, est ammentuada un\u2019ambasciada de sardos (\"legati sardorum de Carali civitate\") chi in su 815 fiat m\u00f2vida a sa corte di Ludovicu su Piu pro pedire agiudu cuntra de is musulmanos. Sa Sardigna fiat abarrada fortzis suta amparu de su Sacru Romanu Imp\u00e8riu, susetotus a pustis de sa conchista isl\u00e0mica de Sitz\u00eclia (chi aiat segadu cale si siat ac\u00e0piu cun Costantin\u00f2poli) e durante totu su s\u00e8culu X si tenet nova petzi de una afracada arribada dae \u00c0frica, chi a fatu fiat m\u00f2vida a G\u00e8nova\nA pustis de s'annu 1000 su \"wali\" de D\u00e9nia e de is Baleares Mujahid aiat atacadu is sardos totu a una borta e sa resist\u00e8ntzia pesada a s'\u00f9rtimu, fortzis dae su tando gi\u00f9ighe de Torres (naradu \"Malut\" dae sos \u00e0rabos), no aiat firmadu s'ocupatzione de sa costera, lassende su gi\u00f9ighe matessi mortu in gherra. Est prob\u00e0bile chi siat a pustis de custu acontessimentu chi is capitales de is giuigados fiant istadas trasladadas a logos a tesu de su mare (in su Torres dae Torres a Aldara, in su C\u00e0laris dae C\u00e0laris a Santa Ilia, in s'Arbaree dae Tharros a Aristanis).\nIs \u00e0rabos fiant a pustis m\u00f2vidos a is costas de sa pen\u00ecsula italiana iscagende\u00b7nde is tzitades, in particulare Luni. Suta cumandu de paba Beneitu VIII is genovesos, is pisanos e is sardos si fiant unidos pro nche bogare is \u00e0rabos. In su 1035 (o 1044) una flota sardu-pisana aiat iscagiadu is naes de Mujahid in Annaba (tando \"Ippona\"). Segundu sa traditzione, Mujahid fiat bochidu dae un sordadu sardu, sa conca sua fiat pesada in artu in sa nae ammir\u00e0llia de sa flota giuigale, e a coa fulliada in mare abertu.\nIs afracadas a is costeras sardas fiant sighidas fintzas a sa prima metade de su s\u00e8culu XIX, rapresentadas a partire dae su s\u00e8culu XVI de piratas (is \"moriscos\" o \"barbariscos\") sustentados dae sos otomanos chi si fiant aposentados in s'\u00c0frica de su norte (mescamente Algeri e T\u00f9nisi). Sa faina printzipale issoro fiat de assartare e cassare is naes e is costeras de is istados cristianos pro f\u00e0ghere iscravos de b\u00e8ndere in is mercados de is portos chi controllaiant o de secuestrare in cambiapare de dinari.\nSa prus parte de sas afracadas fiat fata in sa costera de ponente, in piessignu in biddas comente Crabas, Cuartu, Santu Antiogu. Fintzas sa costa setentrionale (in piessignu Casteddu Sardu) fiat fatu\u00b7fatu atacada, massimamente de caminu in missiones a manu de C\u00f2rsica, mentras chi su chirru estu de s'\u00ecsula fiat prus pagu interessadu proite fiat pagu populadu. Nointames fintzas in ie acudiant moros susetotus a Thiniscole, a totu sas \u00e0teras biddas de costera in Baronia, e prus a giosso in su S\u00e0rrabus (Murera e Biddeputzi) e fintzas in Ogiastra (Tertenia).\nIs bardanas aiant paradu a bellu a bellu a pustis de su 3 de abrile de su 1816, cando s\u2019ammir\u00e0lliu inglesu Exmouth, fintzas in calidade de delegadu de su re de Sardigna, aiat impostu a su \"bey\" de Algeri una cunventzione chi ddu vinculaiat a relatos paghiosos cun su Regnu de Sardigna, aici comente vinculaiat a is guvernadores de T\u00f9nisi e Tr\u00ecpoli."}
{"id": "21472", "revid": "2404", "url": "https://sc.wikipedia.org/wiki?curid=21472", "title": "Mujahid al-Amiri", "text": "Mujahid al-Amiri, o puru Abu-'l Jaysh Muyahid ibn Abd Allah al-Amiri, de sambenadu al-Muwaffak (n\u00e0schidu in D\u00e9nia, tzirca annos 960, mortu in Annaba, 1045), fiat su guvernadore de sa taifa de D\u00e9nia dae fines de su 1014 fintzas a sa morte. Cun s'etzetzione de s'invasione primidia e disastrosa de Sardigna, su reignu suo fiat istadu pro s'in prus paghiosu. Sa corte sua si fiat fata unu tzentru de eruditzione e produtzione liter\u00e0ria e issu matessi aiat iscritu unu libru subra poesia e m\u00e8trica \u00e0raba, isp\u00e8rdidu in s'atualidade.\nOr\u00ecgines.\nMuj\u0101hid fiat unu saqaliba, un'iscrau de or\u00ecgine islava. Su patron\u00ecmicu, \"Ibn \u02bfAbd All\u0101h\", non si referit a su babbu berideru. Sa Mama fiat una cristiana caturada. Fiat istadu comporadu e cunvertidu a s'Islam dae su h\u00e0jib Almanzor, chie dd'aiat fintzas educadu. Diat p\u00f2dere \u00e8ssere istadu guvernadore de D\u00e9nia cun is f\u00ecgios de Almanzor a pustis de s'annu 1002, annu cando fiat mortu su dugone sunnita. A pustis de sa morte de su segundu f\u00ecgiu de custu, Abd al-Rahman Sanchuelo, in su mese de martzu de su 1009, aiat pigadu su controllu de sa taifa de D\u00e9nia. In unos pagos annos aiat creadu su califadu buatone cosa sua rivale, al-Mu\u02bfay\u1e6d\u012b.\nIspeditziones a Sardigna.\nIn s'annu 1015, aiat mandadu un'ispeditzione pro conchistare s'\u00ecsula de Sardigna in n\u00f9mene de su califu al-Mu\u02bfay\u1e6d\u012b. Fiat isbarcadu cun 120 naes e aiat ocupadu su pranu de costera de su sud, ma fiat istadu derrotadu dae is fortzas pisanas e genovesos de It\u00e0lia. In s'annu a fatu fiat torradu cun una fortza manna de cavalleria, aiat bintu a s'es\u00e8rtzitu de su guvernadore de C\u00e0laris e aiat afortigadu sa zona conchistada. Aiat fintzas imbiadu una fortza pro atacare a Ortonovo, in sa costera italiana. Su cronista e p\u00ecscamu tedescu Thietmar de Merseburg aiat iscritu chi aiat imbiadu una sacu de cast\u00e0ngias a paba Beneitu VIII pro ammustrare su n\u00f9meru de sordados musulmanos chi diat iscadenare contra sa cristianidade, e chi su pont\u00ecfitze summu ddi aiat mandadu a s'imbesse una balleta de m\u00eclliu chi rapresentaiat su n\u00f9meru de sordados cristianos chi ddos diant retzire.\nIn su mese de maju de su 1016, is italianos fiant torrados a Sardigna. Muj\u0101hid, acarende\u00b7si a un'abbolotu intre is \u00f2mines suos, fiat fuidu bia mare. Sa flota sua fiat istada devastada dae una temporada e is naes chi abarrant fiant istadas caturados dae is flotas pisana e genovesa. Sa mama e su f\u00ecgiu e eventuale sutzessore fiant istados caturados, ma Mujahid fiat torradu a D\u00e9nia.\nDurante s'aus\u00e8ntzia de Mujahid in Sardigna e fortzis informadu dae is dificultades suas, al-Mu\u02bfay\u1e6d\u012b aiat intentadu pigare possessu de s'autoridade reale in D\u00e9nia isse matessi. A pustis de sa torrada sua, Mujahid aiat imbiadu a su califu in disterru a \u00c0frica.\nGuvernu de sa taifa.\nSu guvernu de Mujahid in D\u00e9nia a pustis de sa destitutzione de su buatone suo no est bene documentadu. In manera insolita carchi moneda de is per\u00ecodos de comintzu e de sa fine suos est subrab\u00ecvida e cunservada galu oe in die. Petzi sos annos 406 (1015\u201316) e 435 (1043\u201344) a su printz\u00ecpiu e a sa fine de su regnu suo sunt testimoniados in is monedas datadas chi si cunservant. No est su pr\u00f2piu pro su restu de su regnu, in unu per\u00ecodu chi abratzat is annos intre 1016-1017 e 1042-1043.1\nIn su 1020 fiat fatu co-guvernadore de sa taifa de Val\u00e8ntzia a costadu de Labib de Tortosa. Custu cumb\u00e8nnidu fiat duradu isceti unos meses, cando Labib si fiat bidu obrigadu a abbandonare Val\u00e8ntzia e torrare a Tortosa. Pagu a pustis de custu, Mujahid fiat istadu remplasadu dae Abd al-Aziz ibn \u00c0mir, nebode de Almanzor, comente guvernadore de Val\u00e8ntzia.\nIn su 1033, Ab\u00f9 al-Q\u00e0sim, guvernadore de sa taifa de Sevilla, giai cun su p\u00f2dere istabilidu, si fiat atribuidu s'apar\u00e8ntzia de unu t\u00ectulu leg\u00ectimu amparende a unu person\u00e0giu pol\u00e8micu chi afirmaiat de \u00e8ssere su califu Hisham II, ufitziosamente mortu in su mese de abrile de su 1013. Mujahid aiat atzetadu s'autoridade nominale de su Hish\u0101m II frassu, fortzis in su cuntestu de una s\u00e8rie de lig\u00e0menes matrimoniales cun sa dinastia de sos abadides chi guvernaiat Sevilla. \nSa paghe de su regnu suo si fiat segadu petzi cara a sa fine de sa vida sua, cando aiat ocupadu in maniera temporale Murcia e si fiat fintzas d\u00e8pidu incurare de una briga cun su f\u00ecgiu minore, \u1e24asan. Ddi fiat sighidu su f\u00ecgiu Al\u012b, cando fiat presoneri in It\u00e0lia, chi aiat sighidu f\u00e0ghende de sa corte de D\u00e9nia unu tzentru de cultura.\nPatronadu.\nMujahid fiat istadu unu metzenate de sos ist\u00f9dios teol\u00f2gicos e liter\u00e0rios, mescamente de \"qiraat\" (resadura) de su Coranu. S'interessu suo in custa pr\u00e0tica diat p\u00f2dere derivadu dae su n\u00f9mene suo, sende chi unu de sos istudiantes prus influentes de \"qiraat\" fiat istadu Abu Bakr Ibn Mujahid (morte in 936).\nS'ischit chi Ibn Gharsiya e Ibn Burd a su-A\u1e63ghar aiant cumpostu \u00f2peras in sa corte de Mujahid. In ie fiat iscrita sa famada \"risala\" (tratadu) de Ibn Gharsiya subra is shu\u02bf\u016bbiyya (natziones no \u00e0rabas), chi criticaiat s'ereu \u00e0rabu in Ispagna e alabantzaiat a is no \u00e0rabos, comente is b\u00e8rberos e sos islavos. Ibn Burd aiat dedicadu una \"risala\" fintzas a su promotore suo e aiat cumpostu \u00e0teras \u00f2peras suta s'amparu de sa taifa de D\u00e9nia. Tambene s'ischit chi su eruditu Ibn Hazm e su giurista Yusuf ibn 'Abd al-Barr aiant passadu tempus in sa corte sua."}
{"id": "21473", "revid": "7227", "url": "https://sc.wikipedia.org/wiki?curid=21473", "title": "Babel Film Festival", "text": "Su Babel Film Festival est su primu e s'\u00f9nicu cuncursu internatzionale de su mundu pro su tz\u00ecnema de sas minorias lingu\u00ecsticas.\nIst\u00f2ria.\nCreadu in su 2010, e organizadu in Casteddu dae sa Sotziedade Umanit\u00e0ria - Tzineteca Sarda, cun su suportu de sa Fundatzione Sardegna Film Commission e in collaboratzione cun s'Ass\u00f2tziu Culturale Babel e sas domos de produtzione tzinematogr\u00e0ficas e televisivas Terra de Punt e Areavisuale Film, su f\u00e8stival chircat de donare visibilidade a sas limbas de minoria, pro favor\u00e8ssere unu cunfrontu beru e un\u2019isc\u00e0mbiu culturale tra sas populatziones de totu su mundu e sas culturas issoro.\nMedas sunt sos pr\u00e8mios in cuncursu, e medas sunt sas istitutziones chi, in sos annos, ant dadu su patrotz\u00ecniu issoro a sa manifestatzione: su Cuss\u00ecgiu de Europa, su Ministeru de sos Afares \u00c8steros italianu, sa Presid\u00e8ntzia de su Parlamentu Europeu, sa Regione Aut\u00f2noma de sa Sardigna e su Comune de Casteddu. \u00c0teros entes e organismos bi chi pigant parte sunt: sa Sotziedade Umanit\u00e0ria, sa Rete Europea pro s'Egualidade de sas Limbas (\"European Language Equality Network\" - ELEN), l\u2019A.A.M.O.D. Arch\u00ecviu Audiovisivu de su Movimentu Operaju e Democr\u00e0ticu, su \u201cPr\u00e8miu Ostana - Iscrituras in Limba Materna\u201d, sa Federatzione Italiana de sos Tz\u00ecrculos de sos Tz\u00ecnema (FICC), sa Rassegna Tzinematogr\u00e0fica \u201cEv\u00f2 ce Es\u00f9\u201d de Martignano, su Cineclub Fedic de Casteddu, s\u2019Universidade de Casteddu, s\u2019Ass\u00f2tziu Campos, s\u2019Universidade de Cat\u00e0nia, Documentaria Festival de su Tz\u00ecnema Document\u00e0riu.\nS'intrada de su f\u00e8stival in sa retze de s'ELEN, in su 2017, at perm\u00ectidu a su Babel de traballare e dare su contributu suo a progetos internatzionales cumpartzidos e collaborativos de importu mannu pro sa valorizatzione culturale europea, fintzas gr\u00e0tzias a su chi aiat giai produidu finas a cussu momentu. Sa manifestatzione difatis at creadu, in sos annos, un'arch\u00ecviu de 950 film chistionados in sas limbas minorit\u00e0rias de su mundu, corpus \u00f9nicu e a sa base de una Mediateca Internatzionale de sas Limbas de Minoria (MILM), chi est a disponimentu de totus. Medas de custos si podent agatare in sos cat\u00e0logos de sas editziones de su f\u00e8stival.\nParte de importu mannu de su f\u00e8stival est fintzas su Pr\u00e8miu Kentzeboghes, prom\u00f2vidu dae prom\u00f2vidu dae s'Ass\u00f2tziu Culturale Babel, paris cun sa Sotziedade Umanit\u00e0ria - Tzineteca Sarda de Casteddu, Ejatv, Areavisuale Film e Associazione Boxis e dedicadu a sos progetos tzinematogr\u00e0ficos fatos in limba sarda e in sas \u00e0teras limbas de sa Sardigna, chi faghet de anteprima a su restu de sa manifestatzione.\nDurante su f\u00e8stival benit organizada fintzas sa \"Babel Academy\", una s\u00e8rie de add\u00f2bios cun espertos e autores. In su 2021, in prus, a intro de sa manifestatzione b'est istada fintzas una cunfer\u00e8ntzia ligada a sa Carta Europea pro sas limbas minorit\u00e0rias e a su protzessu pro sa rat\u00ecfica sua, una mustra dedicada a sas locandinas de su tz\u00ecnema sardu de sos annos '60 e '70 de su '900 e una dedicada a sos trastes tzinematogr\u00e0ficos antigos.\nSemper in su 2021 su Babel Film Festival at fatu tapa fintzas in Terranoa, cun unu cuncursu intre chimbe films fatu dae sos organizadores in collaboratzione cun sa Sotziedade Umanit\u00e0ria - Tzineteca Sarda e s'Ass\u00f2tziu Culturale Argonauti."}
{"id": "21474", "revid": "12712", "url": "https://sc.wikipedia.org/wiki?curid=21474", "title": "Br\u00ecndisi", "text": "Br\u00ecndisi (\"Brinnisi\" in dialetu brindisinu) est unu comunu italianu de 83 326 bividores, bidda manna de sa prov\u00ecntzia om\u00f2nima in P\u00f9glia.\nEst unu de is tzentros prus populosos de su Salento, cun unu ruolu cummertziale e culturale de importu, d\u00e8pidu a sa positzione sua cara a su mare Adri\u00e0ticu.\nEst istada sede provis\u00f2ria de su guvernu in su Rennu de It\u00e0lia dae su 1943 a su 1944."}
{"id": "21475", "revid": "12712", "url": "https://sc.wikipedia.org/wiki?curid=21475", "title": "Brindisi", "text": ""}
{"id": "21476", "revid": "2404", "url": "https://sc.wikipedia.org/wiki?curid=21476", "title": "Regiones de Ispagna", "text": ""}
{"id": "21477", "revid": "2404", "url": "https://sc.wikipedia.org/wiki?curid=21477", "title": "D\u00e9nia", "text": "D\u00e9nia (in castillianu \"Denia\") est una tzitade de sa Comunidade Valenciana, capitale de sa comarca de sa Marina Alta e fintzas de sa comarca ist\u00f2rica de su Marchesadu de D\u00e9nia.\nContat unos 41.553bividores residentes, ma in istiu sa populatzione podet arribare a si multiplicare pro chimbe, fintzas a 200.000. Su 11 de nadale de su 2015 est istada decrarada Tzitade Creativa de sa Gastronomia dae s'UNESCO.\nIst\u00f2ria.\nIst\u00f2ria antiga.\nMancari sa pres\u00e8ntzia de agatamentos archeol\u00f2gicos relativos a un'iaposentamentu ib\u00e8ricu in sos int\u00f2rinos (Diniu), s'or\u00ecgine de sa tzitade de D\u00e9nia est cun probabilidade grega, chi ddi aiant dadu su n\u00f9mene de \"Hemeroskopeion\". Fiat fata a pustis romana. Su tzentru de \"Dianum\", aici fiat istadu numenada a s'atu de sa fundatzione torra, fiat postu a norte de sa D\u00e9nia moderna.\nIs testos cl\u00e0ssicos e is iscobertas archeol\u00f2gicas inditant chi in su s\u00e8culu I a.C. is tropas de Quintus Sertorius aiant fundadu una base navale a Dianium.\nDurante s'Artu Imperu, sa tzitade aiat gosadu de unu per\u00ecodu de lughidore, colende a s'istadu de municipium.\nIntre su 636 e su 693 d.C., durante su per\u00ecodu de su regnu visigotu, Denia fiat istada sede episcopale dipendente de Toledo.\n\u00c8poca musulmana e Reconchista.\nDurante s'\u00e8poca musulmana, sa tzitade aiat tocadu su momentu de lughidore e pot\u00e8ntzia m\u00e0ssimu, acumpangiadu dae unu momentu de atividade culturale manna. \"D\u00e0niya\" fiat istada capitale de sa t\u0101\u02beifa in su 1010 de s'emiru Muj\u0101hid al-\u02bf\u0100mir\u012b, naradu \"al-Muwaffaq\". Sa t\u0101\u02beifa aiat p\u00e8rdidu s'indipend\u00e8ntzia in su 1076 in favore de sa Taifa de Zaragoza.\nSa conchista cristiana, in su 1244, aiat betidu a sa decad\u00e8ssida de sa tzitade, abarrada giai chentza de bividores a pustis de sa vit\u00f2ria subra de is \"Moros\". Fiat torrada a populare in parte de Valentzianos.\nIn su 1356 Denia passada a sa corona de Aragona, suta Alfonsu su Mann\u00e0nimu. D\u00e9nia fiat prom\u00f2vida suta sa Corona de Ispagna a marchesadu in su 1487. Su duca de Lerma, su de chimbe marchesos de D\u00e9nia e favoridu de Filipu III permitet a sa tzitade de s'artziare a su rangu de tzitade.\nIst\u00f2ria reghente.\nA pustis de sa bogada de is Moriscos, musulmanos prus o mancu cunv\u00e8rtidos a fortza a su cristian\u00e8simu ma chi in realidade no aiant abbandonadu sa fide isl\u00e0mica (1609), su marchesadu aiat pad\u00e8ssidu un'abbassamentu demogr\u00e0ficu acumpangiadu dae una crisi econ\u00f2mica manna. Paret difatis chi dae su portu de Denia fiant sarpados, cara a s'\u00c0frica setentrionale, unos 25.000 Moriscos.\nPartende dae su s\u00e8culu XVIII, Denia aiat partetzipadu in manera ativa a sa Gherra de Sutzessione e fiat istada sa prima a proclamare re s'artziduca C\u00e0ralu de Asburgu. Sa gherra e is represas aiant batidu un'\u00e0tera crisi a sa tzitade. Is Borbones in fines dd'aiant ocupada su 17 de santandria de su 1708.\nIn su s\u00e8culu XIX Denia fiat torrada a acorpare a sa Corona (1804) e a bellu torrat a torradu a cr\u00e8schere siat economicamente siat demograficamente. Is cumm\u00e8rtzios sunt, dae tando, ligadas a is fainas marineras, a su cumm\u00e8rtziu de sa pabassa e \u2013 prus de reghente \u2013 a su turismu."}
{"id": "21478", "revid": "2404", "url": "https://sc.wikipedia.org/wiki?curid=21478", "title": "Magreb", "text": "Su Magreb o Maghreb (in \u00e0rabu \u0627\u0644\u0645\u063a\u0631\u0628 \"al-Ma\u0121rib\"; in b\u00e8rberu, \"Tamazgha\") est unu faeddu chi sign\u00ecficat literalmente \u00absu logu in ue iscurigat\u00bb, su Ponente, sa parte prus otzidentale de su mundu \u00e0rabu. S'impreat pro inditare sa parte otzidentale de s'\u00c0frica de su norte, susetotus Algeria, Marrocu, Tunisia e L\u00ecbia.\nConnotu fintzas comente \"\u00c0frica nord-otzidentale\", su \"Magreb \u00c0rabu\" (\u0627\u0644\u0645\u063a\u0631\u0628 \u0627\u0644\u0639\u0631\u0628\u064a al-Maghrib al-'Arabi), e Berberia, est una sub-regione de su norte de s'\u00c0frica chi est diaderus una parte otzidentale de su mundu \u00e0rabu e est mescamente musulmana. Sa regione incluet in s'interi Algeria, L\u00ecbia, Maurit\u00e0nia (parte de s'\u00c0frica otzidentale ), su Marrocu, su Sahara Otzidentale e sa Tunisia, chi sunt totus istados membros de s'Unione de su Magreb \u00c0rabu (UMA) francu su Sahara Otzidentale chi tenet istatus de territ\u00f2riu perricadu intre su Marrocu e sa RASD. In su 2018, sa regione teniat una populatzione de prus de 100 milliones de persones.\nSu Magreb in generale si definit comente parte manna de s'\u00c0frica de su norte, incl\u00f9ende parte manna de su desertu de su Sahara, ma escluet Egitu e Sud\u00e0n, chi formant parte de su Mashrek, sa parte orientale de su mundu \u00e0rabu. Sa definitzione traditzionale de su Magreb, chi dd'allindaiat a is montes de s'Atlante e a is pranos de costera de Marrocu, Algeria, Tunisia e L\u00ecbia, fiat ist\u00e8rrida cun s'inclusione de Maurit\u00e0nia e de su territ\u00f2riu in perricadu de Sahara Otzidentale.\nIn antis de sa costitutzione de is istados natzionales modernos in sa regione durante su s\u00e8culu XX, Magreb inditaiat masaprestu a un'\u00e0rea prus minore, intre su mare Mediterr\u00e0neu e is montes de s'Atlante in su sud. Fatu\u00b7fatu s'incluiat su territ\u00f2riu de s'estu de sa L\u00ecbia, ma non sa Maurit\u00e0nia moderna. A sa fine de su s\u00e8culu XIX, su tr\u00e8mene \"Magreb\" s'usaiat pro si ref\u00e8rrere a sa regione de su Mediterr\u00e0neu otzidentale in s'\u00c0frica setentrionale de costera in generale, e a s'Algeria, su Marrocu e sa Tunisia, in piessignu.\nDurante su guvernu de su regnu b\u00e8rberu de Num\u00ecdia, sa regione si fiat unida in forma entidade pol\u00ectica indipendente. Custu per\u00ecodu fiat istadu sighidu dae su dom\u00ecniu o influ\u00e8ntzia de s'Imp\u00e8riu romanu. FIat sighida a pustis s'ocupatzione curtza de is V\u00e0ndalos, remplasados pagu prus a tardu de sa conchista torra e ateretantu curtza, non prus d\u00e8bile de is romanos de s'Imp\u00e8riu bizantinu. Is califados isl\u00e0micos fiant arribados a su p\u00f2dere suta su califadu omayyade, su califadu abbaside e su califadu fatimide. Su dom\u00ecniu prus de dura fiat istadu su de sos istados b\u00e8rberos locales chi abbratzat unu arcu de tempus dae su s\u00e8culu VII a su XIII. S'Imp\u00e8riu otomanu etotu aiat controlladu pro una iscuta de tempus partes de sa regione.\nAlgeria, L\u00ecbia, Maurit\u00e0nia, Marrocu e Tunisia ant istabilidu s'Unione de su Magreb \u00c0rabu in su 1989 pro prom\u00f2vere sa cooperatzione e s'intregatzione econ\u00f2mica in unu mercadu comunu. S'unione at incl\u00f9didu in su Sahara Otzidentale in manera impl\u00ectzita essende su Marrocu membru, e at postu fine a sa gherra frita longa intre Marrocu e Algeria a pitzu de custu territ\u00f2riu. Sende gasi, custu progressu at tentu durada curtza e su sindacadu como est firmu.\nIs tensiones intre Algeria e su Marrocu subra su Sahara Otzidentale ant torradu a apar\u00e8ssere, afortigadas dae perricas de frontera chentza solutzione intre is duos istados. Custos duos cunflitos printzipales ant impedidu su progressu in is obietivos comunos de su sindacadu e in pr\u00e0tica dd'ant lassadu paradu. S'instabilidade in sa regione e is minetzas creschende pro sa seguresa transfronteras ant torradu pesare is tratativas pro sa cooperatzione regionale. In su mese maju de su 2015, is ministros de Af\u00e0rios \u00e8steros de s'Unione de su Magreb \u00c0rabu aiant decraradu sa netzessidade de una pol\u00ectica de seguresa coordinada. Custu fatu at torradu a dare isperos de l\u00f2mpere a carchi forma de cooperatzione."}
{"id": "21479", "revid": "2404", "url": "https://sc.wikipedia.org/wiki?curid=21479", "title": "Maghreb", "text": ""}
{"id": "21480", "revid": "7227", "url": "https://sc.wikipedia.org/wiki?curid=21480", "title": "Fr\u00ecsia", "text": "Sa Fr\u00ecsia (in olandesu: \"Friesland\", in frisone otzidentale: \"Frysl\u00e2n\") est una prov\u00ecntzia in su Nord de sos Paisos B\u00e0scios.\nSa capitale est Leeuwarden."}
{"id": "21481", "revid": "14338", "url": "https://sc.wikipedia.org/wiki?curid=21481", "title": "Marsiglia", "text": ""}
{"id": "21482", "revid": "7227", "url": "https://sc.wikipedia.org/wiki?curid=21482", "title": "Lionora de Arborea", "text": ""}
{"id": "21484", "revid": "175048", "url": "https://sc.wikipedia.org/wiki?curid=21484", "title": "ABBA", "text": "ABBA fiat una banda isvedesa de pop chi si fiat formada in Istocolma in su 1972. Sa banda fiat cumposta dae Agnetha F\u00e4ltskog, Anni-Frid Lyngstad, Benny Andersson e Bj\u00f6rn Ulvaeus."}
{"id": "21485", "revid": "7227", "url": "https://sc.wikipedia.org/wiki?curid=21485", "title": "Ring Ring", "text": "Ring Ring est su t\u00ectulu de un'album de sa band isvedesa ABBA, publicadu in su 1973."}
{"id": "21487", "revid": "7227", "url": "https://sc.wikipedia.org/wiki?curid=21487", "title": "Waterloo", "text": "Waterloo est su t\u00ectulu de un'album de su grupu musicale isvedesu ABBA, publicadu in su 1974."}
{"id": "21488", "revid": "7227", "url": "https://sc.wikipedia.org/wiki?curid=21488", "title": "ABBA (album)", "text": "ABBA est su t\u00ectulu de un'album de su grupu musicale isvedesu ABBA, publicadu in su 1975."}
{"id": "21489", "revid": "7227", "url": "https://sc.wikipedia.org/wiki?curid=21489", "title": "Arrival", "text": "Arrival est su t\u00ectulu de un'album de su grupu musicale isvedesu ABBA, publicadu in su 1976."}
{"id": "21491", "revid": "7227", "url": "https://sc.wikipedia.org/wiki?curid=21491", "title": "Voulez-Vous", "text": "Voulez-Vous est su t\u00ectulu de un'album de su grupu musicale isvedesu ABBA, publicadu in su 1979. Totu sas cantzones sunt istadas iscritas dae sa copia Benny Andersson - Bj\u00f6rn Ulvaeus."}
{"id": "21492", "revid": "7227", "url": "https://sc.wikipedia.org/wiki?curid=21492", "title": "Super Trouper", "text": "Super Trouper est su t\u00ectulu de un'album de su grupu musicale isvedesu ABBA, publicadu in su 1980. Totu sas cantzones sunt istadas iscritas dae sa copia Benny Andersson - Bj\u00f6rn Ulvaeus."}
{"id": "21493", "revid": "7227", "url": "https://sc.wikipedia.org/wiki?curid=21493", "title": "The Visitors", "text": "The Visitors est su t\u00ectulu de un'album de su grupu musicale isvedesu ABBA, publicadu in su 1981. Totu sas cantzones sunt istadas iscritas dae sa copia Benny Andersson - Bj\u00f6rn Ulvaeus."}
{"id": "21494", "revid": "7227", "url": "https://sc.wikipedia.org/wiki?curid=21494", "title": "Voyage", "text": "Voyage est su t\u00ectulu de un'album de su grupu musicale isvedesu ABBA, publicadu in su 2021. Totu sas cantzones sunt istadas iscritas dae sa copia Benny Andersson - Bj\u00f6rn Ulvaeus."}
{"id": "21495", "revid": "7227", "url": "https://sc.wikipedia.org/wiki?curid=21495", "title": "Queen (album)", "text": "Queen est su t\u00ectulu de un'album de su grupu inglesu Queen, publicadu in su 1973."}
{"id": "21496", "revid": "7227", "url": "https://sc.wikipedia.org/wiki?curid=21496", "title": "Queen II", "text": "Queen II est su t\u00ectulu de un'album de su grupu inglesu Queen, publicadu in su 1974."}
{"id": "21497", "revid": "7227", "url": "https://sc.wikipedia.org/wiki?curid=21497", "title": "Sheer Heart Attack", "text": "Sheer Heart Attack est su t\u00ectulu de un'album de su grupu inglesu Queen, publicadu in su 1974."}
{"id": "21498", "revid": "12712", "url": "https://sc.wikipedia.org/wiki?curid=21498", "title": "T\u00e0rantu", "text": "T\u00e0rantu (\"Taranto\" in Italianu, \"Tarde\" in dialetu tarantinu) est unu comunu italianu de 189 407 bividores, bidda manna de sa prov\u00ecntzia om\u00f2nima, in P\u00f9glia. Est sa de tres tzitades prus mannas de su Sud It\u00e0lia peninsulare e est sede de unu de is portos cummertziales prus de importu de su Mediterr\u00e0neu, chi s'agatat in s'estremidade nord-otzidentale de sa regione ist\u00f2ricu-geogr\u00e0fica de su Salentu, e in s'estremidade orientale de sa zona costera de s'Arcu i\u00f2nicu tarantinu.\nDd'ant fundada is Ispartanos in su s\u00e8culu VIII a.C. cun su n\u00f9mene de Taras. Sa tzitade, gr\u00e0tzias a sa positzione istrat\u00e8gica in su tzentru de su golfu om\u00f2nimu, a sa fertilidade de su territ\u00f2riu e a su cumm\u00e8rtziu, est essida una de is Polis prus de importu de sa Magna Gr\u00e8tzia, faghende\u00b7si conn\u00f2schere comente a tzentru culturale, econ\u00f2micu e militare, in ue sunt n\u00e0schidos intelletuales comente Arch\u00fdtas, Arist\u00f3xenos, Livius Andron\u012bcus, Le\u00f2nidas e Her\u00e0cleides de T\u00e0rantu, atletas mannos comente Icos e su chi ddu connoschent comente Atleta de T\u00e0rantu. Est istada s'\u00f9rtima tzitade de sa Magna Gr\u00e8tzia a r\u00f9ere pro neghe de s'amm\u00e0niu de Roma, a pustis de is gherras p\u00ecrricas, una cuntierra durada 5 annos. Mancari derrotada, est sighida s'influ\u00e8ntzia manna sua culturale a subra de su restu de s'It\u00e0lia meridionale e a subra de Roma etotu, intrende a f\u00e0ghere parte de s'immagin\u00e0riu colletivu de insandus, comente a logu connotu pro sa richesa e de bellesas naturales, tzelebradas dae Or\u00e0tziu e \u00e0teros autores.\nIn su per\u00ecodu normannu, est essida capitale de su Printzipadu de T\u00e0rantu, chi in s'\u00ecnteri de is 377 annos suos de ist\u00f2ria est arribbadu a incl\u00f9dere agiumai sa totalidade de su Salento.\nT\u00e0rantu donat su n\u00f9mene a sa genia \"Lycosa tarantula\", comunu meda tempus a oe me is sartos locales, de in ue benint puru is faeddos \"tarantella,\" \"tarantismu\", e \"tar\u00e0ntula\", impreada oe pro inditare is arangiolos de sa fam\u00eclia \"Theraphosidae\"\nSa tzitade est sede de s'Arsenale mar\u00ectimu de sa Marina Militare, de s'Ilva, unu de is cumplessos industriales prus mannos de Europa pro sa produtzione de s'atz\u00e0rgiu, e de su Museu archeol\u00f2gicu natzionale MArTA, chi est unu de is museos prus de importu de It\u00e0lia."}
{"id": "21499", "revid": "12712", "url": "https://sc.wikipedia.org/wiki?curid=21499", "title": "Taranto", "text": ""}
{"id": "21501", "revid": "7227", "url": "https://sc.wikipedia.org/wiki?curid=21501", "title": "Moriscos", "text": "Is moriscos o fintzas muriscos (faeddu chi benit dae s'ispagnolu e dae su catalanu \"morisco\", derivende dae su tr\u00e8mene \"moro\") fiant is musulmanos de al-\u00c1ndalus batijados a pustis de sa cost\u00f9mene de cunversione a fortza de is Res Cat\u00f2licos partende dae su 14 de fre\u00e0rgiu de su 1502 in sa Corona de Cast\u00ecllia, mesura chi is Cortes aiant atrasadu in sa Corona de Aragona fintzas a su 1526. Tantis is cunv\u00e8rtidos a su catolitz\u00e8simu de manera volunt\u00e0ria comente is cunv\u00e8rtidos in manera obrigat\u00f2ria dae tando a in antis diant \u00e8ssere numenados \"moriscos\". In antis de sa cunversione fortzada, a is musulmanos chi biviant pratichende de manera prus o mancu aberta sa fede cosa issoro in is regnos cristianos, s'istoriografia ddis narat mud\u00e9jares, boghe derivada dae s'\u00e0rabu mudajjan, est a n\u00e0rrere, \u00abtribut\u00e0rios\u00bb; mancari in s'\u00e8poca, custa denominatzione si referiat susetotus a is musulmanos de su Regnu de Cast\u00ecllia, dae chi in s'Aragona si ddi naraiat \"moros\" e in Val\u00e8ncia e Catalugna, \"sarra\u00efns\" (\"saratzinos\").\nFiant istados numerosos in su Regnu de Aragona e in su Regnu de Val\u00e8ncia. In sa Corona de Cast\u00ecllia, su n\u00f9meru est prus dif\u00ectzile de determinare, ca fiant integrados a forte in sa sotziedade e aiant p\u00e8rdidu medas de is carater\u00ecsticas issoro diferentziadoras. Sa bogadura issoro dae su regnu fiat istada decretada a cumintzu de su s\u00e8culu XVII, e s'isfortzu pro ddu f\u00e0ghere fiat duradu annos medas. Mentras chi in sa Corona de Aragona sa bogadura fiat istada incanida e aiat retzidu s'apoderamentu de sa comunidade cristiana, in sa Cast\u00ecllia si fiat agatada una resist\u00e8ntzia manna de sa populatzione e de sas autoridades, pro custu fiat istada pagu efetiva e fiant sighida sa torrada de gente meda. In Cast\u00ecllia sa bogadura si fiat cuntzentrada mescamente subra is granadinos isp\u00e8rdidos in totu su regnu, chi fiant prus pagu integrados e fiant assotziados a s'avolotu de sas Alpujarras. Is bividores de Hornachos fiat bogados etotu de forma cuncordada, e fiant portados armados a Marrocu pro formare sa Rep\u00f9blica de Sal\u00e9."}
{"id": "21502", "revid": "7227", "url": "https://sc.wikipedia.org/wiki?curid=21502", "title": "Bassanu", "text": "Bassanu (in v\u00e8netu \"Basan\", in italianu \"Bassano del Grappa\") est unu comunu de 42 063 bividores de sa prov\u00ecntzia de Vitzentza. All\u00e0canat a nord cun su Monte Grappa cun is biddas de sa Valbrenta, a nord-est cun su comunu de Romanu, a est cun Cassola, a sud con su comunu de Ros\u00e0, a sud-ovest cun Cartigliano e Nove, a ovest cun Mar\u00f2stica. Sa fratzione de monte de Rubio de Bassanu all\u00e0canat cun Rubio de Conco: in pari faghent in pr\u00e0tica una bidda \u00f9nica, chi ddi narant Rubio.\nGeografia.\nBassanu s'agatat a is pees de sa Campeda de Asiago e de su Monte Grappa, in su puntu in ue su Brenta essit dae su Canale de su Brenta. Su Brenta partzit Bassanu in duas partes.\nIst\u00f2ria.\nIntre su 1922 e su 1943, si fiat afirmadu su fascismu e dae su 1926 su s\u00ecndigu dd'iant cambiadu cun unu podest\u00e0 guvernativu. Cun s'incomentzu de sa segunda gherra mundiale e sa ruta de su reg\u00ecmene fascista, sa tzitade at subidu s'invasione tedesca. \u00abIn s'\u00ecnteri de sa Gherra de liberatzione est istadu unu de is prus tzentros gloriosos de organizatzione de sa Resist\u00e8ntzia\u00bb. V\u00e0rias unidades ant operadu in sa zona, incl\u00f9didas formatziones de is Brigatas Garibaldi, de is Brigatas Matteotti e de is Brigatas \"It\u00e0lia L\u00ecbera\". S'eventu prus dramm\u00e0ticu chi at subidu sa Resist\u00e8ntzia locale est istadu su \u00abrastrellamentu de su Grappa\u00bb de su cabudanni 1944 (prus de 500 mortos e 400 disterrados), chi est agabbadu su 26 cabudanni 1944 cun su deg\u00f2lliu de Bassanu cun 31 impicos me is viales tzitadinos. Su respons\u00e0bile de custos orrores fiat su vitzebrigadieri de is SS Karl Franz Tausch.\nSu 17 fre\u00e0rgiu 1945 unu grupu de 15 partigianos cumandados dae Primo Visentin (n\u00f9mene de batalla \"Masaccio\") aiat fatu sartare su Ponte Betzu: ddoe at istadu duas v\u00ectimas. Pro vengantza is nazistas ant pigadu dae is presones tres partigianos e ddos at fusiladu a subra de su ponte (Federico Alberti, Cesare Lunardi e Antonio Zavagnin).\nSu 28 abrile 1945 fintzas Bassanu est istada liberada. Su n\u00f9meru mannu de v\u00ectimas a sa fine de sa gherra est b\u00e0lidu sa Med\u00e0llia de oro a su balore militare pro sa gherra de liberatzione."}
{"id": "21503", "revid": "12712", "url": "https://sc.wikipedia.org/wiki?curid=21503", "title": "Bassano del Grappa", "text": ""}
{"id": "21504", "revid": "7227", "url": "https://sc.wikipedia.org/wiki?curid=21504", "title": "Istados barbariscos", "text": "Costera barbarisca o Istados barbariscos (fintzas Berberia) sunt is tr\u00e8menes chi sos europeos ant impreadu dae su s\u00e8culu XVI fintzas a su XIX pro si ref\u00e8rrere is regiones de costera de sos atuales Marrocu, Algeria, Tunisia e L\u00ecbia. In Otzidente, su t\u00e8rmine s'usat normalmente pro faeddare de is piratas e is cummertziantes de iscraos chi populaiant custas costeras e bivende\u00b7si de s'economia acapiada a custas atividades. Rapresentaiant una minetza costante pro sas imbarcatziones cummertziales e finamentas pro is tzitades de costera de su Mediterr\u00e0neu.\nS'or\u00ecgine de sa par\u00e0ula Berberia si faghet torrare in segus a s'annu 1500, cando fiat apar\u00e8ssidu su tr\u00e8mene in It\u00e0lia. Benit dae \"b\u00e0rbaru\" e designat a s'\u00c0frica de su Norte. Usadu pro pagu tempus, fiat torradu a bessire in is iscritos de autores v\u00e0rios e in is ditzion\u00e0rios pro passare a su limb\u00e0giu atuale, e si ref\u00e8rrere esclusivamente a is bividores de sa \"Barberia\", chi currespondet a is costeras de su Magreb. Chentza relatu cun su t\u00e8rmine \"b\u00e0rbaru\", sa par\u00e0ula b\u00e8rberu est apar\u00e8ssida cara a su 1860.\nIst\u00f2ria.\nSu territ\u00f2riu in pr\u00e0tica no at tentu mai unu guvernu unidu franca una iscuta curtza in tempus de s'Imp\u00e8riu almohade (s\u00e8culu XII) e de is hafsides. In antis de su s\u00e8culu XVI sa Barberia cumprendiat is territ\u00f2rios de Ifriqiya, su Marrocu, e un'istadu algerinu de su tzentru-ovest cun capitale in Tlemcen o Tiaret. Dae su s\u00e8culu XVI su territ\u00f2riu incluiat puru is regiones de s'internu, chi aprofundiant in su continente africanu, comente si bidet in is mapas pol\u00ecticas e geogr\u00e0ficos europeas publicadas intre is s\u00e8culos XVII fintzas su XX. Intre is guvernadores prus famados de custos territ\u00f2rios figurant su pasci\u00e1 o bey de Algeri, su bey de T\u00f9nisi e su bey de Tr\u00ecpoli, totus issos tribut\u00e0rios de su sultanu de s'Imp\u00e8riu otomanu, mancari gosaiant de un'autonomia de guvernu manna. Pro is natziones europeas, Tr\u00ecpoli, in s'atuale L\u00ecbia, fiat cunsiderada sa capitale de sos istados barbariscos mancari Marrakech, in Marrocu, fiat sa tzitade b\u00e8rbera prus manna e importante de s'\u00e8poca. Algeri e Tangeri puru fiant tzitades importantes meda de sa Barbaria.\nIs atividades printzipales barbariscas fiant sa pirateria, ass\u00e0rtiu de naes, e is bardanas, ass\u00e0rtios de sa costera europea. Atividade chi isp\u00e0rghida in totu su Mediterr\u00e0neu e in s'Atl\u00e0nticu pr\u00f2ssimu puru, dae Irlanda a is Azorras. Sa costera de Berberia fiat \u00e0mbitu de su mercadu de iscraos, meda de is cales cristianos, caturados in gherras e in bardanas, comente fintzas africanos, chi assortiant dae is caravanas transaharianas assartiadas. Si c\u00e0rculat a prus de unu millione su n\u00f9meru de cristianos caturados in is costeras de su Mediterr\u00e0neu intre 1500 e 1800, unu per\u00ecodu chi marcat su colum\u00ecngiu de una pr\u00e0tica chi fiat comintzada cun s'arribu de s'Isl\u00e0m in su norte de s'\u00c0frica e in Ispagna in su s\u00e8culu VIII e chi no aiat sessadu fintzas a metade su s\u00e8culu XIX.\nA cumintzu de su s\u00e8culu XIX, unu paisu nou, is Istados Unidos, non fiat dispostu a tz\u00e8dere in antis su ricatu barbariscu a sa marina mercadera cosa sua, aiat atacadu sa Tripolit\u00e0nia pro l\u00ecberare a is presoneris americanos e acabare cun s'atividade pirata in sa zona. S'atacu de Tr\u00ecpoli (1805) si podet cunsiderare su primu interventu in s'esternu de s'ist\u00f2ria de sos Istados Unidos. Su bombardamentu de Algeri pro una flota anglu-olandesa, in 1816, aiat paralizadu a sa flota pirata e su bey de Algeri si fiat bida obrigadu a atzetare sas cunditziones impostas. Sa derrota in antis sos europeos e sos Istados Unidos aiat marcadu sa ruta de sos Istados de Berberia, mancari non diat acabare luegus cun sa pirateria barbarisca. Un'\u00e0tera currera brit\u00e0nnica in Algeri aiat tentu logu in 1824. In 1830, sa Frantza aiat ocupadu Algeri pro imp\u00f2nnere su dom\u00ecniu coloniale suo, in antis de f\u00e0ghere su matessi cun T\u00f9nisi (1881). Tr\u00ecpoli fiat abarrada suta s'autoridade direta de sos otomanos in 1835, fintzas a cando fiat ruta in manos de sos italianos in 1911, durante sa gherra intre It\u00e0lia e Turchia. In resumu, cun su tirare a intis su s\u00e8culu XIX is bases e atividades apresadoras de sos istados barbariscos si fiant minimadas e a sa fine annichiladas dae s'aposentamentu de is protetorados europeos in su norte de \u00c0frica e sa retirada de s'Imp\u00e8riu Otomanu de su Mediterr\u00e0neu otzidentale."}
{"id": "21505", "revid": "2404", "url": "https://sc.wikipedia.org/wiki?curid=21505", "title": "Barberia", "text": ""}
{"id": "21506", "revid": "2404", "url": "https://sc.wikipedia.org/wiki?curid=21506", "title": "Costera barbarisca", "text": ""}
{"id": "21507", "revid": "2404", "url": "https://sc.wikipedia.org/wiki?curid=21507", "title": "Pen\u00ecsula \u00e0raba", "text": "S'Ar\u00e0bia o pen\u00ecsula \u00e0raba (in \u00e0rabu: \u0634\u0628\u0647 \u0627\u0644\u062c\u0632\u064a\u0631\u0629 \u0627\u0644\u0639\u0631\u0628\u064a\u0629, xibh al-jaz\u012bra al-\u02bfarabiyya, \u2018\"sa pen\u00ecs\u00f9la \u00c0raba\"\u2019, cun totu chi segundu sa traditzione si di narat petzi \u0627\u0644\u062c\u0632\u064a\u0631\u0629 \u0627\u0644\u0639\u0631\u0628\u064a\u0629, al-jaz\u012bra al-\u02bfarabiyya, literalmente \u2018\"s'\u00ecsula \u00c0raba\"\u2019) est una pen\u00ecsula de su sud-ovest de s'\u00c0sia, in su puntu de atopu cun s'\u00c0frica. Est una regione pro sa majoria de clima des\u00e8rticu. \nSa costera de sa pen\u00ecsula est isfundida in s'ovest dae su mare Ruju e su golfu de Aqaba, in su sud dae su mare de Ar\u00e0bia e in s'estu dae su golfu de s'Om\u00e0n e su golfu P\u00e8rsicu. In su norte, all\u00e0canat cun Israele e Palestina, Giord\u00e0nia e Ir\u00e0q. Politicamente sa pen\u00ecsula \u00c0raba est partzida in is istados a sighire (elencados segundu sa tirada):\nS'Ar\u00e0bia Saudita (regnu guvernadu dae sa dinastia wahhabita de sos Al Saud) \u00f2cupat sa prus parte de sa pen\u00ecsula, chi tenet un'ist\u00e8rrida totale de tres milliones de chil\u00f2metros cuadrados. Sa majoria de sa populatzione, de unos chimbanta milliones de persones, bivet in Ar\u00e0bia Saudita e in su Jemen. Sa sutaterra de Ar\u00e0bia cuntenet cantidades mannas de petr\u00f2liu. In sa pen\u00ecsula, s'agatant Sa Meca e Medina, is tzitades santas de s'Isl\u00e0m, ambas in su territ\u00f2riu de s'Ar\u00e0bia Saudita, pro custu s'itadu tenet una influ\u00e8ntzia manna subra is bighinos suos. Is Emirados \u00c0rabos Unidos e su Qat\u00e0r sunt sa sede de is cadenas printzipales de televisione de su mundu \u00e0rabu, comente Al-Jazeera.\nIn \u00e0teros tempos, su t\u00e8rmine Ar\u00e0bia definiat totu su chi oe connoschimus comente su mundu \u00e0rabu, dae su Marrocu in s'ovest fintzas a Om\u00e0n in s'estu."}
{"id": "21508", "revid": "2404", "url": "https://sc.wikipedia.org/wiki?curid=21508", "title": "Ar\u00e0bia", "text": ""}
{"id": "21509", "revid": "2404", "url": "https://sc.wikipedia.org/wiki?curid=21509", "title": "Pen\u00ecsula ar\u00e0bica", "text": ""}
{"id": "21510", "revid": "7227", "url": "https://sc.wikipedia.org/wiki?curid=21510", "title": "Noragugume", "text": ""}
{"id": "21512", "revid": "12712", "url": "https://sc.wikipedia.org/wiki?curid=21512", "title": "2022", "text": " Su 2022 (MMXXII in n\u00f9meros romanos) est un'annu de su de XXI s\u00e8culos incumintzadu in sa die de s\u00e0badu.\nS'ONU dd'at decraradu:"}
{"id": "21513", "revid": "12712", "url": "https://sc.wikipedia.org/wiki?curid=21513", "title": "Ingegneria", "text": ""}
{"id": "21514", "revid": "12712", "url": "https://sc.wikipedia.org/wiki?curid=21514", "title": "Si\u00e8ntzia de base", "text": "Cun si\u00e8ntzia de base o si\u00e8ntzia fundamentale o si\u00e8ntzia pura si chistionat de is disciplinas interessadas a isvilupare teorias sient\u00ecficas pro megiorare sa cumprensione e sa preditzione de is fen\u00f2menos naturales.\nIs si\u00e8ntzias fundamentales, faghent duncas ist\u00f9dios de fundamentu (te\u00f2ricos) chene riferimentos a s'aplicatzione pr\u00e0tica: faghent chirca de base. Esempros de si\u00e8ntzias de base sunt sa biologia e sa f\u00ecsica. S'aplicatzione pr\u00e0tica de is connoschimentos te\u00f2ricos est imbetzes de cumpet\u00e8ntzia de sas si\u00e8ntzias aplicadas. S'ingennieria e sa meighina sunt esempros de si\u00e8ntzias aplicadas."}
{"id": "21515", "revid": "2404", "url": "https://sc.wikipedia.org/wiki?curid=21515", "title": "Charlottenburg-Wilmersdorf", "text": "Charlottenburg-Wilmersdorf est su bator bezirk de Berlinu. Custu distretu fiat costituidu in su 2001, fundende impare duos distretos pretzedentes: su de Charlottenburg e su de Wilmersdorf. In tempus de sa gherra frida fiat su tzentru de Berlinu Otzidentale.\nSi s\u00ectuat in s'ovest de sa tzitade e cumpartzit fronteras cun su distretu de Spandau in s'ovest, cun su de Reinickendorf in su norte, cun is de Mitte e Tempelhof-Sch\u00f6neberg a manu esta e cun su de Steglitz-Zehlendorf in su sud.\nIst\u00f2ria.\nCharlottenburg fiat naschida dae sa cuss\u00f2rgia de \"Lietzenburg\", in su cale territ\u00f2riu fiat fraigadu su Casteddu de Charlottenburg in onore a sa reina Sophie Charlotte de Hannover. In su 1705 fiat fundada sa tzitade de Charlottenburg. Fintzas a s'incorporatzione in Berlinu in s'annu 1920, Charlottenburg si fiat isvilupada comente prus tzitade rica de Pr\u00f9ssia.\nWilmersdorf fiat fundada antimes in su 1220, ma est mentovada pro sa prima borta in su 1293. In su 1906 aiat ass\u00f9midu su t\u00ectulu de tzitade cun su n\u00f9mene ufitziale de \"Deutsch-Wilmersdorf\". In su 1912 aiat cambiadu n\u00f9mene dae Deutsch-Wilmersdorf a \"Berlin-Wilmersdorf\". Si fiat incorporada a Berlinu in su 1920, pighende parte a sa costitutzione de \"Berlinu Manna\".\nSu distretu atuale fiat formadu su 1 de ghenn\u00e0rgiu de su 2001 peri fundidura de ambos pretzedentes distretos de Berlinu Ovest, \"Charlottenburg\" e \"Wilmersdorf\". In s'annu 2004 su distretu est istadu partzidu in is bighinados atuales."}
{"id": "21516", "revid": "2404", "url": "https://sc.wikipedia.org/wiki?curid=21516", "title": "Spandau", "text": "Spandau est su de chimbe distretos amministrativos de Berlinu (Germ\u00e0nia). Fiat criadu in su 1920 dae sa tzitade om\u00f2nima chimbe \u00e0teros comunos. S'agatat postu in sa b\u00e8nnida a pare de is rios Spree e Havel. Est su distretu berlinesu cun populatzione minore, ma su bator unu prus mannu pro tirada.\nIst\u00f2ria.\nS'ist\u00f2ria de Spandau comintzat in su s\u00e8culu VII o VIII, cando is islavos hevellis si fiant aposentados in s'\u00e0rea e prus a fatu ddoe aiant fraigadu una fortilesa. Fiat istadu conchistadu in su 928 dae su re tedescu Heinrich I, ma fiat torrada suta poderiu islavu a pustis de sa rebellia de su 983.\nIn su 1156, su conte asc\u00e0niu Albrecht von Ballenstedt (\"Albrecht s'Ursu\") aiat ocupadu sa regione. A su 1197 remontat su primu mentovu de \"Spandowe\" in unu atu de Otone II de Brandenburgu - duncas baranta annos in antis de su de C\u00f6lln parte de sa Berlinu medievale. Spandau aiat retzidu deretos de tzitade in su 1232.\nDurante su poderiu de is Asc\u00e0nios fiat comintzadu su fraigu de sa fortilesa de Spandau, sa cale fiat acabada intre su 1559 e su 1594 dae Joachim II de Brandenburgu. In su 1558 sa bidda de Gatow fiat fata parte de Spandau. In su 1634, durante sa gherra de is Trinta Annos , Spandau fiat istada acometada dae sos isvedesos.\nIn su 1806, a pustis de sa Batalla de Jena e Auerstedt, is tropas frantzesas suta Napoleone si fiant aposentadas in sa tzitade eddoe fiant abarradas fintzas a su 1807. In su 1812, Napoleone fiat torradu, e sa fortilesa fiat istada acometada s'annu a fatu dae is tropas prussianas e russas.\nDae su 1849 su poeta e rivolutzion\u00e0riu Gottfried Kinkel fiat unu detentu de sa presone de Spandau, fintzas a \u00e8ssere l\u00ecberadu dae s'amigu Carl Schurz in sa note de su 6 de onniasantu de su 1850.\nIn antis de sa Prima Gherra Mundiale, Spandau fiat sede de iscagiat\u00f2rgios de cannones mannos, f\u00e0bricas de br\u00f9vura e \u00e0teros munitziones de gherra, cosa chi nde faghiat unu tzentru de s'ind\u00f9stria b\u00e8llica de s'Imp\u00e8riu tedescu. Fiat puru una tzitade de distacamentos militares cun casermas medas. In su 1920 Spandau (su cale n\u00f9mene fiat istadu cambiadu dae \"Spandow\" in su 1878) fiat incorporada a Berlinu Manna che in calidade de distretu.\nA pustis de sa Segunda Gherra Mundiale, fiat parte de su setore brit\u00e0nnicu de Berlinu Ovest. Sa presone de Spandau, chi fiat torrada a fraigare in su 1876, fiat usada pro det\u00e8nnere a criminales de gherra nazistas chi aiant retzidu sa pena a sa presone in su protzessu de N\u00fcrnberg. A pustis de si m\u00f6rrere Rudolf Hess, \u00f9rtimu presoneri, sa presone fiat de su totu derr\u00f9ida dae is pot\u00e8ntzias alliada e a pustis remplasada dae unu tzentru cummertziale.\nGatow aer\u00f2dromu, in su sud de su distretu, fiat istadu usadu dae sa Royal Air Force durante s'ocupatzione is pustis-gherra, susetotus durante su tempus de su ponte a\u00e8reu. Dae su 1995 s'aer\u00f2dromu est istadu fatu museu de ist\u00f2ria militare."}
{"id": "21517", "revid": "2404", "url": "https://sc.wikipedia.org/wiki?curid=21517", "title": "Berlin-Mitte", "text": "Berlin-Mitte o Mitte (\"Berlinu Tzentru\") est su distretu printzipale de Berlinu (\"Mitte\" sign\u00ecficat \u2018tzentru/mesu\u2019 in tedescu). In custu distretu s'agatat in su tzentru ist\u00f2ricu de sa tzitade. In s'\u00e0rea si podent agatare unos de is prus logos turisticos importantes de Berlinu, comente s'\u00ccsula de is Museos, su Portale de Brandenburgu, sa caminera Unter den Linden, su Casteddu de Berlinu, sa Turre de sa Televisione e su Reichstag, intre \u00e0teros.\nIn su 2001, is distretos de Berlinu fiant torrados a organizare. Su distretu antigu de Mitte, chi perteniat in Berlinu-Est, fiat integradu cun distritos de Wedding e Tiergarten (ambos partes de Berlinu-Ovest).\nIst\u00f2ria.\nSu bighindau pretzedente de Mitte fiat costituidu in su 1920 cun Berlinu Manna e fiat cumpostu de sa parte manna de Alt-Berlin (\"Berlinu-Betza\") e C\u00f6lln. Su Portale de Brandenburgu fiat s'essida otzidentale a sa frontera de tzitade de Berlinu fintzas a su 1861.\nIntre su 1961 e 1990, su chirru de Berlinu-Est de s'\u00e0rea s'est agatadu inghiriadu dae su Muru de Berlinu in su norte, sud e s'ovest. S'agatiant puntos de controllu de frontera, su prus nodidu de is cales fiat Checkpoint Charlie intre Kreuzberg (parte de su setore americanu de Berlinu-Ovest) e Mitte, su cale fiat amministradu dae s'es\u00e8rtzitu de Istados Unidos e fiat abertu a istr\u00e0ngios e diplom\u00e0ticos.\nDuos \u00e0teros puntos de controllu fiant in Heinrich-Heine-Stra\u00dfe/Prinzenstra\u00dfe a est de Checkpoint Charlie, abertu a tzitadinos de sa Germ\u00e0nia-Ovest e de Berlinu-Ovest e in Invalidenstra\u00dfe in su norte, a sa l\u00e0cana cun su bighinadu de Tiergarten (Berlinu-Ovest) (oe in die bighinadu de Moabit)."}
{"id": "21518", "revid": "2404", "url": "https://sc.wikipedia.org/wiki?curid=21518", "title": "Reinickendorf", "text": "Reinickendorf est su de d\u00f2ighi Bezirk de Berlinu. Su distretu s'agatat in su norte de sa tzitade e fiat formadu in su 1920 dae s'unione de s'incorporatzione de territ\u00f2rios v\u00e0rios, cun sa lege Berlinu-Manna. A su 31 de nadale de su 2020 contaiat 266.123 bividores, chi nde faghent a pustis de Spandau su distretu prus pagu populadu de Berlinu. All\u00e0canat in s'estu cun Pankow, in su sud cun Mitte, in s'ovest cun Spandau e in su norte cun su Land de Brandenburgu. \nSa prus parte de is biddas chi oe in die cumponent Reinickendorf sunt ammentuadas dae su Mesuevu: Reinickendorf, Tegel, Borsigwalde, Konradsh\u00f6he, Tegelort, Heiligensee, Frohnau, Hermsdorf, Waidmannslust, L\u00fcbars, Wittenau. A pustis de sa segunda gherra mundiale, su 3 de tr\u00e8ulas de su 1945, is autoridade frantzesas fiant autorizadas dae cuddas brit\u00e0nnicas de ocupatzione a s'aposentare temporalmente in su bighinadu de Heiligensee, mancari is tropas frantzesa no aiant partetzipadu a sa conchista de sa tzitade de manera dereta. Su 12 de austu de su 1945, su distretu fiat fidadu de manera ufitziale a su setore de ocupatzione frantzesu de Berlinu-Ovest, e ddu aici fiat abarradu fintzas a sa unificatzione torra de sa Germ\u00e0nia. In custu per\u00ecodu fiat criadu \"M\u00e4rkisches Viertel, in su\" 1963.\nCun sa reforma de su 2001, su distretu antigu fiat cambiadu in su atuale, chentza chi is l\u00e0canas territoriales esserent mudadas."}
{"id": "21519", "revid": "2404", "url": "https://sc.wikipedia.org/wiki?curid=21519", "title": "Pankow (Distretu amministrativu)", "text": "Pankow est su de tres distretos amministrativos de Berlinu (Germ\u00e0nia), chi incluet tres bighinados chi fintzas a su 2001 fiant distretos amministrativos indipendentes: Pankow, Prenzlauer Berg e Weissensee.\nGeografia.\nPankow s'agatat in su nord-est de Berlinu e all\u00e0canat cun is Bezirk de Lichtenberg, Friedrichshain-Kreuzberg, Mitte e Reinickendorf, aici comente cun su Landkreis de Oberhavel e sa de Barmin, chi pertenent a su Brandenburgu.\nIst\u00f2ria.\nSu distretu de Pankow fiat criadu in su 1920. Sa fintzas a tando tzitade de Pankow fiat unida in is comunos de Blankenburg, Blankenfelde, Buch, Bucholz, Heinersdorf, Karow, Niedersch\u00f6nhausen e Rosenthal. Si fiat isseberadu su n\u00f9mene de Pankow pro su fatu chi custa fiat sa tzitade prus manna. In prus, su riu Panke colat a longu a longu de su distretu.\nA pustis de sa fine de sa Segunda Gherra Mundiale, su bighinadu de Pankow fiat assignadu a su Setore Sovi\u00e8ticu de Berlinu, e dae su 1949 fiat parte de sa Rep\u00f9blica Democr\u00e0tica Tedesca, de sa cale a prim\u00ectziu fiat istada capitale. Cun s'unificatzione torra de Germ\u00e0nia, su 3 de santugaine de su 1990, fiat acabada fintzas sa partzidura de sa tzitade, e Pankow fiat fata distretu de s'istadu federadu dae Berlinu.\u200b\nS'atuale distretu amministrativu de Pankow resurtat dae sa fundidura a pare in su 2001 de is bighinados de Prenzlauer Berg e Weissensee cun su de Pankow."}
{"id": "21520", "revid": "175655", "url": "https://sc.wikipedia.org/wiki?curid=21520", "title": "Waltzing Matilda", "text": "Waltzing Matilda est una cantzone folk australiana, populare susetotus intre is massajos de s'Outback. Aici populare est, chi est istada calificada comente \"s'innu natzionale no ufitziale de s'Austr\u00e0lia\".\nIn s'allega australiana, su t\u00ectulu de sa cantzone sign\u00ecficat biagiare a pee cun totu is possessos a coddu a intro de una \"Matilda\" (una barsaca, sachita). Waltzing s'assim\u00ecgiat a \"walking\" (caminende) e sa Matilda baddende a coddu de su bagamundu. Sa cantzone contat s'ist\u00f2ria de unu traballadore biagiadore, o \"swagman\", chi preparat unu te in unu campu a pustis de \u00e0ere cassadu una berbeghe de papare. Cando su mere de sa berbeghe arribat cun tres politziotos pro arrestare su traballadore pro sa fura (unu delitu punible cun sa furca) su traballadore s'ochit afoghende\u00b7si in unu putzu de abba acanta, e dae tando s'ispiritu suo aparesset in cussu logu.\nSa testu originale fiat iscritu in su 1895 pro su poeta e natzionalista Banjo Paterson. Fiat publicadu sa prima borta in ispartidu in s'annu 1903. Sa cantzone e totu su protzessu de sa criatzione sua est incordonada dae una cantidade manna de contigheddos, a su puntu de ddi dedicare unu museu chi portat su n\u00f9mene de \"Waltzing Matilda Centre\" in Winton, Queensland.\nTestu de sa cantzone.\nNon b'at est unu testu ufitziale pro sa cantzone e si podent agatare variatziones minores in mitzas diferentes, ma in generale totus ispricant sa matessi ist\u00f2ria."}
{"id": "21521", "revid": "7227", "url": "https://sc.wikipedia.org/wiki?curid=21521", "title": "Newcastle (Nou Galles de su Sud)", "text": "Newcastle est sa de ses tzitades prus importante de Austr\u00e0lia e sa segunda de s'istadu de Nou Galles de su Sud."}
{"id": "21523", "revid": "2404", "url": "https://sc.wikipedia.org/wiki?curid=21523", "title": "Lichtenberg", "text": "Lichtenberg est su de \u00f9ndighi distretos de Berlinu, Germ\u00e0nia. In sa reforma amministrativa de Berlinu de su 2001, a custu distretu est istadu unidu su de Hohensch\u00f6nhausen.\nIn Lichtenberg s'agatat su Tierpark Berlin, su prus mannu de is zoos de a tzitade. In Lichtenberg in tempus de sa RDT teniat sede de su cumplessu de sa Stasi, su serv\u00ectziu de intelligh\u00e8ntzia de sa Germ\u00e0nia Est. Su cumplessu est oe in die unu museu. S'atuale Memoriale Berlin-Hohensch\u00f6nhausen currespondet a sa presone printzipale de sa Stasi.\nSa bidda ist\u00f2rica de Lichtenberg paris cun is \u00e0teras a l\u00e0cana de Friedrichsfelde, Karlshorst, Marzahn, Biesdorf, Hellersdorf, Kaulsdorf e Mahlsdorf fiat istadu incorporadu a Berlinu-Manna in su 1920.\nIn is annos 1970, su guvernu de sa Rep\u00f9blica Democr\u00e0tica Tedesca aiat fraigadu cumplessos abitativos pre-fabricados mannos (Plattenbau) in s'estu de custu bighinadu. Custa \u00e0rea fiat istada a fatu ischirriadaa pro div\u00e8nnere su bighinadu nou de Marzahn, in ue sunt incl\u00f9idos Biesdorf, Hellersdorf, Kaulsdorf e Mahlsdorf in su 1979."}
{"id": "21525", "revid": "2404", "url": "https://sc.wikipedia.org/wiki?curid=21525", "title": "Friedrichshain-Kreuzberg", "text": "Friedrichshain-Kreuzberg est su segundu distretu de Berlinu, Germ\u00e0nia, istituidu in s'annu 2001 fundende de is distretos antigos de Friedrichshain e Kreuzberg, chi resurtant separados de su riu Spree. Su ponte Oberbaumbr\u00fccke unit is duos bighinados e est unu s\u00ecmbolu de su distretu.\nPostu in su tzentru de sa tzitade, Friedrichshain-Kreuzberg faghet l\u00e0cana cun is distretos de Mitte in s'ovest, cun su de Pankow in su nord-ovest, cun is de Tempelhof-Sch\u00f6neberg e Neuk\u00f6lln in su sud e in s'estu cun su de Lichtenberg.\nIst\u00f2ria.\nIstituidu in su 2001 unende is duos distretos pretzedentes de Friedrichshain e Kreuzberg, sa detzisione de p\u00f2nnere impare is duos distretos fiat istada a prim\u00ectziu cuntestada meda, pro sa cumponidura sotziale diferente meda: Friedrichshain, perteniat a Berlinu Est, cun una populatzione gi\u00f2vana e in etnicamente omog\u00e8nea, Kreuzberg a s'imbesse, perteniat a Berlinu Ovest e fiat caraterizada dae unu n\u00f9meru artu de betzos e istr\u00e0ngios (susetotus immigrados turcos).\nFintzas su fatu de \u00e8ssere istesiados dae su riu Sprea, barigadu petzi dse su ponte Oberbaumbr\u00fccke, fiat istadu bidu comente un'elementu ulteriore de divisione. Su ponte a fatu s'est fatu su s\u00ecmbulu de su distretu, e s'agatat in pitzu de s'istemma."}
{"id": "21526", "revid": "175278", "url": "https://sc.wikipedia.org/wiki?curid=21526", "title": "Musica rock", "text": ""}
{"id": "21527", "revid": "175279", "url": "https://sc.wikipedia.org/wiki?curid=21527", "title": "Les Rita Mitsouko", "text": "Les Rita Mitsouko sunt unu grupu musicale pop rock frantzesu formadu de Fr\u00e9d\u00e9ric \"Fred\" Chichin e Catherine Ringer, in Parigi, in su 1980."}
{"id": "21528", "revid": "2404", "url": "https://sc.wikipedia.org/wiki?curid=21528", "title": "Marzahn-Hellersdorf", "text": "Marzahn-Hellersdorf est su de deghe distretos de Berlinu, Germ\u00e0nia, istituidu in su 2001 cun s'unione de is distretos de Marzahn e Hellersdorf. S'agatat in su nord-est de sa tzitade e all\u00e0canat cunis distretos de Lichtenberg in s'ovest e Treptow-K\u00f6penick in su sud; in su norte cun is Landkreis de Barnim e in s'estu cun su de M\u00e4rkisch-Oderland.\nIst\u00f2ria.\nS'istitutzione de Marzahn remontat a su 1979 cun s'ischirriamentu dae Lichtenberg. Sa costitutzione sua fiat incuadrada a intro de unu progetu de fraigu de domos in iscala manna (\"Gro\u00dfwohnbausiedlung\") isvilupadu dae sa Rep\u00f9blica Democr\u00e0tica Tedesca intre is annos '70 e '80. In su 1985, is bighinados de Hellersdorf, Kaulsdorf e Mahlsdorf aiant costituidu su distretu de Hellersdorf, abarrende Marzahn costituidu isceti dae Marzahn (Bighinadu) e Biesdorf. Cun sa riforma amministrativa de Berlinu de s'annu 2001, is duos distretos fiant integrados in unu solu chi aiat adotadu su n\u00f9mene de Marzahn-Hellersdorf.\nOnniunu de is chimbe bighinados chi cumponet su distretu perteniat in or\u00ecgine a unu distretu amministrativu naradu \"Landkreis Niederbarnim\" e fiat istadu incorporadu a sa tzitade cun s'istabilimentu de Berlinu Manna in su 1920. Impare cun is duos \u00e0teros bighinados Lichtenberg e Friedrichsfelde, fiat parte de Lichtenberg fintzas a su 1979. A sa fine de is annos 1970 mescamente su bighinadu Marzahn fiat creschidu meda a pustis de su fraigu f\u00e0bricos abitativos, e fiat fatu pro custu distretu a parte.\nA fatu de su fraigu de duas \u00e0reas de isvilupu ulteriores (Hellersdorf e Kaulsdorf) su n\u00f9meru de bividores fiat cr\u00e8schidu aici meda chi su distretu de Hellersdorf fiat istituidu cun s'unione de is tres bighinados de Hellersdorf, Kaulsdorf e Mahlsdorf su 1 de l\u00e0mpadas de su 1986. Su distreu fiat abarradu indipendente fintzas a su 2001."}
{"id": "21531", "revid": "2404", "url": "https://sc.wikipedia.org/wiki?curid=21531", "title": "Varsavia", "text": ""}
{"id": "21532", "revid": "175347", "url": "https://sc.wikipedia.org/wiki?curid=21532", "title": "Rep\u00f9blica Populare de Pol\u00f2nia", "text": "Sa Rep\u00f9blica Populare de Pol\u00f2nia (in polonesu: \"Polska Rzeczpospolita Ludowa\") est istadu s'Istadu sotzialista istabilidu in s'entidade istatale chi atualmente currespondet a sa Pol\u00f2nia a pustis de s'acabu de sa Segunda Gherra Mundiale.\nGiai a curtzu de su fine de sa Segunda Gherra Mundiale is fortzas de s'Es\u00e8rtzitu Tedescu fiant istadas bogadas dae su territ\u00f2riu polacu gr\u00e0tzias a s'arribu de s'Armada Ruja de s'Unione Sovi\u00e8tica. Sa cunfer\u00e8ntzia de Jalta aiat santzionadu sa formatzione provis\u00f2ria de unu guvernu de coalitzione pro-comunista polacu. Medas fiant istados is polacos chi aiant bidu in custu ac\u00f2rdiu una traitoria, francu de \u00e8ssere custa solutzione una forma pro acuntentare su cabu sovi\u00e8ticu Josif Stalin. Su guvernu nou istabilidu in Vars\u00e0via aiat ammanniadu su p\u00f2dere e in pitzu a duos primos annos su Partidu Operaju Unidu de Pol\u00f2nia (\"PZPR\"/\"POUP\"), suta su cumandu de Boles\u0142aw Bierut, aiat pigadu su controllu de su paisu chi si fiat fatu aici parte de su r\u00f2diu de influ\u00e8ntzia de su p\u00f2dere sovi\u00e8ticu in s'estu de Europa cun sa concluida sa Segunda Gherra Mundiale.\nA pustis de sa morte de Stalin in 1953 fiat acont\u00e8ssida in Europa de s'Est un'\u00e8poca de isastragadura permitende su guvernu de una cambarada prus liberale de is comunistas polacos ghiados dae W\u0142adys\u0142aw Gomu\u0142ka. Sa Pol\u00f2nia aiat gosadu de unu per\u00ecodu de istabilidade relativa in is deghe annos a sighire, ma a sa metade de is annos 1960, aiant comintzadu a aumentare is dificultades econ\u00f2micas e pol\u00ecticas. In su mese de nadale de su 1970, su guvernu aiat annuntziadu ispantosamente aumentos fortes in is pr\u00e8tzios de is alimentos fundamentales in unu tentativu de evitare su collassu econ\u00f2micu. A totu custu fiat sighida una undada de mobilitatziones populares contra custos aumentos. Su guvernu aiat inchingiadu unu programa econ\u00f2micu chi aiat produidu un'artziada subitana in is livellos de vida, ma chi fiat duradu pagu tempus una borta chi fiat comintzda sa crisi de su petr\u00f2liu de su 1973. In in annos 1970 su guvernu de Edward Gierek fiat istadu fortzadu a sa fine a artziare is pr\u00e8tzios, cosa chi aiat batidu a un'undada noa de protestas p\u00f9blicas.\nCustu ciclu aiat paradu cun sa n\u00f9mena in su 1978 de Karol Wojty\u0142a comente a. Custa eletzione no ispetada aiat tentu un'efetu eletrizadore subra s'opositzione a su comunismu in Pol\u00f2nia. A cumintzu de su mese de austu de su 1980, un'undada noa de manifestatziones ghiada dae s'eletritzista Lech Wa\u0142\u0119sa, intre \u00e0teros, fundadore de su sindacadu indipendente \"Solidarno\u015b\u0107\", aiat fortzadu a su guvernu de Wojciech Jaruzelski a decrarare sa lege martziale in su mese de nadale de su 1981 portende a presone a sa majoria de is cabos de s'opositzione. Unu cambiu fiat comente si siat giai inevit\u00e0bile. Cun is reformas de Michail Gorba\u010d\u00ebv in s'Unione Sovi\u00e8tica, s'aumentu de sa pressione a banda de sa Cr\u00e8sia cat\u00f2lica e de is sindacados, impare a d\u00e8pidu \u00e8steru massitzu, su guvernu de is comunistas si fiat bidu obrigadu a negotziare cun s'opositzione. In su 1988, sa Mesa de Neg\u00f2tzios aiat alteradu de su totu s'istrutura de su guvernu polacu e de sa sotziedade sua. In su mese de abrile de su 1989, \"Solidarno\u015b\u0107\" fiat istadu legalizadu e ddi fiat perm\u00ectidu de partetzipare a sas eletziones imbenientes. Is candidados suos aiant otentu sa vit\u00f2ria. In su 1990, Jaruzelski aiat renuntziadu a su mandadu suo. Ddi fiat sutz\u00e8didu Lech Wa\u0142\u0119sa in su mese de nadale. Cara a sa fine de austu de s'annu a sighire, giai si fiat formadu su guvernu de \"Solidarno\u015b\u0107\", e in su mese de nadale Wa\u0142\u0119sa fiat istadu el\u00e8ghidu presidente mudende\u00b7si sa Rep\u00f9blica Populare de Pol\u00f2nia in s'atuale Rep\u00f9blica de Pol\u00f2nia."}
{"id": "21533", "revid": "2404", "url": "https://sc.wikipedia.org/wiki?curid=21533", "title": "Guvernadoradu Generale", "text": "Guvernadoradu Generale\u200b (n\u00f9mene cumpletu: \"Guvernadoradu Generale de is territ\u00f2rios polacos ocupados\", in tedescu: \"Generalgouvernement f\u00fcr die besetzten polnischen Gebiete,\" in polonesu\": Generalne Gubernatorstwo\") fiat su n\u00f9mene dadu dae su Germ\u00e0nia Nazista a s'autoridade chi guvernaiat is territ\u00f2rios polacos ocupados a pustis de s'invasione a banda de is fortzas armadas tedescas (Wehrmacht) su 12 de santugaine de su 1939 e chi aiant sighidu suta controllu tedescu giai fintzas a su 18 de ghenn\u00e0rgiu de su 1945. Su t\u00e8rmine s'usat puru pro si ref\u00e8rrere in su territ\u00f2riu amministradu e controlladu dae su Guvernadoradu Generale (GG). Custa denominatzione fiat istada isseberada in relatu cun su mentovadu \"Guvernu Generale de Vars\u00e0via\", entidade tzivile criada dae s'Imp\u00e8riu Tedescu durante sa Prima Gherra Mundiale.\nSu Guvernadoradu Generale fiat una divisione amministrativa de su De tres Reich, in ue sas autoridades militares tedescas esertzitaiat su mandu de s'amministratzione, permitende s'esist\u00e8ntzia de autoridades polacas (designadas dae is tedescos) petzi in is livellos prus b\u00e0scios de s'amministratzione locale (s\u00ecndigos de biddas o cuss\u00f2rgias de atzessu dificultosu), e chi non si fiat cunv\u00e8rtidu mai a unu guvernu buatone polacu. Fiant abarradas a c\u00e0rrigu de polacos isceti is funtziones pro is cales is tedescos non teniant personale a disponimentu. Difatis fiat criada in su mese de ghenn\u00e0rgiu de su 1940 una politzia polaca cun ufitziales tedescos de sa Gestapo, ma aiat agiuntu a penas a unu m\u00e0ssimu de 16.000 \u00f2mines pro totu su GG, in prus de \u00e8ssere pagu fidada pro is tedescos, ca is subordinados issoro collaboraiant fatu\u00b7fatu cun sa resist\u00e8ntzia de s'Armia Krajowa.\nIs istitutziones educativas polacas fiant istadas simpremente abolidas dae s'ocupatzione nazista: fiant istadas suprimidas is universidades, is coll\u00e8gios segund\u00e0rios, e is iscolas t\u00e8cnicas de totu casta. S'educatzione prim\u00e0ria de pitzinnos fiat istada mantenta petzi cun su progetu de formare traballadores ispetzializados, de manera chi is pipios polacos esserent capatzos isceti de traballare a su serv\u00ectziu de sos ocupantes e abarrarent angenos a cale si siat imparu acad\u00e8micu. S'mprenta polaca fiat istada tzensurada dae is nazistas e usada pro fines de propaganda, mentras chi fiat proibida cale si siat editzione de libros in limba polaca, mentras sa limba tedesca fiat fata limba ufitziale amministrativa e de su guvernu; is \u00e0teras istitutziones culturales polacas (sotziedades ist\u00f2ricas, sient\u00ecficas, liter\u00e0rias, art\u00ecsticas) fiant proibidas.\nMancari in is primos meses de s'ocupatzione Hitler e Himmler aiant analizadu sa possibilidade de costituire unu r\u00e8gimene buatone de polacos pro-tedscos (simigiante a su realizadu cun is cecos de su Protetoradu de Bo\u00e8mia e Mor\u00e0via), is nazistas no aiant mai agatadu unu grupu significativu bastante de polacos chi assegundaret tale progetu, a su contr\u00e0riu fiat evidente s'ostilidade de totu is movimentos pol\u00ecticos polacos cara a su De tres Reich. Difatis, s'\u00f9nicu ap\u00f2giu reale retzidu dae is nazistas beniat dae is polacos de or\u00ecgine \u00e8tnica tedesca: is \"Volksdeutsche\", chi biviant in is regiones a l\u00e0cana cun su Reich e chi aiant mantentu sa limba e cust\u00f9menes cosa issoro, refudende a si faghere pare a sa sotziedade polaca. Sende gasi, custu grupu arribaiat a penas a su 2% de sa populatzione de Pol\u00f2nia, e in realidade tedescos \u00e8tnicos medas aiant refudadu si registrare comente \"tzitadinos de su Reich\" in is cumpudamentos esecutados dae is SS."}
{"id": "21534", "revid": "1375", "url": "https://sc.wikipedia.org/wiki?curid=21534", "title": "Governadoradu generale", "text": ""}
{"id": "21535", "revid": "2932", "url": "https://sc.wikipedia.org/wiki?curid=21535", "title": "Guvernamentu generale", "text": ""}
{"id": "21536", "revid": "2404", "url": "https://sc.wikipedia.org/wiki?curid=21536", "title": "Polonia", "text": ""}
{"id": "21537", "revid": "2404", "url": "https://sc.wikipedia.org/wiki?curid=21537", "title": "Amministratzione militare in sa Pol\u00f2nia ocupada", "text": "S'Amministratzione Militare in Pol\u00f2nia (in tedescu: \"Milit\u00e4rverwaltung in Polen\") si referit a s'autoridade de ocupatzione militare istabilida in su per\u00ecodu breve durante e luegus a pustis de s'invasione tedesca de Pol\u00f2nia (cabudanni-santugaine de su 1939), in sa cale is territ\u00f2rios polacos ocupados fiant amministrados dae sa Wehrmacht. Ddi fiat sighida s'amministratzione tzivile de su Generalgouvernement.\nAmministratzione militare.\nSa majoria de is logos ocupados teniant carchi amministratzione polaca, fatu\u00b7fatu \"ad hoc\", criada a pustis de s'isfollamentu de su personale ufitziale. Custos fiant iscontzados a lestru dae is tedescos, e su controllu temporale subra custos territ\u00f2rios fiat istadu dadu a is cumandantes militares de iscorta (\"Kor\u00fcck, Kommandant dias r\u00fcckw\u00e4rtigen Armeegebiets\"). Is funtzion\u00e0rios tziviles (\"landrats\") fiant istados assignados a sa lestra a su guvernu de is powiats polacos o grupos de issos; in is tzitades e biddas otzidentales, is tedescos fiant istados numenados s\u00ecndigos e vogts, in su tzentru e in s'estu fiant atzetados is polacos.\nHitler aiat em\u00ectidu is primas istrutziones subra s'amministratzione de s'ocupatzione su 8 de cabudanni. Su 8 e 13 de cabudanni de su 1939, su distretu militare tedescu in s'\u00e0rea de Pozna\u0144 fiat torradu a numenare \"\"Posen\", cumandadu dae su generale Alfred von Vollard-Bockelberg, e \"Westpreu\u00dfen\"\" (Pr\u00f9ssia Otzidentale), cumandada dae su generale Walter Heitz, si fiant istabilidos in su territ\u00f2riu conchistadu dae sa Pol\u00f2nia Manna e Pomer\u00e8lia, respetivamente. De ac\u00f2rdiu cun is leges de su 21 de maju de su 1935 e de su 1 de l\u00e0mpadas de su 1938, s'es\u00e8rtzitu tedescu, sa Wehrmacht, aiat delegadu p\u00f2deres amministrativos tziviles subra is \"Cabos de s'Amministratzione tzivile\" (Chefs der Zivilverwaltung, CdZ). Su ditadore tedescu Adolf Hitler aiat numenadu a Arthur Greiser pro \u00e8ssere in su CdZ de su distretu militare de Posen, e a su \"Gauleiter\" Albert Forster de Danzig pro \u00e8ssere in su CdZ de su distretu militare de Pr\u00f9ssia Otzidentale. Su 3 de santugaine de su 1939, is distretos militares \"\u0141\u00f3d\u017a\" e \"Krakau\" (cuntzentrados in \u0141\u00f3d\u017a e Krak\u00f3w, respetivamente) fiant istabilidos suta su cumandu de is generales printzipales Gerd von Rundstedt e Wilhelm List, e Hitler aiat designadu a Hans Frank e Arthur Sey\u00df-Inquart a Cabos tziviles. Aici, su totale de sa Pol\u00f2nia ocupada fiat divididu in bator distetos militares (Pr\u00f9ssia Otzidentale, Posen, \u0141\u00f3d\u017a, Krakau). Frank fiat istadu in su matessi tempus numenadu \"amministradore cabu supremu\" pro totu is territ\u00f2rios ocupados."}
{"id": "21538", "revid": "2404", "url": "https://sc.wikipedia.org/wiki?curid=21538", "title": "Guvernamentu Generale", "text": ""}
{"id": "21539", "revid": "2404", "url": "https://sc.wikipedia.org/wiki?curid=21539", "title": "Segunda Rep\u00f9blica de Pol\u00f2nia", "text": "Sa Segunda Rep\u00f9blica de Pol\u00f2nia (in polacu: \"II Rzeczpospolita\") est su n\u00f9mene ist\u00f2ricu de sa Rep\u00f9blica de Pol\u00f2nia intre is annos 1918 e 1939. Sa Rep\u00f9blica tiraiat a 389.720 km\u00b2 e contaiat unos 35 milliones de bividores. Faghiat l\u00e0cana cun Germ\u00e0nia, Tzecoslov\u00e0chia, Romania, Let\u00f2nia, Litu\u00e0nia e Unione Sovi\u00e8tica.\nCun sa firma de s'Armist\u00ectziu de Compi\u00e8gne, su guvernadore tedescu Von Beseler aiat tz\u00e8didu su p\u00f2dere a su generale polacu J\u00f3zef Pi\u0142sudski su 11 de santandria de su 1918.\u200b Custu trasladadura de p\u00f2dere aiat significadu s'istabilimentu de sa prima entidade istatale polaca indipendente in prus de chentubinti annos, chi aiat pigadu n\u00f9mene \"Reg\u00e8ntzia\" o \"Regnu de Pol\u00f2nia\".\nSa Segunda Rep\u00f9blica de Pol\u00f2nia aiat sessadu de es\u00ecstere a pustis de su cumintzu de sa Segunda Gherra Mundiale su 1 de cabudanni de su 1939, cando sa Germ\u00e0nia aiat ocupadu Pol\u00f2nia. Su 17 de cabudanni de su 1939 matessi, s'Unione Sovi\u00e8tica, sighende su protocollu additzionale secretu cun sa Germ\u00e0nia chi acumpangiaiat su Patu M\u00f2lotov-Ribbentrop, aiat ocupadu Pol\u00f2nia dae s'estu, portende is defensas polacas a su caos mediante s'abertura de unu segundu fronte de gherra. Una a pustis, tantis su presidente polacu comente su cumandante in c\u00e0rriga fiant fuidos a Romania. Sa 1 de santugaine, a pustis de unu mese acometende Vars\u00e0via, is fortzas inimigas fiant intradas in sa tzitade. Is \u00f9rtimas unidades polacas si fiant r\u00e8ndidas su 6 de santugaine de su 1939. Durante s'ocupatzione de Pol\u00f2nia si fiat mantentu su Guvernu de Pol\u00f2nia in s'es\u00ecliu.\nA pustis de torrare a conchistare s'indipend\u00e8ntzia, sa Pol\u00f2nia aiat d\u00e8pidu acarare dificultades econ\u00f2micas mannas. In is l\u00e0canas de sa rep\u00f9blica, costituida subra su territ\u00f2riu de tres istados diferentes (Imp\u00e8riu \u00c0ustru-Ungheresu, Imp\u00e8riu Tedescu, Imp\u00e8riu Russu), fiant galu in vigore tres sistemas econ\u00f2micos diferentes, cun tres monedas diferentes e cun colligamentos infrastruturales iscassos intre issos e issos. Sa situatzione fiat gasi grae chi tzentros industriales a curtzu pare\u00b7pare non possediant is ferruvias deretas, ca fiant istados in antis partes de natziones ocupantes diferentes. A custu s'agiunghiat sa destruidura lassada siat dae sa prima gherra mundiale a pustis sa gherra sovi\u00e8ticu-polaca. Bi fiat fintzas disparidade econ\u00f2mica manna intre s'est e s'ovest de sa natzione, in cantu su chirru otzidentale fiat prus isvilupadu e pr\u00f2speru, s'orientale fiat rurale a fundu. Fintzas is serradas fitianas de is fronteras e is gherras tarif\u00e0rias (ispetzialmente cun sa Germ\u00e0nia Nazista) aiant tentu impatos negativos subra de s'economia polaca.\nSa Pol\u00f2nia fiat istada in tempus passadu traditzionalmente unu Paisu multi\u00e8tnicu, cun minorias giudeas e ucr\u00e0inas cunsistentes. A pustis de torrare a s'indipend\u00e8ntzia, su tzensu de su 1918 aiat registradu su 30,8% de is abitantes de sa Pol\u00f2nia non polacos. Cun sa vit\u00f2ria polaca in sa gherra sovi\u00e8ticu-polaca, sa Pol\u00f2nia aiat ist\u00e8rridu fintzas de prus is territ\u00f2rios suos, faghende aumentare sa pertzentuale de is minorias. In su 1931 su tzensu aiat ammustradu chi su 66% de sa populatzione fiat polaca, su 15% ucr\u00e0ina, su 9% ebrea, su 5% bielorussa e su 2,5% tedesca.\nSa Pol\u00f2nia fiat fintzas una natzione de religiones medas, de or\u00ecgine ebr\u00e0ica e cristiana. In su 1921 unu 62,5% de is polacos fiat cat\u00f2licu, unu 11,8% fiat ortodossu, unu 10,95% gregu-ortodossu, unu 10,8% ebr\u00e0icos e unu 3,7% protestante. In su 1931 sa Pol\u00f2nia contaiat sa prus pertzentuale arta de populatzione giudea a su mundu, cun su chimbe unu de totu is ebreos de su mundu chi biviant in ie."}
{"id": "21540", "revid": "2404", "url": "https://sc.wikipedia.org/wiki?curid=21540", "title": "Regnu de Romania", "text": "Su Regnu de Romania (rumenu: \"Regatul Rom\u00e2niei\") est istada una monarchia costitutzionale chi est es\u00ecstida in s'atuale Romania dae su 13 de martzu (calend\u00e0riu giulianu) / 25 de martzu (calend\u00e0riu gregorianu) de su 1881 cun s'incoronatzione de su pr\u00ecntzipe Karl de Hohenzollern-Sigmaringen a re C\u00e0ralu I (comintzende gasi sa fam\u00eclia reale rumena), fintzas a su 1947 cun s'abdicatzione de su re Mighele I de Romania e sa proclamatzione parlamentare de sa Romania comente rep\u00f9blica populare sotzialista.\nIntre su 1859 e su 1877, sa Romania si fiat isvilupada dae un'unione personale de duos printzipados vassallos (Mold\u00e0via e Val\u00e0chia) suta unu pr\u00ecntzipe solu in unu printzipadu aut\u00f2nomu cun unu soberanu Hohenzollern. Su paisu aiat otentu s'indipend\u00e8ntzia dae s'Imp\u00e8riu Otomanu durante sa gherra Russu-Turca de 1877\u20131878 (connota a livellu locale comente Gherra de Indipend\u00e8ntzia Rumena), cando puru aiat retzidu sa Dobr\u00f9gia Setentrionale a c\u00e0mbiu de sa parte meridionale de sa Bessar\u00e0bia. Su territ\u00f2riu durante su regnu de C\u00e0ralu I, intre su mese de martzu de su 1881 e su de cabudanni 1914 est a bortas inditadu \"Regnu Rumenu Antigu\", pro ddu seberare dae sa \"Romania Manna\", chi incluiat is prov\u00ecntzias annessionadas a s'istadu a pustis de Prima Gherra Mundiale (Bessar\u00e0bia, Banat, Bucovina, e Transilv\u00e0nia).\nCun s'etzetzione de is metades de su sud de Bucovina e de Transilv\u00e0nia, custos territ\u00f2rios fiant a pustis tz\u00e8didos a paisos a l\u00e0cana in su 1940, suta sa pressione de sa Germ\u00e0nia Nazista o de s'Unione Sovi\u00e8tica. A fatu de s'abolitzione de sa costitutzione de su 1923 a banda de re C\u00e0ralu II, in su 1938 su Regnu de Romania si fiat fatu \"de facto\" monarchia assoluta, pro si cunv\u00e8rtere a ditadura militare suta Ion Antonescu in su 1940 a pustis de s'abdicatzione fortzada de re C\u00e0ralu II, e cun su sutzessore suo, Mighele, chi fiat masaprestu una figura de fatzada chentza de p\u00f2dere pol\u00ecticu berdaderu.\nSa campagna militare bisastrada durante Segunda Gherra Mundiale a costadu de is pot\u00e8ntzias de s'Asse aiat batidu a su corpu de istadu contra de Ion Antonescu in su 1944, a pustis de su cale su Regnu de Romania fiat torradu a \u00e8ssere una monarchia costitutzionale e aiat cambiadu afiladura cun is Alliados, coberende torra sa Transilv\u00e0nia Setentrionale. S'influ\u00e8ntzia de s'Unione Sovi\u00e8tica a l\u00e0cana e is pol\u00ecticas sighidas de guvernos de coalitzione dominados de is comunistas aiat afines batidu a s'abolitzione de sa monarchia e a sa proclamatzione su 30 de nadale de su 1947 de sa Rep\u00f9blica Populare Rumena, istadu sat\u00e8llite sovi\u00e8ticu."}
{"id": "21541", "revid": "2404", "url": "https://sc.wikipedia.org/wiki?curid=21541", "title": "Istadu sat\u00e8llite", "text": "Istadu sat\u00e8llite est un'agetivu peorativu chi si dat in pol\u00ectica internatzionale a cale si siat Istadu chi, mancari numenalmente indipendente e reconnotu dae \u00e0teros istados pares, in sa pr\u00e0tica s'agatat sugetu a su dom\u00ecniu pol\u00ecticu o ideol\u00f2gicu de un'\u00e0teru, in generale una pot\u00e8ntzia. Paris a su chi acontesset cun tr\u00e8menes simigiantes comente Istadu buatone, sa catalogatzione de un'Istadu comente \"sat\u00e8llite\" est cunsiderada partidista e pr\u00f2pia de sos isfamadores de is guvernos chi ddos ghiant.\nSu tr\u00e8mene, analogia de is corpos tzelestes chi orb\u00ectant a r\u00f2diu de unu prus mannu, fiat istadu a con\u00ecmintzu primas usadu dae s'imprenta otzidentale pro si ref\u00e8rrere a is paisos de su Patu de Vars\u00e0via pro sa relatzione istrinta issoro cun s'Unione Sovi\u00e8tica durante sa Gherra Frida. \u00c0teros Istados sotzialistas, comente Corea de su Norte (susetotus a pustis de sa Gherra de Corea) o Cuba (mescamente a pustis de s'integrare in su COMECON) puru fiant istados in carchi momentu catalogados \u00absat\u00e8llites sovi\u00e8ticos\u00bb. Pro parte sua, s'imprenta de su campu sotzialista de cost\u00f9mene usaiat definitziones de c\u00e0libru simigiante pro si ref\u00e8rrere in istados capitalistas perif\u00e8ricos e a is alliados de sos Istados Unidos in sa NATO, contraparte de su Patu de Vars\u00e0via. Aici, tantis s'imprenta de sa Rep\u00f9blica Democr\u00e0tica Tedesca comente sa de \u00e0teros paisos sotzialistas, si referiat a fatu\u00b7fatu a sa Germ\u00e0nia Otzidentale comente unu guvernu buatone de sa NATO e de sos Istados Unidos."}
{"id": "21542", "revid": "2404", "url": "https://sc.wikipedia.org/wiki?curid=21542", "title": "Rep\u00f9blica Sotzialista de Romania", "text": "Sa Rep\u00f9blica Sotzialista de Romania (in rumenu: \"Republica Socialist\u0103 Rom\u00e2nia\") est istadu un'Istadu sotzialista es\u00ecstidu intre su 1965 e su 1989 in su territ\u00f2riu chi in die de oe \u00f2cupat sa Romania. Intre su 1947 e 1965 fiat istada numenada ufitzialmente Rep\u00f9blica Populare Rumena (\"Republica Popular\u0103 Rom\u00e2n\u0103\"). Durante custa \u00e8poca sa Romania fiat guvernada dae su Partidu Comunista Rumenu, partende dae s'abdicatzione fortzada de su re Mighele I de Romania su 30 de nadale de su 1947, fintzas a sa furriadura de su reg\u00ecmene in su mese de nadale de su 1989 cun sa rivolutzione rumena.\nDurante is primos annos, is risursas iscassas de sa Romania a pustis de sa gherra fiant istadas gestidas dae sos ac\u00f2rdios \"SovRom\": impresas medas sovi\u00e8ticu-rumenas si fiant installadas in Romania pagu a pustis de sa gherra, pro ammascarare sa pigada de possessu de sa natzione a banda de s'URSS, cosa chi s'agiunghiat a is pagamentos de is dannos de gherra giai pagadas a s'Unione Sovi\u00e8tica. Persones medas (segundu sas istimas intre 137 e deghes de millis) fiant istadas impresonadas pro resones pol\u00ecticas o econ\u00f2micas. Fiat cumm\u00ectidu unu n\u00f9meru mannu de abusos, bochiduras, intzidentes e torturas cara a medas persones, printzipalmente oposidores pol\u00ecticos.\nIst\u00f2ria.\nA sa fine de sa Segunda Gherra Mundiale, su 8 de maju de su 1945, s'Unione Sovi\u00e8tica aiat apretadu pro incl\u00f9ere a su PCR (fintzas a tando illegale) in su guvernu de su pustisgherra, cosa chi a su passare cun su tempus aiat dadu logu a sa bogadura de is pol\u00ecticos non sotzialistas dae is primos pranos de sa vida pol\u00ectica a s'istadu. Su re Mighele I fiat istadu obligadu a abdicare e fiat esiliadu de su paisu su 30 de nadale de su 1947, in su tempus matessi chi fiat istada aposentada sa \"Rep\u00f9blica Populare\".\nDurante is primos annos de sa Rep\u00f9blica Populare, una cantidade bona de is risursas finantzieras de su paisu fiant gestidas dae sos ac\u00f2rdios SovRom, chi fiant costituidos dae cumpannias de capitale rumenu-sovi\u00e8ticu aposentadas a pustis de sa Segunda Gherra Mundiale. Frncas resones \u00f2vias de collaboratzione econ\u00f2mica, est poss\u00ecbile chi custu tipu de ac\u00f2rdiu teniant a prop\u00f2situ una intrusida maticuada sovi\u00e8tica in Romania, sa matessi chi diat ispricare is rimp\u00e0trios de oposidores russos a URSS. In custa \u00e8poca, diversas persones \u2014su n\u00f9meru v\u00e0riat intre chentinas\u200b e millis\u200b\u2014 fiant istadas postas a presone pro resones de car\u00e0tere diversu, ma susetotus pro chistiones pol\u00ecticas.\nCara a sos annos 1960, su guvernu de sa Rep\u00f9blica Populare si mustraiat punnadu a una pol\u00ectica de istadu prus indipendente dae s'Unione Sovi\u00e8tica. In su 1965, Nicolae Ceau\u015fescu aiat ocupadu sa prefetura de su Partidu Comunista e duos annos a pustis fiat istadu isseberadu cabu de istadu rumenu, annu matessi de cando fiat istada istituida sa \"Rep\u00f9blica Sotzialista\" e fiat torradu a organizare su PCR. Sa den\u00f9ntzia de s'interventu militare sovi\u00e8ticu in Praga (Tzecoslov\u00e0chia) a banda de Ceau\u015fescu, gasi comente su p\u00e0sidu temporale de sa repressione interna fiant b\u00e0lidos a su r\u00e8gimene sotzialista nou unu megioru de im\u00e0gine tantis in intro de sa Romania matessi comente fintzas in su mundu otzidentale. Ceau\u0219escu aiat refudadu comente si siat de p\u00f2nnere in pr\u00e0tica mesuras de liberalismu econ\u00f2micu. S'evolutzione de su r\u00e8gimene suo aiat sighidu su caminu comintzadu dae Gheorghiu-Dej (presidente anteriore de sa rep\u00f9blica). Aiat sighidu cun su programma de industrializatzione intensiva incaminadu a s'autosufitzi\u00e8ntzia econ\u00f2mica de su paisu chi dae su 1959 giai aiat adopiadu sa produtzione industriale e aiat minimadu sa populatzione massaja dae su 78% de sa fine de sos annos 1940 a unu 61% in su 1966, e unu 49% cara a su 1971. Nointames, pro sa Romania, paris a \u00e0teras rep\u00f9blicas populares de s'estu europeu, s'industrializatzione no aiat batidu a una saegadura sotziale cumprida cun su laorera. Is massajos torraiant fatu\u00b7fatu a is biddas issoro o ddoe abarraiant a b\u00ecvere, movende a fitianu a sa tzitade. Custu permitiat a is rumenos traballare a massajos e operajos a su matessi tempus.\nA s'\u00e0tera banda fiant fundadas universidades in tzitades minores de Romania chi fiant serbidas a formare professionistas calificados, comente ingegneris, economistas, pranificadores o giuristas, netzess\u00e0rios pro su progetu de industrializatzione e isvilupu de su paisu. Sa sanidade rumena puru aiat otentu megioros e reconnoschimentu dae parte de s'Organizatzione Mundiale de sa Salude (OMS). In su mese maju de su 1969, Marcolino Gomes Candau, diretore generale de custa organizatzione, aiat bisitadu sa Romania e aiat decraradu chi is b\u00ecsitas de su personale de s'OMS a ispidales rumenos v\u00e0rios aiant fatu un'impressione istraordinariamente bona.\nIs trasformatziones sotziales e econ\u00f2micas aiant portadu a unu megioru de is cunditziones de vida de is rumenos. Sa cr\u00e8schida econ\u00f2mica aiat perm\u00ectidu unos sal\u00e0rios prus artos chi, cumbinados cun is benef\u00ectzios chi s'Istadu aporriat (assist\u00e8ntzia m\u00e8iga grat\u00f9ita, pensiones, educatzione universale grat\u00f9ita a totu is livellos, etz.) aiant cumportadu unu brincu a in antis in cumpar\u00e0ntzia cun sa situatzione de sa populatzione rumena in antis de sa Segunda Gherra Mundiale. Aici etotu, si fiant perm\u00ectidas tzertas pagamentas extra pro is massajos, is cales aiant comintzadu a prod\u00f9ire de prus.\nCeau\u015fescu aiat favor\u00e8ssidu una pol\u00ectica de abertura de sa Romania a is paisos capitalistas de s'Europa e a \u00e0teros paisos comente Jugosl\u00e0via, Tzina, Albania e fintzas Germ\u00e0nia Ovest (opostos a s'URSS). Cun isse fiat istadu a prim\u00ectziu unu per\u00ecodu de libertade relativa e de aparente prosperidade, chi per\u00f2 non diat durare meda. Giai dae su cumintzu de su mandadu suo, in su 1966, sigomente cheriat f\u00e0ghere cr\u00e8schere su tassu de naschimentos, Ceau\u0219escu aiat promulgadu una lege chi limitaiat su recursu a s'istrum\u00ecngiu e a sa contratzetzione: petzi is f\u00e8minas cun prus de 40 annos e cun a su mancu bator f\u00ecgios nde podiant gosare; in su 1972 custa possibilidade es\u00ecstiat isceti pro is f\u00e8minas subra is 45 annos e cun a su mancu chimbe f\u00ecgios. Fiat fintzas introd\u00f9ida una tassa subra su bagadiu chi podiat arribare a currespondere a su 10% de sa pagamenta de su mese, detraida petzi cun sa n\u00e0schida de is primos f\u00ecgios. Su tassu de natalidade fiat artziadu a sos isteddos, punnende a una cr\u00e8schida de sa populatzione ativa de is 23 a is 30 milliones de traballadores, ma a s'imbesse sa mortalidade infantile fiat creschida a 83 mortes onni milli n\u00e0schidos. Is f\u00e8minas cun prus pagu de 45 annos fiant cunvocadas subra su logu de traballu e esaminadas pro cumproare eventuales s\u00ecngias de ingraid\u00e8ntzia. Medas rumenos fiant fuidos a Ungheria, lassende\u00b7si a palas neras de millis de \u00f2rfanos famidos (is narados \"decre\u0163ei\", f\u00ecgios de su di\u00e0ulu), medas de is cales cun problemas graes de isvilupu, fatu chi diat arribare cun desdeni a connoschimentu de sa comunidade intenatzionale isceti in su 1990.\nDurante sa segunda metade de sos annos 1970 e 1980, Nicolae Ceau\u015fescu e sa mugere sua aiant portadu a in antis unu r\u00e8gimene disp\u00f2ticu fundadu subra su cultu de sa persone sua e chi aiat p\u00e8rdidu totu cuntatu cun sa realidade. Su degradu de sa vida in Romania, sa corrutzione, sa ruta de su muru de Berlinu e s'isfaghimentu de su blocu comunista aiant criadu su clima id\u00f2neu pro chi a sa fine de su 1989 Ceau\u015fescu perderet s'apoderamentu de s'es\u00e8rtzitu e de su partidu comunista matessi. Fiat fuidu in elic\u00f2teru de sa cobertura de su Palatzu de su Parlamentu, e a pustis lassadu in T\u00e2rgovi\u0219te, in ue fiat formalmente arrestadu, protzessadu e giustitziadu summariamente cun sa mugere Elena su 25 de nadale de su 1989."}
{"id": "21543", "revid": "2404", "url": "https://sc.wikipedia.org/wiki?curid=21543", "title": "Rep\u00f9blica Populare Rumena", "text": ""}
{"id": "21544", "revid": "2404", "url": "https://sc.wikipedia.org/wiki?curid=21544", "title": "Rep\u00f9blica de is bananas", "text": "In si\u00e8ntzias pol\u00ecticas, Rep\u00f9blica de is Bananas est unu tr\u00e8mene chi descriet unu paisu politicamente inst\u00e0bile cun un'economia chi dependet dae is esportatziones de produtos e risursas limitadas, comente bananas o minerales. In su 1904, s'autore istadunidensu O. Henry aiat coniadu su faeddu pro descr\u00ecere a s'Honduras e paisos a curtzu suta isfrutamentu econ\u00f2micu de impresas de Istados Unidos, comente sa Unite Fruit Company (oe in die Chiquita Brands International). T\u00ecpicamente, una Rep\u00f9blica de is Bananas tenet una sotziedade cumposta de classes sotziales apigiadas a s'estremu, ingenerale una classe traballadora manna p\u00f2bera meda e una classe guvernadora plutocr\u00e0tica, cumposta de afaristas, pol\u00ecticos e \u00e9lites militares. Sa classe guvernadora controllat su setore prim\u00e0riu de s'economia peri isfrutu de su traballu; duncas, Rep\u00f9blica de is Bananas benit a \u00e8ssere unu tr\u00e8mene peorativu pro descr\u00ecere a una oligarchia servile, chi favoressit e apoderat, suta retzida de dinari e corrumpidas, s'isfrutamentu de su laore de prantedos in iscala manna, mescamente cultivos de bananas apuntu.\nUna Rep\u00f9blica de is Bananas est un'istadu cun un'economia capitalista de istadu, in ue s'istadu etotu est gestidu comente un'impresa cummertziale privada a benef\u00ectziu esclusivu de sa classe guvernadora. Tale isfrutamentu est perm\u00ectidu dae sa collusione intre s'istadu e is monop\u00f2lios econ\u00f2micos favor\u00e8ssidos, in su cale su benef\u00ectziu derivadu dae s'isfrutamentu privadu de terras p\u00f9blicas, est propiedade privada, mentras is d\u00e8pidos a c\u00e0rrigu sunt responsabilidade finantziera de su dinari p\u00f9blicu. Un'economia isbalantzada aici abarrat limitada dae unu isvilupu econ\u00f2micu disuguale intre tzitades e agros e fatu\u00b7fatu m\u00ecnimat su p\u00f2dere de achirida de moneda natzionale a cunsighidu de s'isvalutatzione, faghende su s'istadu ineleg\u00ecbile pro retzire agiudos de cr\u00e8ditu internatzionale."}
{"id": "21545", "revid": "12712", "url": "https://sc.wikipedia.org/wiki?curid=21545", "title": "Fr\u00f9tora", "text": " &lt;ns&gt;0&lt;/ns&gt;\n &lt;revision&gt;\n &lt;parentid&gt;175380&lt;/parentid&gt;\n &lt;timestamp&gt;2022-01-16T16:10:57Z&lt;/timestamp&gt;\n &lt;contributor&gt;\n &lt;username&gt;PNNu&lt;/username&gt;\n &lt;/contributor&gt;\n &lt;minor /&gt;\n &lt;comment&gt;l\u00ecngua riferimentus&lt;/comment&gt;\n &lt;model&gt;wikitext&lt;/model&gt;\n &lt;format&gt;text/x-wiki&lt;/format&gt;\nDdis narant fr\u00f9tora o fruta a cuddus frutus pigaus de prantas coltivadas o arestis chi, po sabori, fragu e propiedadis nutritivas, si papant de s\u00f2litu friscas, comenti suci o durci, una borta chi bessit madura, o apustis de dda coi.\nSu consumu de fr\u00f9tora bitit pagu calorias e una percentuali arta de \u00e0cua (intra su 80 e su 95% de su pesu friscu), faendi s'idratatzioni prus f\u00e0cili po s'organismu. In prus, agiudat sa concoidura, bitendi-ndi fibras aliment\u00e0rias. A foras de unas cantu ecetzionis (po esempru, su cocu), sa fruta no portat grassus saturaus. Calincunu frutu, comenti sa fruta sica e s'avogau, est fonti de \u00e0cidus grassus essentzialis po s'organismu. Sa fruta est fintzas una fonti de importu de energia po s'organismu, ca cuntenit idraus de carb\u00f2niu sol\u00f9bilis a disponibilidadi r\u00e0pida.\nComenti alimentu, sa fr\u00f9tora est de importu mannu po sa saludi umana. In generali, est arrica de vitaminas, salis mineralis e antiossidantis. Unas cantu vitaminas e mineralis, comenti sa vitamina C e sa pudassa, benint pruschetotu de sa fruta in s'alimentatzioni umana."}
{"id": "21547", "revid": "12712", "url": "https://sc.wikipedia.org/wiki?curid=21547", "title": "Fruta", "text": ""}
{"id": "21548", "revid": "12712", "url": "https://sc.wikipedia.org/wiki?curid=21548", "title": "Laru", "text": ""}
{"id": "21549", "revid": "20250", "url": "https://sc.wikipedia.org/wiki?curid=21549", "title": "Interlingue", "text": "S'interlingue est una limba ausiliare internatzionale, creada in 1922 da Edgar de Wahl.\nS'interlingue in Wikipedia.\nS'interlingue tenet tamben sa Wikipedia sua."}
{"id": "21676", "revid": "7227", "url": "https://sc.wikipedia.org/wiki?curid=21676", "title": "Siria", "text": ""}
{"id": "21677", "revid": "7227", "url": "https://sc.wikipedia.org/wiki?curid=21677", "title": "Isvetzia", "text": ""}
{"id": "21679", "revid": "7227", "url": "https://sc.wikipedia.org/wiki?curid=21679", "title": "L\u00e0canas", "text": "L\u00e0canas - Rivista Bilingue delle Identit\u00e0 est una rivista sarda, publicada in limba sarda e in italianu.\nIst\u00f2ria.\nFundada dae P\u00e0ule Pillonca in su 2003, la p\u00f9blicat sa domo editora Domus de Janas, cun sede in Sestu. Essit cada duos meses, e s'\u00f2cupat de temas ligados a sa Sardigna de oe e a sa cultura sua, in sos medas aspetos suos: sa cr\u00f2naca, sas traditziones, sas prendas de sa cultura traditzionale e populare, s\u2019ambiente, sas festas l\u00e0icas e religiosas, su teatru e sa poesia. Pro lu f\u00e0ghere p\u00f9blicat art\u00ecculos fatos dae autores medas, in sardu e italianu, paris a contos, poesias, parist\u00f2rias, trascritziones de garas a bolu, fumetos, retzetas e \u00e0teru.\nIn su mese de nadale de su 2011 est n\u00e0schida fintzas L\u00e0canas.it, una versione digitale de sa rivista cun su giornalista M\u00e0uru Mura comente diretore, e in su 2021 a custas duas publicatziones s'est annanta fintzas L\u00e0canasTV, una WebTV direta semper dae M\u00e0uru Mura e dedicada a sos matessi argumentos sighidos dae L\u00e0canas."}
{"id": "21681", "revid": "2404", "url": "https://sc.wikipedia.org/wiki?curid=21681", "title": "Lettonia", "text": ""}
{"id": "21682", "revid": "2404", "url": "https://sc.wikipedia.org/wiki?curid=21682", "title": "Non tzitadinos (Let\u00f2nia)", "text": "Is non tzitadinos de Let\u00f2nia sunt cussas persones chi, mancari tenende de unu passaportu l\u00e8tone, chi non tenent deretu a sa tzitadin\u00e0ntzia l\u00e8tone. Cunforme a sa lege, petzi sunt l\u00e8tones de prenu deretu is bividores de Let\u00f2nia chi ddu fiant su 17 de l\u00e0mpadas de su 1940, is de iscratza dereta issoro e is naturalizados mediante un'es\u00e0mene. Pro s'in prus is \"non tzitadinos\" sunt tzitadinos sovi\u00e8ticos antigos chi fiant arribados a su paisu cando custu fiat parte de su territ\u00f2riu natzionale de s'Unione Sovi\u00e8tica. Rapresentaiant prus de 290.000 persones (14.1% de sa populatzione) a su 1 de martzu de su 2011.\nSegundu sa lege l\u00e8tone is non tzitadinos non sunt ap\u00e0trides, dae chi a is efetos internatzionales sunt rapresentados dae unu passaportu l\u00e8tone, mancari \"pro istr\u00e0ngios\". Comente non sunt tzitadinos de prenu deretu, non tenent deretos eletorales e nemmancu unos cantos \u00e0teros deretos.\u200b\nPro ot\u00e8nnere sa tzitadin\u00e0ntzia, is non tzitadinos depent acumprire tzertos rechisitos, comente pro esempru, un'es\u00e0mene subra sa legislatzione fundamentale, s'ist\u00f2ria e sa limba l\u00e8tones. In prus, depent giurare subra sa Costitutzione l\u00e8tone, gasi comente \u00e8ssere capatzos de resare su testu de s'innu natzionale l\u00e8tone.\u200b\nPro esempru, s'ex s\u00ecndigu de Riga Nils U\u0161akovs, de ereu russu, si fiat fatu in tzitadinu naturalizadu de Let\u00f2nia in su 1999."}
{"id": "21683", "revid": "2404", "url": "https://sc.wikipedia.org/wiki?curid=21683", "title": "Rivolutzione Cantada", "text": "Cun Rivolutzione Cantada s'inditat s'impare de eventos acont\u00e8ssidos intre 1987 e 1991 chi diant portare a s'indipend\u00e8ntzia de is fintzas a tando rep\u00f9blicas sotzialistas sovi\u00e8ticas de Est\u00f2nia, Let\u00f2nia e Litu\u00e0nia. \nDurante sa segunda metade de is annos 1980, fiat comintzadu in s'Unione Sovi\u00e8tica su protzessu de reformas connotu comente \"perestroika\", ghiadu dae Mikhail Gorba\u010d\u00ebv. S'isfaghimentu de s'URSS comente istadu, e sa torrada a s'indipend\u00e8ntzia de is territ\u00f2rios chi nde aiant fatu parte, aiat m\u00f2vidu is primos passos custos annos. In su casu de sas a pustis naradas Rep\u00f9blicas B\u00e0lticas is fatos aiant tentu una s\u00e8rie de carater\u00ecsticas comunas chi ant fatu conn\u00f2schere is movimentos cun su n\u00f9mene de impare de \"Rivolutzione Cantada\".\nFiat istadu s'ativista \u00e8stone Heinz Valk chie ddi aiat dadu su n\u00f9mene, in relatu a is manifestatziones ispont\u00e0neas de su mese de l\u00e0mpadas de su 1988 in Tallinn, in ue si fiant cantadas cantzones patri\u00f2ticas \u00e8stones proibidas dae su r\u00e8gimene sovi\u00e8ticu, rivendichende de s'indipend\u00e8ntzia de s'Est\u00f2nia."}
{"id": "21684", "revid": "14338", "url": "https://sc.wikipedia.org/wiki?curid=21684", "title": "Strasbourg", "text": ""}
{"id": "21685", "revid": "7227", "url": "https://sc.wikipedia.org/wiki?curid=21685", "title": "Advance Australia Fair", "text": "Advance Australia Fair est s'innu natzionale de s'Austr\u00e0lia. Iscritu dae su cumponidore Peter Dodds McCormick, l'ant sonadu pro sa primu borta in su 1878, pensadu comente cantzone patri\u00f2tica. Dae su 1974 a su 1976, a pustis de unu sond\u00e0giu natzionale, at remplasadu \"God Save the Queen\" comente innu natzionale, e est torradu a l'\u00e8ssere dae su 1984. \"God Save the Queen\" tando est div\u00e8nnidu s'innu reale, impreadu in ocasiones in ue bi sunt presentes membros de sa fam\u00eclia reale. Su testu de Advance Australia Fair l'ant modificadu duas bortas, sa prima in su 1984 e sa de duas in su ghenn\u00e0rgiu de su 2021."}
{"id": "21687", "revid": "12712", "url": "https://sc.wikipedia.org/wiki?curid=21687", "title": "Birdura", "text": "Birdura est unu fueddu impreau in gastronomia po inditai partis v\u00e0rias de is prantas, comenti follas, truncus moddis e froriduras, impreadas comenti m\u00e0ndigu. Su fueddu birdura v\u00e0riat meda segundu sa cultura, giai chi est unu fueddu prus populare chi no sient\u00ecficu. Pro esempru, calincunu cuns\u00ecderat su cordolinu birdura e \u00e0terus ddu cuns\u00ecderant categoria separada. Fintzas is \u00e0ligas bonas a papai, chi si consumant pruschetotu in s'Oriente Estremu, fait a ddas cunsiderai birduras. Birduras comunas funt sa l\u00e0tia, su spinatzu, su c\u00e0uli e su sparau.\nFunt un'elementu indispens\u00e0bili de sa dieta mediterr\u00e0nea.\nUna categoria de acrarai funt is froris de papai, integraus in sa gastronomia ma no cunsideraus (cun c\u00e0ncua ecetzioni) ni birduras ni ortal\u00ecssias."}
{"id": "21688", "revid": "12712", "url": "https://sc.wikipedia.org/wiki?curid=21688", "title": "Berdura", "text": ""}
{"id": "21689", "revid": "7227", "url": "https://sc.wikipedia.org/wiki?curid=21689", "title": "Radio Televisione Sarda", "text": "Radio Televisione Sarda est unu canale televisivu sardu.\nIst\u00f2ria.\nN\u00e0schida in su 2021, dae sa collaboratzione intre s'Ass\u00f2tziu Culturale Torretonda de T\u00e0tari, EjaTV, Terra de Punt, SardegnaEventi24, Produzioni Sardegna e Ass\u00f2tziu Babel, e comente evolutzione de Telesassari.tv, at incumintzadu a trasm\u00ectere in su digitale terrestre in su canale 79, impreende sos materiales e sas trasmissiones creadas dae custos ass\u00f2tzios. In su ghenn\u00e0rgiu de su 2022 at incumintzadu fintzas a trasm\u00ectere in direta in \u00ecnternet, in su situ e in su canale de YouTube suo."}
{"id": "21690", "revid": "12712", "url": "https://sc.wikipedia.org/wiki?curid=21690", "title": "Mudeju", "text": ""}
{"id": "21691", "revid": "12712", "url": "https://sc.wikipedia.org/wiki?curid=21691", "title": "Gatu", "text": ""}
{"id": "21692", "revid": "12712", "url": "https://sc.wikipedia.org/wiki?curid=21692", "title": "Pisitu", "text": ""}
{"id": "21693", "revid": "2404", "url": "https://sc.wikipedia.org/wiki?curid=21693", "title": "Lagu Baikal", "text": "Su lagu Baikal (in russu: \"\u041e\u0437\u0435\u0440\u043e \u0411\u0430\u0439\u043a\u0430\u043b\"; \u00d3zero Baikal) est unu lagu de or\u00ecgine tet\u00f2nica, postu in su chirru meridionale de sa Sib\u00e8ria, in R\u00f9ssia, intre s'oblast de Irkutsk in su nord-ovest e sa Rep\u00f9blica federale de Burjatija in su sud-est, a curtzu de sa tzitade de Irkutsk. Su n\u00f9mene derivat de su t\u00e0taru Bai-Kul, \u00ablagu ricu\u00bb. Est fintzas connota comente s'\u00abOgru Biaitu de Sib\u00e8ria\u00bb o sa \u00abPerla de \u00c0sia\u00bb. Est sa segunda prus reserva manna de abba durche de su mundu.\nCustu lagu faghet parte de su sistema fluviale Jenis\u00e8i-Angar\u00e0-lagu Bajk\u00e0l-Seleng\u00e0-Ider, chi tenet una long\u00e0ria de 5539 km e si cuns\u00ecderat su de chimbe rios prus longos de su mundu, a pustis de su Riu de sas Am\u00e0tzones, su Nilu, Jangts\u00e8 e su Mississippi-Missouri.\nEst unu de is lagos cun \u00ecnditu de trullore prus b\u00e0scios in su mundu. Contenet a ingh\u00ecriu su 20% de s'abba durche non cungelada de su mundu e cun 1680 m de profundidade est su lagu prus fungudu de su mundu.\u200b A manu de s'oru orientale de su lagu bivet su p\u00f2pulu de is buriatos. Est istadu numenadu Patrim\u00f2niu de s'Umanidade dae s'UNESCO in su 1996.6\u200b"}
{"id": "21694", "revid": "12712", "url": "https://sc.wikipedia.org/wiki?curid=21694", "title": "Siamajori", "text": ""}
{"id": "21698", "revid": "2404", "url": "https://sc.wikipedia.org/wiki?curid=21698", "title": "Patu Ribbentrop-Molotov", "text": "Su Tratadu de no Afracada intre Germ\u00e0nia e s'Unione de Rep\u00f9blicas Sotzialistas Sovi\u00e8ticas (URSS), connotu fintzas comente Patu Ribbentrop-M\u00f2lotov o Patu germanu-sovi\u00e8ticu, fiat istadu firmadu intre sa Germ\u00e0nia Nazista e s'Unione Sovi\u00e8tica dae is ministros de afares \u00e8steros de custos paisos, Joachim von Ribbentrop e Viacheslav Molotov respetivamente. Su patu fiat firmadu in Mosca su 23 de austu de su 1939, noe dies in antis de cumintzare sa Segunda Gherra Mundiale.\u200b Cumintzada sa gherra is duos istados si fiant partzidos su territ\u00f2riu de Pol\u00f2nia, trassende sa frontera in su fr\u00f9mene V\u00edstula. Is efetos de su tratadu si fiant amangangiados cun s'ostilidade creschende intre ambas duas natziones fintzas a 1941 cando su r\u00e8gimene nazista aiat detz\u00ecdidu de ocupare s'Unione Sovi\u00e8tica.\nSu Patu Ribbentrop-Molotov, pretz\u00e8didu dae s'Ac\u00f2rdiu de cr\u00e8ditu germanu-sovi\u00e8ticu, fiat istadu dae su Tratadu Germanu-Sovi\u00e8ticu de Amigh\u00e8ntzia, Cooperatzione e Singiadura e su cumintzu de is arresonos subra s'intrada de s'URSS a s'Asse.\nCunditziones.\nSu patu cunteniat unas cantas cl\u00e0usolas secretas, chi non fiant istadas iscobertas fintzas a cando aiant cuncordadu s'annessione tedesca de sa Litu\u00e0nia e sa partzidura de sa Pol\u00f2nia segundu sa l\u00ecnia Curzon e sas annessiones sovi\u00e8ticas de Est\u00f2nia, Let\u00f2nia e Finl\u00e0ndia, e de una parte de sa Romania, dividende s'Europa orientale e de su norte in duas \u00e0reas de influ\u00e8ntzia.\nCunsigh\u00e8ntzias.\nSu 1 de cabudanni de su 1939, pagas dies a pustis de sa firma de su patu, is tedescos aiant ocupadu sa Pol\u00f2nia, fatu chi aiat iscadenadu sa Segunda Gherra Mundiale, e sos istados b\u00e0lticos aiant firmadu cun s'unione sovi\u00e8tica unu \"Patu de no-agressione e defensa pare\u00b7pare\", chi permitiat a sos sovi\u00e8ticos aposentare is tropas in ie.\nIn su 1940, a pustis chi sa Wehrmacht ocuparet Norv\u00e8gia, Danimarca, Paisos B\u00e0scios, B\u00e8lgiu e sa Frantza si renderet, s'Unione Sovi\u00e8tica aiat ocupadu parte de Romania a pustis de imbiare un'ultim\u00e0tum, e si fiat annessionada is tres rep\u00f9blicas b\u00e0lticas.\nSa Finl\u00e0ndia aiat aguantadu a is pretesas sovi\u00e8ticas e custu aiat batidu a sa Gherra de Ierru, chi fiat acabada in su 1940 cando aiat tz\u00e8didu parte de su territ\u00f2riu a s'Unione Sovi\u00e8ticaS'Ungheria diat achirire sa Transilv\u00e0nia dae sa Romania e sa parte orientale de sa Tzecoslov\u00e0chia (Rut\u00e8nia subcarp\u00e0tica) e sa Bulgaria diat coberare torra su territ\u00f2riu conchistadu dae is rumenos in su 1913 (sa Dobr\u00f9gia meridionale) durante sa Segunda Gherra Balc\u00e0nica.\nHitler cunsideraiat su patu tedescu-sovi\u00e8ticu petzi una chistione temporale, dae chi no aiat rinuntziadu a s'idea de ammanniare su territ\u00f2riu tedescu a Oriente. In una cunfer\u00e8ntzia secreta tenta su 31 de tr\u00eculas de su 1940, is tedescos aiant pigadu sa detzisione de ocupare s'Unione Sovi\u00e8tica in su beranu de 1941, in unu pranu naradu \"Operatzione Barbarossa\"."}
{"id": "21699", "revid": "2404", "url": "https://sc.wikipedia.org/wiki?curid=21699", "title": "Rep\u00f9blica Populare de Bulgaria", "text": "Rep\u00f9blica Populare de Bulgaria (in b\u00f9lgaru: \"\u041d\u0430\u0440\u043e\u0434\u043d\u0430 \u0420\u0435\u043f\u0443\u0431\u043b\u0438\u043a\u0430 \u0411\u044a\u043b\u0433\u0430\u0440\u0438\u044f\"; Narodna Republika B\u016dlgariya) fiat su n\u00f9mene ufitziale de sa Bulgaria, cando fiat una rep\u00f9blica sotzialista, intre su 1946 e su 1990, suta ghia de su Partidu Comunista B\u00f9lgaru (PCB), chi aiat guvernadu impare cun su s\u00f2tziu de coalitzione, s'Unione Natzionale Agr\u00e0ria B\u00f9lgara (ex-alliadu comunista). Sa Bulgaria fiat membru de su COMECON e de su Patu de Vars\u00e0via e fiat acapiada a istrintu cun s'Unione Sovi\u00e8tica durante sa Gherra Frida. \nIst\u00f2ria.\nA mesu de sa Segunda Gherra Mundiale, su 9 de cabudanni de su 1944 is rebeldes antifascistas de su movimentu de resisit\u00e8ntzia b\u00f9lgaru de su Fronte de sa P\u00e0tria (integradu intre \u00e0teras organizatziones in su Partidu Comunista B\u00f9lgaru), cun s'agiudu de s'Armada Ruja, aiant furriadu su r\u00e8gimene mon\u00e0rchicu de su Regnu de Bulgaria in su corpu de istadu b\u00f9lgaru de su 1944, chi aiat postu fine a s'alli\u00e0ntzia de su paisu cun is pot\u00e8ntzias de s'Asse, decrarende gherra a sa Germ\u00e0nia Nazista.\nAcabada sa gherra, in su 1946 si fiat tzelebradu unu referendum in su cale su 93% de sa populatzione si fiat espressadu contras de sa monarchia e, duncas, fiat istada proclamada sa Rep\u00f9blica Populare. Su matessi annu si fiant tentas is eletziones de s'Assemblea Natzionale: su Fronte de sa P\u00e0tria aiat logradu su 71% de is votos, e fiat formadu unu guvernu presididu dae Georgi Dimitrov, cabu de su BKP.\u200b Pagu a pustis, totu is partidos, intre chi is de prus importu mannu s\"'Unione Agr\u00e0ria\" e su \"Partidu Sotzialdemocr\u00e0ticu,\" fiant istados fatos illegales, abarrende su Partidu Comunista s'\u00f9nicu legale. Durante s'ist\u00f2ria sua, cun totu ca fiant tzelebradas eletziones generales, deretas, secretas e eguales, cun deretu de votu de totu is tzitadinos majores de 18 annos,\u200b is candidados diant colare dae su Partidu Comunista, cosa chi faghiat de su guvernu de s'istadu de fatu unu r\u00e8gimene ditatoriale chena pluralismu pol\u00ecticu reale.\nIn su 1947 is tropas sovi\u00e8ticas si fiant retiradas dae Bulgaria. In su mese lampadas de su matessi annu fiat aprovada una Costitutzione noa. Dimitrov fiat istadu sutz\u00e8didu dae Kolarov in 1949, chie diat m\u00f2rrere s'annu a fatu e diat \u00e8ssere remplasadu dae Valko Chervenkov, a a su cale fiat sighidu Anton Jugov in su 1956. S'artziada a su p\u00f2dere de Nikita Chru\u0161\u010d\u00ebv e s'aviu de sa desistalinitzatzione in Unione Sovi\u00e8tica durante is annos 1950 diat t\u00e8nnere influ\u00e8ntzia fintzas subra is istados sat\u00e8llites suos, duncas fintzas subra sa Bulgaria. In su mese de abrile de 1965 fiat aviada sa limpiadura de is membros de su partidu, de s'es\u00e8rtzitu e de sa diplomatzia acusados dae partetzipare a unu cumplotu maoista. In su 1962 Jugov etotu fiat istadu acusadu de usare m\u00e8todos istalinistas e destituidu. Fiat istadu isseberadu pro ddi sutz\u00e8dere Todor \u017divkov. \nTodor \u017divkov diat guvernare sa Bulgaria pro is trintatr\u00e8s annos a sighire, cun una pol\u00ectica de su totu fidele a is pretzetos sovi\u00e8ticos e in cumpar\u00e0ntzia cun is presitentes de in antis prus moderada a s'internu de sa natzione. Si fiant torradas a ab\u00e8rrere is relatziones cun Gr\u00e8tzia e Jugosl\u00e0via, fiant serrados is campos de traballu e fiant denuntziados is protzessos e is esecutziones de Kostov e de unos \u00e0teros \"titoistas\" (mancari non sa de Nikola Petkov e de unas \u00e0teras v\u00ectimas non-comunistas de is purgas de su 1947). Su 1964 fiat istadu s'annu de su pas\u00e0giu de cunsignas intre Nikita Chru\u0161\u010d\u00ebv e Leonid Br\u00e8\u017enev: \u017divkov aiat tentu relatos \u00f2timos fintzas cun su leader nou e in su 1968 aiat dimustradu torra sa fidelidade sua cara a s'Unione Sovi\u00e8tica pighende parte a s'invasione de sa Tzecoslov\u00e0chia; dae custu momentu a in antis sa Bulgaria fiat in generale tenta in contu comente s'alliada prus fidada de is sovi\u00e8ticos in Europa orientale.\nIn su 1971 fiat emanada una costitutzione noa gr\u00e0tzias a sa cale \u017divkov aiat achiridu sa c\u00e0rriga de cabu de Istadu (presidente de su Cuss\u00ecgiu de Istadu), mentras sa c\u00e0rriga de primu ministru fiat istada afidada Stanko Todorov. \nSu reg\u00ecmene de \u017divkov de is annos 1960-70 aiat portadu a unu megioru berdaderu de is cunditziones de vida de is b\u00f9lgaros, mancari su per\u00ecodu de istangiadura econ\u00f2mica de s'\u00e8poca Bre\u017enev. Annotamala fiant torradas a perm\u00ectere unas cantas formas limitadas de libertade de espressione siat p\u00f2litica siat culturale, susetotus pro more de s'influ\u00e8ntzia de Ludmila \u017divkova, f\u00ecgia de su presidente e f\u00ecgura primorosa in sa vida culturale de su paisu. Sa morte de issa in su 1981 diat marcare sa fine de custu per\u00ecodu de isastragada. \nIn is \u00f9rtimos annos su guvernu de \u017divkov si fiat fatu semper prus severu e totalit\u00e0riu. In is annos 1980 sa Bulgaria fiat acarende unu per\u00ecodu de dificultades econ\u00f2micas. Chirchende de isviare su discuntentu de s'opinione p\u00f9blica, su reg\u00ecmene aiat intentadu in is annos 1984-85 de si giogare sa carta de su natzionalismu ghetende\u00b7si in una campagna de \u00ab bulgarizatzione \u00bb de is n\u00f9menes de is tzitadinos musulmanos b\u00f9lgaros (de or\u00ecgine otomana), isciarrochende moscheas e proibende s'usu de su turcu in p\u00f9blicu. In su 1989, s'istadu b\u00f9lgaru aiat aviadu su programma de limpiadura \u00e8tnica prus mannu de sa Gherra Frida in Europa dae su tempus de sa bogadura de is tedescos dae s'Europa Orientale. Cherende afortiare sa legitimidade pr\u00f2pia, sende chi su comunismu si fiat derrochende in totu s'Europa Orientale, \u017divkov aiat detz\u00ecdidu de bogare totu cussos turcos \u00e8tnicos giuigados \u00ab non bulgariz\u00e0biles \u00bb. Intre su 30 de maju e su 22 de austu de su 1989, unu n\u00f9meru intre 310.000 e 322.000 turcos b\u00f9lgaros fiant espulsados a manu de Turchia. Durante sa campagna de c\u00e0mbiu de is n\u00f9menes imposta dae is fortzas armadas b\u00f9lgaras fiant bochidas intre is 800 e is 2500 persones. In su campu de cuntzentramentu Belene is tzertificados de morte fiat afrassados regularmente pro f\u00e0ghere cr\u00e8ere ca is presoneris moriant de maladias. \nIn su mese de onniasantu 1989, una contaminatzione importante de cloro in sa regione de Russe, pro neghe dae una f\u00e0brica rumena in Giurgiu, aiat iscadenadu manifestatziones importantes in Bulgaria contra de sa situatzione ecol\u00f2gica disastrosa de su paisu. Si fiant formados grupos de oposidores comente su \"club pro s'ap\u00f2giu de sa perestroika e de sa glasnost\". \u017divkov, comomai unu \u00f2mine antzianu de 79 annos, non fiat prus capatzu de aguantare sa situatzione: in sinu a su PKB, is riformadores comente Andrei Lukanov, Alexandre Lilmov, e Pet\u0103r Mladenov aiant pigadu su controllu in sa chi diat \u00e8ssere calificada una rivolutzione de palatzu. Su 10 de onniasantu de su 1989, a s'incr\u00e0s de sa ruta de su muru de Berlinu, \u017divkov si fiat dim\u00ectidu de totu is funtziones suas de partidu; Mladenov dd'aiat remplasadu a cabu de s'istadu. Sa tzensura fiat suprimida. \u017divkov fiat arrestadu pro corrutzione in su mese de ghenn\u00e0rgiu de su 1990. In su mese de fre\u00e0rgiu 1990, su Partidu comunista aiat decretadu sa fine de su r\u00e8gimene in antis de si \u00e0uto-isfaghere e de si cunv\u00e8rtere in Partidu Sotzialista B\u00f9lgaru.\nIn su mese de l\u00e0mpadas de s'annu matessi fiant organizadas is eletziones pol\u00ecticas chi aiant abertu su caminu a su multipartitismu. Mladenov fiat abarradu su cabu de Istadu fintzas a su 6 abrile e presidente de su cuss\u00ecgiu \"a interim\" fintzas a su 6 de tr\u00eculas: su pass\u00e0giu de cunsignas a \u017delju \u017delev aiat determinadu sa fine de sa Bulgaria comunista."}
{"id": "21700", "revid": "14338", "url": "https://sc.wikipedia.org/wiki?curid=21700", "title": "Ajaccio", "text": ""}
{"id": "21701", "revid": "2404", "url": "https://sc.wikipedia.org/wiki?curid=21701", "title": "Tziviltade romana", "text": " &lt;ns&gt;0&lt;/ns&gt;\n &lt;revision&gt;\n &lt;parentid&gt;175751&lt;/parentid&gt;\n &lt;timestamp&gt;2022-02-01T09:08:50Z&lt;/timestamp&gt;\n &lt;contributor&gt;\n &lt;username&gt;Mattafalluga&lt;/username&gt;\n &lt;/contributor&gt;\n &lt;model&gt;wikitext&lt;/model&gt;\n &lt;format&gt;text/x-wiki&lt;/format&gt;\nTziviltade Romana, fintzas Roma Antiga, inditat su p\u00f2pulu indoeuropeu de s'antighidade chi aiat fundadu s'entidade istatale in sa pen\u00ecsula italiana cun capitale in Roma, e chi durante is s\u00e8culos si fiat ispainada a manna parte de su continente europeu, de s'Oriente M\u00e8diu e a totu s'\u00c0frica de su Norte. Sa tzivilitade romana, de or\u00ecgine latina, si fiat formada in su s\u00e8culu VIII a.C. partende dae s'agrupamentu de p\u00f2pulos v\u00e0rios de s'It\u00e0lia tzentrale.\u200b Roma si fiat ispainada a foras de sa pen\u00ecsula it\u00e0lica e, dae su s\u00e8culu I fintzas a su s\u00e8culu V, aiat dominadu su mundu mediterr\u00e0neu e s'Europa Otzidentale mediante sa conchista e s'assimilatzione de sas \u00e9lites locales. Durante custos s\u00e8culos, sa tziviltade romana fiat istada una monarchia, una rep\u00f9blica olig\u00e0rchica e a pustis un'imp\u00e8riu autocr\u00e0ticu. Su dom\u00ecniu suo aiat lassadu er\u00e8ntzia lingu\u00ecstica, giur\u00ecdica, art\u00ecstica, religiosa e culturale de importu chi diat contribuire a fundu a dare forma a sa tziviltade otzidentale.\nS'im\u00e0gine de una tzitade in progressu sighidu non currispondet in manera prena cun sa cumplessidade de is fatos. S'ist\u00f2ria sua no est istada una cr\u00e8schida sighida: su progressu (a ritmos diferentes meda) fiat sighidu dae s'istangiamentu e a bortas fintzas incoidas. Sende gasi, is romanos aiat logradu de is\u00f2rvere is dificultades internas n\u00e0schidas dae sa conchista suta sa Rep\u00f9blica trasformende is istitutziones republicanas suas. S'istabilimentu de s'Imp\u00e8riu aiat marcadu su cumintzu de unu per\u00ecodu in ue sa conchista romana fiat arribada a is l\u00ecmites de su mundu connotu in cussu tempus.\nPartende dae su s\u00e8culu III, su mundu romanu aiat sufridu is invasiones mannas de is b\u00e0rbaros de su norte de Europa e \u00c0sia. Pro ddi aguantare, s'Imp\u00e8riu aiat d\u00e8pidu criare una istrutura burocr\u00e0tica e militare noa. Custu per\u00ecodu aiat fatu a pare cun s'isparghidura de su cristian\u00e8simu comente religione de istadu e sa partzidura de s'Imp\u00e8riu in una metade otzidentale e orientale. Paralizada de s'istabilidade interna e de sas invasiones germ\u00e0nicas, sa parte otzidentale de s'Imp\u00e8riu (chi incluiat Hisp\u00e0nia, G\u00e0llia, Brit\u00e0nnia, \u00c0frica de su Norte e It\u00e0lia) fiat collassada in s'annu 476. A s'\u00e0tera banda, sa parte orientale de s'Imp\u00e8riu, cun capitale in Costantin\u00f2poli (chi incluiat Gr\u00e8tzia, Anat\u00f2lia, S\u00ecria e Egitu) aiat subrab\u00ecvidu a custa crisi. Cun totu ca S\u00ecria e Egitu fiant andados p\u00e8rdidos pro neghe de s'ispainadura musulmana, s'Imp\u00e8riu orientale aiat sighidu a s'isvilupare fintzas a \u00e8ssere surbidu s'Imp\u00e8riu Otomanu in su 1453. Custu imp\u00e8riu medievale e cristianu, naradu \u00abImp\u00e8riu romanu\u00bb dae is bividores suos, ma naradu \u00abImp\u00e8riu bizantinu\u00bb dae sos ist\u00f2ricos modernos, est s'\u00f9rtima tapa evolutiva e chentza de interrumpidas de su p\u00f2dere imperiale e de s'amministratzione de s'Imp\u00e8riu romanu."}
{"id": "21703", "revid": "14338", "url": "https://sc.wikipedia.org/wiki?curid=21703", "title": "Firenze", "text": ""}
{"id": "21704", "revid": "2404", "url": "https://sc.wikipedia.org/wiki?curid=21704", "title": "Regnu de Bulgaria", "text": "Su Regnu de Bulgaria (in b\u00f9lgaru \"\u0426\u0430\u0440\u0441\u0442\u0432\u043e \u0411\u044a\u043b\u0433\u0430\u0440\u0438\u044f\") est unu reg\u00ecmene pol\u00ecticu cun chi s'est costituida sa Bulgaria dae su 1908, annu cando su Printzipadu de Bulgaria aiat proclamadu s'indipend\u00e8ntzia dae s'Imp\u00e8riu Otomanu artziende a rangu de regnu, fintzas a pagu a pustis de s'acabu de sa Segunda Gherra Mundiale, in su 1946, cun sa ruta de sa monarchia e sa proclamatzione de sa Rep\u00f9blica Populare. Mancari a raru, a bortas a custa fase de s'ist\u00f2ria de sa Bulgaria si ddi dat n\u00f9mene de \"Su De tres Imp\u00e8rios B\u00f9lgaros\". S'istadu fiat nointames reconnotu a livellu internatzionale comente Regnu.\nIst\u00f2ria.\nFundatzione e forma de istadu.\nUnu primu ente aut\u00f2nomu b\u00f9lgaru in forma de printzipadu aut\u00f2nomu e in sinu a s'Imp\u00e8riu Otomanu fiat costituidu in su 1878, mancari populatzione abbundante cunsiderada b\u00f9lgara biviat fintzas in \u00e0teros territ\u00f2rios amministrados deretu dae s'Imp\u00e8riu, mescamente in Matzed\u00f2nia. Custa regione nointames s'agataiat chertada intre \u00e0teros istados balc\u00e0nicos de costitutzione noa, chi beniant a \u00e8ssere su Regnu de S\u00e8rbia, su Regnu de Gr\u00e8tzia e sa matessi Bulgaria. Sa cuntierra pro su controllu de custu territ\u00f2riu si fiat perlongada fintzas a sa Prima Gherra Mundiale.\nIn 1903 fiat tzocada una rebellia in Matzed\u00f2nia favor\u00e8ssida dae sa Bulgaria. In 1908, aprofitende sa crisi internatzionale d\u00e8pida a s'artziada a su p\u00f2dere de is Gi\u00f2vanos Turcos in Istanbul, su pr\u00ecntzipe Ferdinand I aiat proclamadu s'indipend\u00e8ntzia e si fiat decraradu tzar de su nou-costituidu Regnu de Bulgaria, su 22 de cabudanni (calend\u00e0riu giulianu)/ 5 de santugaine (calend\u00e0riu gregorianu) de su1908 in sa Cr\u00e8sia de is Baranta M\u00e0rtires de Veliko Tarnovo.\nSu tzar aiat agatadu manera de cuntzentrare su p\u00f2dere de prus in prus in manu sua. Dae su 1912 podiat firmare tratados internatzionales secretos sena su permissu de is Cortes b\u00f9lgaras.\u200b Tambene manteniat su controllu subra sas eletziones, chi fiant acontzadas segundu is dis\u00ecgios de su monarca e de su primu ministru - chi fiat isseberadu de issu etotu - in cada momentu. Su p\u00f2dere creschende de Ferdinand I non si fundaiat subra s'abrogatzione de sa Costitutzione o subra s'instauratzione formale de una ditadura reale, si nono subra s'impreu abbistu de is p\u00f2deres costitutzionales cunf\u00e8rridos a sa figura sua, in piessignu subra su deretu suo de isseberare a is membros de su Cuss\u00ecgiu de Ministros. Comente in \u00e0teros paisos de sa regione, su cost\u00f9mene fiat antimes de el\u00e8gere a su Guvernu a traessu de sas eletziones, chi su monarca dd'isseberaret e a fatu si tzelebrarent is votatziones. Sende chi custas fiant controlladas dae su gabinetu nou, is prefer\u00e8ntzias de Ferdinand I nde bessiant cunfirmadas.\u200b Su funtzionariadu dependiat de sa cumpositzione de su gabinetu e fiat duncas dipendente in manera indereta puru de is favores de su monarca, chi aiat fatu in sa pr\u00e0tica de su sistema pol\u00ecticu de s'istadu in un'isp\u00e8tzie de assolutismu costitutzionale.\nGherras balc\u00e0nicas.\nIn su 1911 su primu ministru Natzionalista Ivan Ge\u0161ov aiat detz\u00ecdidu de formare un'alli\u00e0ntzia noa cun sa Gr\u00e8tzia e sa S\u00e8rbia pro atacare in s'Imp\u00e8riu Otomanu, mancari is chertos territoriales intre issos e issos sighiant.\nIn su mese de fre\u00e0rgiu de su 1912 sa Bulgaria e sa S\u00e8rbia aiant firmadu unu tratadu secretu e in su mese de maju nde fiat firmadu unu simigiante cun sa Gr\u00e8tzia. Fintzas su Montenegro si fiat unidu a s'alli\u00e0ntzia. Sa s\u00e8rie de ac\u00f2rdios istipulaiat chi tantis sa Matzed\u00f2nia comente sa Tr\u00e0tzia diant \u00e8ssere partzidas intre is paisos alliados, ma lassaiat su sestadu dae is fronteras chentza de definire, pro neghe de is rialias intre issos etotu. Comente s'Imp\u00e8riu Otomanu si fiat negadu de aplicare reformas noas in is territ\u00f2rios pret\u00e8ndidos dae sos istados balc\u00e0nicos, fiat comintzada sa Prima Gherra Balc\u00e0nica in su mese de santugaine de su 1912.\nA pustis de sa vit\u00f2ria de sos alliados in sa prima gherra balc\u00e0nica, fiant comintzados luegus is chertos territoriales intre issos e issos. Sa Bulgaria aiat duncas pesadu gherra contra de is alliados antigos. Custu segundu cunflitu aiat cumportadu p\u00e8rdidas mannas de territ\u00f2rios pro sa Bulgaria, chi aiat d\u00e8pidu intregare sa Dobr\u00f9gia Meridionale a sa Romania e giai totu sa Matzed\u00f2nia, francos is territ\u00f2rios a r\u00f2diu de Strumica, mancari aiat mantentu s'atzessu in s'Egeu a traessu de una fr\u00f2ngia de chentu binti chil\u00f2metros e su portu de Dedeaga\u010d. Sa S\u00e8rbia aiat otentu giai totu su norte de sa Matzed\u00f2nia, s'Imp\u00e8riu Otomanu aiat coberadu torra Edirne e sa Tr\u00e0tzia orientale, mentras chi sa Gr\u00e8tzia aiat ocupadu s'\u00c9peiros cun Jo\u00e0nnina e si fiat ist\u00e8rrida unos setanta-chimbe chil\u00f2metros in su norte e est de Thessaloniki. Su Montenegro e sa S\u00e8rbia si fiant ispartzidos su Sand\u017eak e annotamala si fiat costituida s'Albania.\nIs gherras balc\u00e0nicas aiant influentzadu a fundu su cursu a sighire de s'ist\u00f2ria de s'Europa. S'isfaghimentu de s'Imp\u00e8riu Otomanu e de sa Bulgaria aiat criadu tensiones perigulosas in su sud-estu europeu. Peristantu sa Bulgaria aiat abbandonadu s'alliantzia istrinta cun sa R\u00f9ssia chi fintzas a tando aiat mantentu, in antis de p\u00e8rdere s'apoderamentu russu in sa cuntierra serbu-b\u00f9lgara pro su controllu de sa Matzed\u00f2nia\u200b e aiat intentadu de ot\u00e8nnere tando s'apoderamentu de s'Alli\u00e0ntzia Tripla pro sas aspiratziones territoriales suas. Sa S\u00e8rbia si fiat fata s'inimigu printzipale de is natzionalistas b\u00f9lgaros sende chi aiat balangiadu sa prus parte de su territ\u00f2riu de Matzed\u00f2nia a chi custos punnaiant.\nPrima Gherra Mundiale.\nCando a sa fine de s'istiu de su 1914 fiat tzocada sa Prima Gherra Mundiale intre is blocos de paisos alliados, sa Bulgaria si fiat decrarada neutrale. Fintzas a s'intrada in gherra in s'at\u00f2ngiu de su 1915, s'obietivu de su guvernu fiat istadu sa de supesare sas ofertas de s'Intesa Tripla e de sos Imp\u00e8rios Tzentrales a c\u00e0mbiu de su mantenimentu de sa neutralidade o de s'alli\u00e0ntzia, in chirca semper de annuddare is cunsigh\u00e8ntzias territoriales e econ\u00f2micas de sa derrota in sa Segunda Gherra Balc\u00e0nica e de su Tratadu de Bucarest.\nSa Bulgaria a sa fine aiat isseberadu de s'alliare cun is Imp\u00e8rios Tzentrales siat pro sa situatzione b\u00e8llica de cussu momentu, chi pariat favor\u00e8ssere una vit\u00f2ria de custos, siat pro sa m\u00e8gius oferta de territ\u00f2rios presentada dae custos in cumpar\u00e0ntzia cun sa de s'Intesa.\u200b A su cumintzu de santugaine de su 1915, sa Bulgaria aiat atacadu sa S\u00e8rbia\u200b in coordinamentu cun sa Germ\u00e0nia e \u00c0ustria-Ungheria, binchende in duos meses contra de sa resist\u00e8ntzia de s'es\u00e8rtzitu serbu.\nCun sa derrota serba e sa rumena a fatu, in 1916-1917, sa Bulgaria aiat otentu sa manna majoria de is aspiratziones territoriales suas (Matzed\u00f2nia, parte de sa costera de s'Egeu de Gr\u00e8tzia e territ\u00f2riu rumenu), e aiat intentadu de ddas cunserbare una borta concluidos is cumbatimentos. S'impeoramentu grae de sa situatzione econ\u00f2mica in su paisu e s'indebilitadura progressiva aiant fatu chi s'ofensiva vitoriosa de s'Intesa a metade de su mese de cabudanni de su 1918 cunduiret a s'isfundamentu de su fronte e a sa resa lestra b\u00f9lgara a sa fine de su mese.\u200b Sa derrota militare, chi aiat tragadu a mesu su restu de is paisos alliados, aiat batidu a sa p\u00e8rdida non petzi de is conchistas realizadas durante su cunflitu, si nono de parte de is territ\u00f2rios chi formaiant s'istadu fintzas a su 1914.\nPeri\u00f2du intre-gherras.\nSu per\u00ecodu de intre-gherras fiat comintzadu cun unu re nou, Boris III, f\u00ecgiu de Ferdinand I, pro su cale custu aiat abdicadu in is \u00f9rtimas dies de sa gherra. S'iscuntentu populare aiat batidu a lestru s'Unione Natzionale Agr\u00e0ria B\u00f9lgara de Aleksand\u0103r Stambolijski - oposidore a sa gherra - a guvernare. Fintzas a sa furriadura sua in su corpu de istadu de su 9 de l\u00e0mpadas de su 1923, su guvernu de Stambolijski aiat aplicadu una s\u00e8rie de riformas prof\u00f9ndas, favor\u00e0biles in sust\u00e0ntzia pro is messajos. Is partidos traditzionales chi aiant guvernadu durante is gherras chi aiant portadu a derrotas pro sa Bulgaria fiant abarrados d\u00e8biles meda in su pustisgherra, in paris tempus chi creschiat s'ap\u00f2mpiu de agr\u00e0rios e comunistas. Sa persighida de is partidos traditzionales a banda de Stambolijski, chi aiat istabilidu unu guvernu a manu a manu prus autorit\u00e0riu, sa delusione de is natzionalistas matz\u00e8dones, iscuntentos pro sos ac\u00f2rdios de su primu ministru cun is jugoslavos e su sentidu de p\u00e8rdida de p\u00f2dere de sas \u00e9lites antigas aiant batidu a sa furriadura violenta de Stambolijski e is cump\u00e0ngios de partidu suos.\nA su corpu de istadu contra Stambolijski fiat sighida una s\u00e8rie de guvernos autorit\u00e0rios mancari formalmente costitutzionales. In su 1931, s'efetu de sa Depressione Manna aiat batidu a s'eletzione de una coalitzione noa de partidos chi incluiat una afiladura de sos agr\u00e0rios, chi no aiat logradu, comente si siat, de is\u00f2rvere is problemas econ\u00f2micos causados dae sa crisi internatzionale. In su 1934 un'alli\u00e0ntzia de tecn\u00f2crates e militares (Zveno) aiat fatu unu corpu de istadu torra chi aiat postu fine a su guvernu costitutzionale e aiat instauradu unu r\u00e8gimene autorit\u00e0riu cun obietivos de modernizatzione de su paisu. Fartende\u00b7ddi apoderamentu, s'annu a pustis re Boris aiat assumidu is p\u00f2deres, imbatende a controllare su paisu a solu dae tando fintzas a s'abolitzione de sa monarchia a sa fine de sa Segunda Gherra Mundiale a traessu de una s\u00e8rie de gabinetos a su serv\u00ectziu suo.\nSegunda Gherra Mundiale.\nBoris aiat intentadu de mant\u00e8nnere sa neutralidade b\u00f9lgara in sa gherra mundiale ma aiat finidu alliende\u00b7si cun s'Asse in su mese de martzu de su 1941; sa Bulgaria aiat retzidu is cumpensos territoriales pret\u00e8ndidos pro sa partetzipatzione in su cunflitu.\nBoris aiat mantentu su paisu istesiadu dae su cunflitu mundiale nou fintzas a su beranu de su 1941, cando s'ofensiva contra sa Gr\u00e8tzia e s'inclusione de is paisos a l\u00e0cana in su Patu Tripartitu dd'aiat portadu a sutascr\u00ecere a isse etotu, alliende\u00b7si aici cun s'Asse. Sa partetzipatzione militare b\u00f9lgara in is campagnas militares fiat istada iscassa, serbende mescamente comente distacamentos in is territ\u00f2rios tz\u00e8didos a s'amministratzione sua (territ\u00f2rios de is atuales Matzed\u00f2nia de su Norte, parte de su sud de S\u00e8rbia e sa Tr\u00e0tzia).\nIn s'at\u00f2ngiu de 1944, in antis s'arribu de s'es\u00e8rtzitu sovi\u00e8ticu a is fronteras b\u00f9lgaras, fiant acont\u00e8ssidos c\u00e0mbios de guvernu fren\u00e8ticos pro intentare de apasiguare s'URSS, cun sa cale sa Bulgaria non s'agataiat in gherra formalmente. Custos tentativos aiant fallidu e cando sas unidades sovi\u00e8ticas fiant intradas a Bulgaria, aiant integradu su p\u00f2dere a s'oposidore Fronte Patri\u00f2ticu.\nDurante su pustisgherra, sa gherra pro su p\u00f2dere pol\u00ecticu intre su Partidu Comunista B\u00f9lgaru e is avers\u00e0rios suos aiat batidu intre \u00e0teras cunsigh\u00e8ntzias a s'abolitzione de sa monarchia e sa proclamatzione de una rep\u00f9blica, controllada dae in cue a pagu dae is comunistas."}
{"id": "21705", "revid": "2404", "url": "https://sc.wikipedia.org/wiki?curid=21705", "title": "Montes Carpatzos", "text": "Is montes Carpatzos o simpremente Carpatzos (in cecu, polonesu e islovacu: \"Karpaty\"; in ungheresu: \"K\u00e1rp\u00e1tok\"; in rumenu: \"Carpa\u021bi\"; in serbu: \"\u041a\u0430\u0440\u043f\u0430\u0442\u0438\" o \"Karpati\"; in ucrainu: \"\u041a\u0430\u0440\u043f\u0430\u0442\u0438\", \"Karpaty\"; in tedescu \"Karpaten\") sunt unu sistema montosu de s'Europa orientale chi format unu arcu mannu de 1500 km de long\u00e0ria e unos 150 km de ladiore m\u00e8diu, a longu a longu de is fronteras de \u00c0ustria, Rep\u00f9blica Ceca, Islov\u00e0chia, Pol\u00f2nia, Ucraina, Romania, Bulgaria, S\u00e8rbia e norte de Ungheria, cosa chi nde faghet sa segunda cadena de montes prus longa de Europa a pustis de sos Alpes iscand\u00ecnavos, (chi lompent a 1700 km). In is Carpatzos s'agatant is populatziones europeas prus mannas de ursu murinu, lupu europeu, camussa e lintze, cun sa cuntzentratzione prus manna in Romania,\u200b e prus de su tres unu de totu sas isp\u00e8tzies de prantas de Europa.\u200b Is Carpatzos cuntzentrat fintzas abbas termales e minerales. Sa Romania tenet su tres unu de su totale europeu de custas abbas e est su segundu paisu cun superf\u00ectzie prus manna de padentes v\u00ecrgines de su continente a pustis de sa R\u00f9ssia, cun 250 000 \u00e8taros (65%), de is cales sa majoria s'agatat in is Carpatzos.\u200b \u200b\nSu sistema montosu est formadu dae serras chi formant un'arcu dae sa Rep\u00f9blica Ceca (3%) in su nord-ovest cara a Islov\u00e0chia (17%), Pol\u00f2nia (10%), Ungheria (4%) e Ucraina (11%) fintzas a sa Romania (53%) in s'estu e a is Ghennas de Ferru (in rumenu \"Por\u0163ile de Fier)\" in su Dan\u00f9biu intre Romania e S\u00e8rbia (2%) in su sud. Sa serra prus arta de is Carpatzos est sa de is montes Tatra, a sa frontera intre Pol\u00f2nia e Islov\u00e0chia, ue su pitzu prus artu propassat is 2600 metros. Su segundu pitzu prus artu s'agatat in is Carpatzos orientales rumenos, su monte Moldoveanu (2.544 m s.l.m.).\nIs Carpatzos sunt normalmente divididos in tres partes printzipales: is Carpatzos otzidentales (Rep\u00f9blica Ceca, Pol\u00f2nia e Islov\u00e0chia), is tzentrales (sud-est de Pol\u00f2nia, estu de Islov\u00e0chia, Ucraina e Romania) e sos orientales (Romania e S\u00e8rbia). Is tzitades prus de importu de is Carpatzos sunt Bratislava e Ko\u0161ice, in Islov\u00e0chia; Crac\u00f2via in Pol\u00f2nia; Cluj-Napoca, Sibiu e Bra\u015fov in Romania; Miskolc in Ungheria."}
{"id": "21706", "revid": "2404", "url": "https://sc.wikipedia.org/wiki?curid=21706", "title": "Carpatzos", "text": ""}
{"id": "21708", "revid": "2404", "url": "https://sc.wikipedia.org/wiki?curid=21708", "title": "Prima gherra balc\u00e0nica", "text": "Sa prima gherra balc\u00e0nica est istadu unu cunflitu b\u00e8llicu chi at tentu logu in is annos 1912 e 1913 intre is natziones reunidas in sa Liga Balc\u00e0nica (Bulgaria, Gr\u00e8tzia, Montenegro e S\u00e8rbia) a una banda e s'Imp\u00e8riu Otomanu a s'\u00e0tera banda. Is cumbatimentos fiant comintzados ufitzialmente su 8 de santugaine de su 1912 pro acabare su 30 de maju de su 1913 cun su Tratadu de Londra. S'obietivu de sa Liga fiat de bogare dae s'Europa s'imp\u00e8riu e de si partzire aici is territ\u00f2rios balc\u00e0nicos chi fintzas a tando ocupaiat. Sa gherra fiat acabada cun sa derrota de s'Imp\u00e8riu, inferiore militarmente a sos alliados, mancari is iscunc\u00f2rdios intre custos aiant iscadenadu luegus un'\u00e0teru cunflitu militare, sa segunda gherra balc\u00e0nica. \nSa S\u00e8rbia, apoderada dae sa R\u00f9ssia, aiat istrintu una s\u00e8rie de alli\u00e0ntzias cun is \u00e0teras natziones balc\u00e0nicas in su 1912 pro pigare a s'Imp\u00e8riu otomanu is territ\u00f2rios de sa pen\u00ecsula.\u200b Fiat firmada un'alli\u00e0ntzia militare cun sa Bulgaria su 13 de martzu; custa si fiat alliada cun sa Gr\u00e8tzia su 29 de maju e su Montenegro si fiat unidu a sa liga intre su mese cabudanni e su de santugaine. Sa gherra de sa Liga Balc\u00e0nica contra s'Imp\u00e8riu otomanu isfrunidu, chi fiat cuntzentradu in sa gherra \u00ectalu-turca, fiat comintzada su 8 de santugaine, cun una acometada de su Montenegro contra Novi Pazar, a sa cale fiat sighidu un'atacu b\u00f9lgaru in Tr\u00e0tzia. Is fortzas b\u00f9lgaras aiant bintu a sos otomanos in sa batalla de L\u00fcleburgaz a sa fine de su mese e aiant acometadu Adrian\u00f2polis, a su matessi tempus chi martzaiant contra de sa capitale de s'imp\u00e8riu, Costantin\u00f2poli. Si fiant firmados in antis de sa l\u00ecnia de defensa de \u00c7atalca, trinta chil\u00f2metros a ovest de sa tzitade. In s'interi, is serbos fiant penetrados in Matzed\u00f2nia e Kosovo e si fiant unidos a sas unidades montenegrinas chi avantzaiant dae ovest. Una segunda ala de es\u00e8rtzitu otomanu, derrotada, si fiat retirada a manu de Albania a prim\u00ectzios de santandria; is gregos fiant avantzados cara a su norte su 8 de su mese e aiant leadu possessu de Thessaloniki. Is alliados aiant bintu a is duos es\u00e8rtzitos otomanos chi fiant tochende a manu de Europa in prus pagu de duos meses e aiant aici ispogiadu s'imp\u00e8riu de is territ\u00f2rios balc\u00e0nicos. In su mese de nadale, fiat istadu firmadu s'armist\u00ectziu chi aiat postu fine in maniera temporale a is cumbatas.\nIs negotziados de paghe fiant comintzados in Londra a metade nadale de su 1912. Sa determinatzione a cunservare Adrian\u00f2polis chi teniat su Guvernu otomanu nou, impostu dae is Gi\u00f2vanos Turcos in su mese de ghenn\u00e0rgiu de su 1913, aiat fatu istangiare is tratativas. A cunsigu\u00e8ntzia, is ostilidades fiant torradas a pesare in su mese de fre\u00e0rgiu. Is b\u00f9lgaros aiant intentadu invanu de ab\u00e8rrere unu \u00e0idu in is defensas de Costantin\u00f2poli in su mese de martzu. A banda otomana is tentativos de soc\u00f9rrere a Adria\u00f2polis suta ass\u00ectiu fiant faddidos e sa tzitade aiat capituladu su 28 de martzu. Fiant torradas a comintzare tando is negotziados de paghe, chi fiant acabados cun sa firma de su Tratadu de Londra su 10 de l\u00e0mpadas. In virtude de custu, is otomanos aiant p\u00e8rdidu is territ\u00f2rios europeos chi fiant istados reghende dae su s\u00e8culu XV, a etzetzione de Costantin\u00f2poli e de sos int\u00f2rrios suos. Nointames, is iscunc\u00f2rdios intre is membros de sa Liga Balc\u00e0nica a pitzu de sa partzidura de is conchistas aiant fatu comintzare sa segunda gherra balc\u00e0nica a sa fine de cussu mese etotu."}
{"id": "21709", "revid": "2404", "url": "https://sc.wikipedia.org/wiki?curid=21709", "title": "Segunda gherra balc\u00e0nica", "text": "Sa segunda gherra balc\u00e0nica est istadu unu cunflitu breve chi fiat tzocadu in s'istiu de su 1913 chi aiat bidu sa Bulgaria contra is fintzas a tando alliados de sa Liga Balc\u00e0nica, annotamala sa Romania e s'Imp\u00e8riu otomanu, e de su cale fiat essida derrotada.\u200b Sa gherra aiat batidu a unu tratadu de paghe nou, su Tratadu de Bucarest, chi aiat mudadu sa sestadura territoriale cuncordada in su Tratadu de Londra, firmadu pagos meses in antis, chi aiat postu fine a sa prima gherra balc\u00e0nica, in sa cale sa Liga Balc\u00e0nica aiat bintu a sos otomanos.\nIs cumbatimentos fiant durados trintatres dies e fiant comintzados cun un'atacu b\u00f9lgaru chi in pagu tempus aiat lassadu su passu a is contra-ofensivas serbas e gregas. S'intransig\u00e8ntzia territoriale b\u00f9lgara, chi non cheriat atzetare su possessu gregu de Thessaloniki pro mant\u00e8nnere s'alli\u00e0ntzia cun sa Gr\u00e8tzia, ne tz\u00e8dere sa Dobr\u00f9gia meridionale pro evitare s'atacu rumenu e chi aiat detz\u00ecdidu s'isciopu de sa gherra, aiant favor\u00e8ssidu sa derrota finale sua. Mancari is b\u00f9lgaros fiant ren\u00e8ssidos a cunt\u00e8nnere a sa fine casi totu is afracadas serbu-gregas, s'intrada in su cunflitu de sa Romania a primu e de s'Imp\u00e8riu Otomanu a fatu aiat asseguradu sa derrota sua. Su Guvernu de S\u00f2fia non si fiat asseguradu nemmancu s'apoderamentu firmu de sa R\u00f9ssia, chi ddi diat p\u00f2dere evitare sos atacos de rumenos e otomanos. \nIs cumbatimentos fiat acabados cun una partzidura de territ\u00f2rios favor\u00e0bile in sust\u00e0ntzia a is binchidores: sa S\u00e8rbia aiat otentu sa prus parte setentrionale de sa Matzed\u00f2nia, sa Gr\u00e8tzia sa parte meridionale (incluende Thessaloniki), sa Romania sa Dobr\u00f9gia meridionale\u200b e s'Imp\u00e8riu Otomanu sa Tr\u00e0tzia orientale cun Adrian\u00f2polis. Sa Bulgaria, mancari cunsiderende sa gherra comente unu disacatu, aiat otentu una parte minore de sa Matzed\u00f2nia, sa Tr\u00e0tzia otzidentale e territ\u00f2rios a sud de is montes R\u00f2dopi.\nMilitarmente, sa S\u00e8rbia fiat abarrada sa printzipale pot\u00e8ntzia regionale impare cun sa Romania, mentras politicamente fiat istada s'\u00f9nica natzione a si mant\u00e8nnere pr\u00f2ssima a sa R\u00f9ssia a pustis de s'istesiamentu de sa Bulgaria, iscuntenta de su cumportamentu russu durante sa gherra. Sa dipend\u00e8ntzia russa de sa S\u00e8rbia pro mant\u00e8nnere s'influ\u00e8ntzia sua in is Balcanos diat \u00e8ssere unu fatore importante pro iscadenare de sa Prima Gherra Mundiale un'annu a pustis, in s'istiu de su 1914."}
{"id": "21710", "revid": "2404", "url": "https://sc.wikipedia.org/wiki?curid=21710", "title": "Segundu gherra balc\u00e0nica", "text": ""}
{"id": "21711", "revid": "2404", "url": "https://sc.wikipedia.org/wiki?curid=21711", "title": "Gr\u00e8ghia Antiga", "text": ""}
{"id": "21712", "revid": "2404", "url": "https://sc.wikipedia.org/wiki?curid=21712", "title": "Regnu de Gr\u00e8tzia", "text": "Regnu de Gr\u00e8tzia (in gregu: \u0392\u03b1\u03c3\u03af\u03bb\u03b5\u03b9\u03bf\u03bd \u03c4\u03b7\u03c2 \u0395\u03bb\u03bb\u03ac\u03b4\u03bf\u03c2, \"Vas\u00edleion tis Ell\u00e1dos\"), fiat su n\u00f9mene de s'istadu gregu istabilidu in su 1832 pro voluntade de is pot\u00e8ntzias mannas de Regnu Unidu, Frantza e Imp\u00e8riu Russu. A livellu internatzionale fiat istadu reconnotu cuss'annu matessi, in su Tratadu de Costantin\u00f2poli, su cale aiat asseguradu s'indipend\u00e8ntzia sua cumprida dae s'Imp\u00e8riu Otomanu. Su regnu fiat n\u00e0schidu a pustis de su stzessu de is guvernos provis\u00f2rios gregos de sa gherra de indipend\u00e8ntzia, e fiat duradu fintzas a su 1924, cando fiat decrarada sa Segunda Rep\u00f9blica Ell\u00e8nica. Sa monarchia fiat istada acontzada torra in su 1935, interr\u00f9mpida intre su 1941 e su 1944 dae s'ocupatzione de s'Asse e si fiat a pustis mantentu fintzas a su 1974, cando, a pustis de una ditadura militare de sete annos, fiat istabilida s'atuale Tertza Rep\u00f9blica.\nIst\u00f2ria.\nSu regnu fiat istabilidu in s'annu 1832 a pustis de su tratadu de Londra dae is pot\u00e8ntzias mannas de s'\u00e8poca (Regnu Unidu, Frantza e R\u00f9ssia). Su tratadu fissaiat s'indipend\u00e8ntzia prena de Gr\u00e8tzia cara a s'Imp\u00e8riu Otomanu a pustis a sa gherra de indipend\u00e8ntzia grega.\nMonarchia bavaresa.\nSende chi Leopold de Sass\u00f2nia-Coburg-Gotha aiat refudadu sa corona, su tronu fiat atzetadu dae su pr\u00ecntzipe Otone de Wittelsbach, pr\u00ecntzipe de Baviera, chie fiat div\u00e8nnidu Otone I de Gr\u00e8tzia, in palas a s'eletzione sua pro su parlamentu de Nafplio su 8 de austu de su 1832. Otone I aiat guvernadu a monarca assolutu, intorriadu dae cussigeris bavaresos e si si fiat ammostadu pagu dispostu a guvernare cun is veteranos de sa gherra de indipend\u00e8ntzia. Suta su regnu suo, su paisu si fiat comente si siat unu pagu modernizadu: fiat torrada a organizare s'amministratzione, sa giust\u00ectzia, fiat formadu un'es\u00e8rtzitu regulare, fiant regulados is relatos cun sa Cr\u00e8sia e fiat reformadu s'imparu, cun sa criatzione, in s'annu 1837, de sa prima universidade de Gr\u00e8tzia. Custa pol\u00ectica fiat fata prus discandosa dae is pr\u00e8stidos numerosos e importantes chi is \u00ab Pot\u00e8ntzias Protetoras \u00bb cuntzediant a sa Gr\u00e8tzia.\nOtone I fiat obrigadu in s'annu 1843 a atzetare una costitutzione. Natzionalista e partidista de sa \"Megali Idea\" (Sa Gr\u00e8tzia Manna), su soberanu poniat iscuntentu pro sa pol\u00ectica estera sua e sa non cunversione a sa religione ortodossa. In su mese de santugaine de su 1862, fiat dispatzadu dae un'abolotu nou. Un'eletzione de unu soberanu nou fiat tando organizada. S'Assemblea aiat isseberadu su pr\u00ecntzipe Vilhelm de Danimarca chi fiat div\u00e8nnidu Giorghi I de Gr\u00e8tzia e aiat retzidu su t\u00ectulu de \"re de sos ell\u00e8nicos\".\nPol\u00ectica de ispainadura.\nDae s'arribu suo a su p\u00f2dere in s'annu 1863, Giorghi I aiat otentu dae su Regnu Unidu sa tzessione de sas \u00ecsulas J\u00f2nicas. In s'annu 1881, su tratadu de Costantin\u00f2poli aiat perm\u00ectidu s'incorporatzione in Gr\u00e8tzia de sa Tess\u00e0lia e de una parte de s'Epiru. Creta, semper poderiu de s'Imp\u00e8riu otomanu, fiat ocupada dae is tropas gregas in s'annu 1897, cosa chi aiat batidu a sa declaratzione de gherra de s'Imp\u00e8riu Otomanu. Sa Gr\u00e8tzia padessende una derrota grae si fiat sarbada isceti pro m\u00e8diu de s'interventu de is pot\u00e8ntzias protetoras manna chi aiant impostu sa bogada de is tropas otomanas. Suta sa pressione de is pot\u00e8ntzias mannas, s'\u00ecsula fiat fata tando una prov\u00ecntzia aut\u00f2noma otomana, cun in su pr\u00ecntzipe Giorghi de Gr\u00e8tzia a c\u00e0budu.\nIn matessi tempus, sa Gr\u00e8tzia s'agataiat implicada a sa rivalidade bulgaru-gregu-serba in Matzed\u00f2nia, custa prov\u00ecntzia galu otomana fiat pret\u00e8ndida dae su printzipadu de Bulgaria e dae su de S\u00e8rbia.\nIn s'annu 1912-1913, sa Gr\u00e8tzia aiat part\u00e8tzipadu a is duas Gherras balc\u00e0nicas. Aiat otentu sa regione de Thessaloniki, s'Epiru, is \u00ecsulas de s'Egeu (francu su Dodecanesu tz\u00e8didu a s'It\u00e0lia) e s'incorporatzione definitiva de Creta aut\u00f2noma. Su regnu aiat bistu tando sa superf\u00ectzie sua e sa populatzione multiplicadas de duas bortas. Ma sa bochidura, su 18 de martzu de su 1913, de Giorghi I, a su cale fiat sighidu su f\u00ecgiu Costantinu I, aiat provocadu una crisi pol\u00ectica grae. Su cunflitu aiat difatis bogadu a p\u00ecgiu su sentidu de rialia chi esistiat intre su soberanu nou e su cabu de su guvernu.\nPrima Gherra Mundiale e iscisma natzionale.\nFiat su iscadenamentu de sa Prima Gherra Mundiale in s'annu 1914 chi diat \u00e8ssere s'elementudeterminadore de sa truncadura intre su re e su Primu ministru suo. Connadu de su Kaiser Wilhelm II e pro-tedescu, Costantinu I fiat de su totu in disac\u00f2rdiu cun Elefth\u00e9rios Veniz\u00e9los, favor\u00e0bile a s'Intesa Tripla. In su mese de santugaine de su 1915, su re fiat obrigadu duncas dae Veniz\u00e9los a lassare is funtziones suas, ma custu \u00f9rtimu aiat fundadu in Thessaloniki unu \u00ab Guvernu de defensa natzionale \u00bb sustentadu dae sos Alleados e su paisu si fiat agatadu a lestru segadu in duos.\nSu 10 de l\u00e0mpadas de su 1917, suta sa pressione de is fortzas de s'Intesa, Costantinu I aiat d\u00e8pidu a sa fine lassare su tronu a su segundu f\u00ecgiu suo, Lisandru I.\nDe su regnu de Lisandru I in sa Segunda Rep\u00f9blica.\nUna borta chi Veniz\u00e9los fiat torradu a su p\u00f2dere in Atene, sa Gr\u00e8tzia fiat intrada ufitzialmente in gherra contra sos imp\u00e8rios tzentrales (a chi s'Imp\u00e8riu Otomanu fiat alliadu). Carchi mese a pustis a sa fine de su cunflitu e cun sa firma de s'armist\u00ectziu de Mudros, is gregos fiant isbarcados in \"Sm\u00fdrni\", iscadenende aici sa gherra gregu-turca. Is tratados de Neuilly e de S\u00e8vres aiant asseguradu a sa Gr\u00e8tzia bal\u00e0ngios territoriales de importu, comente sa Tr\u00e0tzia orientale, \"Sm\u00fdrni\" e una parte mannas de is prov\u00ecntzias de s'Egeu e de s'\u00c0sia minore. Sa realizatzione de sa \"Megali Idea\" aparessiat tando imbeniente, ma is turcos aiant refudadu de si pinnigare.\nSa morte atzidentale, in su mese de santugaine de su 1920, de su re Lisandru I e sa derrota de Elefth\u00e9rios Veniz\u00e9los in is eletziones de santandria fiant sighidas dae unu plebiscitu chi aiat torradu su re Costantinu a su p\u00f2dere su 15 de nadale.\nSa Gr\u00e8tzia fiat a sa fine derrotada dae sa coalitzione de is natzionalistas turcos ghiados dae su republicanu Mustafa Kemal. Su 27 de cabudanni de su 1922, cara a is disastros militares, Costantinu I aiat d\u00e8pidu torrare renuntziare a su tronu e aiant abdicadu in favore de su f\u00ecgiu mannu, Giorghi II. Su Regnu de Gr\u00e8tzia aiat d\u00e8pidu atzetare su tratadu de Losanna e abbandonare totu is conchistas territoriales in Anat\u00f2lia e in Tr\u00e0tzia orientale. Unu cunc\u00e0mbiu importante de populatziones aiat tentu logu intre is duos paisos. Custu fallimentu pol\u00ecticu e is dificultades econ\u00f2micas de chi padessait su paisu aiat batidu a s'es\u00ecliu de Giorghi II. Sa Segunda Rep\u00f9blica Ell\u00e8nica fiat proclamada su 25 de martzu de su 1924, in fatu cunfirmada dae unu plebiscitu su 13 de abrile.\nTorrada de sa monarchia e ditadura militare.\nSa Rep\u00f9blica fiat resurtada essere inst\u00e0bile meda e, su 3 de santandria de su 1935, unu plebiscitu nou, cuntierradu meda, organizadu dae su Primu ministru Ge\u00f3rgios Kond\u00fdlis, aiat detz\u00ecdidu de torrare a sa monarchia cun giai su 95 % de is sufr\u00e0gios.\nS'instabilidade pol\u00ectica fiat nointames perdurada e sos bal\u00e0ngios de eletoradu de su Partidu comunista de Gr\u00e8tzia aiant impedidu in is eletziones de ghenn\u00e0rgiu 1936 de imb\u00e0tere a una majoria. Su 4 de austu de su 1936, unu corpu de istadu, organizadu dae su generale Ioannis Metaxas, aiat perm\u00ectidu s'instauratzione de unu r\u00e8gimene ditatoriale apoderadu dae su re: su R\u00e8gimene de su 4 de Austu.\nSegunda Gherra Mundiale.\nIn su mese de santugaine 1940, sa Gr\u00e8tzia fiat ocupada dae s'It\u00e0lia Fascista. Su contratacu gregu fiat istadu vitoriosu ma aiat ind\u00f9idu un'invasione de su paisu a banda de sa Germ\u00e0nia Nazista su 9 de abrile de su 1941. Sa Gr\u00e8tzia fiat tando ocupada dae s'It\u00e0lia, dae sa Germ\u00e0nia e dae sa Bulgaria, e unu guvernu collaboradore, chi aiat supr\u00ecmidu onni rielatu cun sa monarchia, aiat bidu lughe in Atene.\nSu re Giorghi II rapresentaiat unu guvernu in es\u00ecliu. Una parte de is fortzas armadas gregas s'agataiat in Oriente M\u00e8diu tando dominadu dae is brit\u00e0nnicos. Torrados a armare e incuadradas dae is brit\u00e0nnicos, aprantamonados suta s'autoridade de su guvernu gregu in es\u00ecliu, e afortiados dae volunt\u00e0rios de iscratza de is comunidades gregas ispatriadas, is tropas gregas formaiant in sa Palestina mandat\u00e0ria s\"'Es\u00e8rtzitu Ell\u00e8nicu Reale de Oriente M\u00e8diu\" (in gregu modernu: \u0392\u03b1\u03c3\u03b9\u03bb\u03b9\u03ba\u03cc\u03c2 \u0395\u03bb\u03bb\u03b7\u03bd\u03b9\u03ba\u03cc\u03c2 \u03a3\u03c4\u03c1\u03b1\u03c4\u03cc\u03c2 \u039c\u03ad\u03c3\u03b7\u03c2 \u0391\u03bd\u03b1\u03c4\u03bf\u03bb\u03ae\u03c2, o \u0392\u0395\u03a3\u039c\u0391), chi part\u00e8tzipat a is cumbatas a su costadu de sos Alliados, massimamente in logu de is campagnas de \u00c0frica e de Oriente M\u00e8diu, in ue aiant contribuidu a sa segunda batalla de Al Alamein. Sa de 3 brigadas de monte de is fortzas gregas l\u00ecberas aiant part\u00e8tzipadu in fatu a sa campagna de It\u00e0lia e aiant pigadu parte a s'ofensiva contra sa l\u00ecnia g\u00f2tica.\nIn sa Gr\u00e8tzia ocupada, is deportatziones de sos ebreos fiat posta in atu. In parallelu, una resist\u00e8ntzia b\u00e8llica de importu si fiat isvilupada, acumpangiada dae tensiones creschende intre is grupos de resistentes mon\u00e0rchicos, natzionalistas e comunistas. S'avantzada de is tropas sovi\u00e8ticas in Europa de s'estu, is bal\u00e0ngios territoriales realizados dae sa resist\u00e8ntzia grega e s'isbarcu de is tropas brit\u00e0nnicas in su mese de santugaine de su 1944 aiat cond\u00f9idu a sa retirada de is tedescos de su territ\u00f2riu natzionale.\nSa tensione pol\u00ectica fiat peristantu estrema e fiat disg\u00e8niada in unu cunflitu armadu intre is comunistas gregos, is republicanos, sas autoridades mon\u00e0rchicas e is brit\u00e0nnicos. Unu tregu de paga dura fiat arribadu a sa fine in su mese de fre\u00e0rgiu de su 1945. S'Archip\u00ecscamu Damaskinos, cabu de su guvernu, aiat asseguradu sa regh\u00e8ntzia de su Regnu ispetende chi su mantenimentu o no de sa monarchia esseret detz\u00ecdidu.\nGherra tzivile.\nIn is eletziones de su 3 de martzu de su 1946, is mon\u00e0rchicos aiat otentu sa majoria de is votos. Unu referendum aiat istabilidu sa torrada a su tronu de Giorghi II, chie fiat torradu in cabudanni. Ma custu resurtadu eletorale aiat provocadu sa gherra tzivile cun is comunistas. Su cunflitu fiat duradu fintzas a s'annu 1949 e fiat acabadu cun sa vit\u00f2ria de is fortzas guvernativas. P\u00e0ulu I fiat in s'intertantu sutz\u00e8didu a su frade Giorghi II, mortu in s'annu 1947.\nFraigu torra de su paisu.\nA pustis de su cunflitu, sa Gr\u00e8tzia aiat cumintzadu su fraigu torra gr\u00e0tzias a su Pranu Marshall. In s'annu 1948, ddi fiant ann\u00e8ssidas is \u00ecsulas de su Dodecanesu, tz\u00e8didas dae s'It\u00e0lia cun su tratadu de Parigi. Su paisu aiat sufridu de un'instabilidade guvernativa manna fintzas a s'annu 1952. A fatu de custa data, su guvernu de Al\u00e9xandros Pap\u00e1gos aiat asseguradu una tzerta istabilidade. Su partidu comunista fiat proibidu, is f\u00e8minas aiat otentu su deretu de votu e una pol\u00ectica de cuntziliatzione e de alli\u00e0ntzia fiat persighida cun sa Turchia e sa Rep\u00f9blica federale populare de Jugosl\u00e0via. Su guvernu de Konstant\u00ednos Karamanl\u00eds aiat sighidu cun custa pol\u00ectica.\nIn s'annu 1964, su cabu de s'opositzione Ge\u00f3rgios Papandr\u00e9ou aiat iscr\u00f9fidu sa vit\u00f2ria a sas eletziones legislativas. S'annu matessi, Costantinu II fiat sutz\u00e8didu a su babbu, su re Paulu I.\nDitadura de sos coronellos.\nPapandr\u00e9ou pariat \u00e8ssere su favoridu pro sas eletziones legislativas de su 1967, ma custas fiant istadas imp\u00e8didas dae unu corpu de istadu militare, realizadu su 21 de abrile. Un'assemblea militare aiat tando pigadu su p\u00f2dere e su tentativu de contra-corpu de istadu organizada dae su re Costantinu II su 13 de nadale de su 1967 fiat finidu cun s'es\u00ecliu de sa fam\u00eclia reale. Sende gasi, sa monarchia fiat ufitzialmente mantenta e is dirigentes a sighire de s'assemblea assumiant su t\u00ectulu de reghente.\nSu 29 de tr\u00eculas de su 1973, unu plebiscitu organizadu dae su r\u00e8gimene aiat proclamadu sa Rep\u00f9blica e su cabu de s'assemblea, Ge\u00f3rgios Papad\u00f3poulos, nde fiat div\u00e8nnidu su primu presidente.\nFine de sa monarchia.\nA pustis de sa ruta de sa ditadura, su guvernu de Konstant\u00ednos Karamanl\u00eds aiat organizadu torra unu referendum. Su 8 de nadale de su 1974, su 69 % de sos eletores gregos si fiat pron\u00f9ntziadu a favore de sa fine de sa monarchia e pro de sa costitutzione de sa Rep\u00f9blica.\nEconomia.\nComente sos \u00e0teros Istados balc\u00e0nicos n\u00e0schidos durante su s\u00e8culu XIX, su regnu de Gr\u00e8tzia fiat a coa economicamente.\u200b Fiat, comente sos \u00e0teros, in sust\u00e0ntzia agr\u00e0riu e cumpostu dae una classe de massajos de propiet\u00e0rios minores, chi sia fiant fatos meres mediante s'ocupatzione de sa terra, chi dae su 1832 perteniat pro sa majoria a s'Istadu. Sa propiedade fiat andada cambiende in sust\u00e0ntzia a partire dae su 1871, cun unu pranu de reformas chi aiat trasladadu sa propiedade legale a is massajos: intre su 1871 e su 1911, si fiant em\u00ectidos 357.217 t\u00ectulos de propiedade. S'aumentu de su p\u00f2dere pol\u00ecticu de is massajos aiat cambiadu s'istrutura fiscale de su regnu.\nComente in su restu de sa regione, s'Istadu teniat unu rolu tzentrale in sa sotziedade, div\u00ecdida in sust\u00e0ntzia in una classe de massajos ampra e una populatzione urbana iscassa, formada susetotus dae funtzion\u00e0rios e carchi professionista de sa burghesia minore (abogados, dotores...). Sa populatzione urbana fiat impreada duncas pro sa majoria in fintziones istatales. Sa dipend\u00e8ntzia fiscale dae sa messaria, assugetada a s'Istadu comente istrumentu de incassu de dinares pro su sustentamentu de s'\u00e8lite urbana, aiat perm\u00ectidu su naschimentu de una casta oligarchiaolig\u00e0rchica in sa pol\u00ectica natzionale. Carchi fam\u00eclia, in antis propiet\u00e0rios de terras e a pustis dominadores in sa pol\u00ectica natzionale, aiat istabilidu unu sistema de nepotismu in su cale, in c\u00e0mbiu de votos, fiant cuntz\u00e8didas impreos istatales. A cada c\u00e0mbiu de guvernu, is impreados chi ocupaiant funtziones istatales minores cambiaiant. Pro custu intre is annos 1843 e 1878, su 57% de is dirigentes pol\u00ecticos e su 77.5% de is ministros perteniat a calicunas de is fam\u00eclias chi cumandaiant sa pol\u00ectica grega, mentras chi intre 1878 e 1910, is pertzentuales respetivas fiant istadas de su 91,7% e de su 58,3%.\nSa populatzione fiat in manna majoria analfabeta: in su 1870, isceti su 6,3% de is f\u00e8minas e isceti su 21,62% de is \u00f2mines ischiat l\u00ecgere."}
{"id": "21713", "revid": "7227", "url": "https://sc.wikipedia.org/wiki?curid=21713", "title": "Giuseppe Corongiu", "text": "Giuseppe Corongiu (L\u00e0coni, 1965) est unu dirigente de s'amministratzione p\u00f9blica, giornalista, iscritore, istudiosu e ativista pro sa limba sarda.\nBiografia.\nN\u00e0schidu e pesadu in L\u00e0coni, s'est laureadu in L\u00ecteras modernas in s'Universidade de Casteddu in su 1991. A pustis, at incumintzadu a traballare comente giornalista professionista, mescamente in sa sede de Casteddu de sa Nuova Sardegna. Semper in su 1991, paris a Roberto Spano, at iscritu unu libru pro contare s'ist\u00f2ria de sa parte sarda de su movimentu universit\u00e0riu \"Pantera\".\nIn su 1996 at incumintzadu a traballare a intro de s'amministratzione p\u00f9blica, in su comune de Cuartu Sant'Aleni, in ue est istadu consulente, funtzion\u00e0riu e dirigente, e a pustis de sa lege 582/99, est istadu su primu a iscr\u00ecere atos p\u00f9blicos b\u00e0lidos in sardu e in su 2001 fintzas su primu a f\u00e0ghere su cuncursu pro dev\u00e8nnere dirigente in sardu. In sos matessi annos est istadu promotore de su primu Uf\u00ectziu de sa Limba Sarda in Sardigna, abertu in su 1999 semper in Cuartu, e semper in su 2001 at collaboradu cun sa p\u00e0gina in sardu de s'Unione Sarda.\nDae su 2001 a su 2006 at collaboradu a creare e at dir\u00ecgidu su S\u00f2tziu Limba Sarda e sa rivista issoro Diariulimba.\nIn su 2003 e in su 2004 at presentadu su programma \u201cAndalas de imparu\u201d in Tele Costa Smeralda, e a pustis at fatu \u00e0teras trasmissiones in TV e r\u00e0diu. Pro una de custas fata pro Radiolina, \"Vocabol\u00e0riu sardu\", at retzidu in su 2007 su Pr\u00e8miu Funtana Elighe.\nIn su 2005 at organizadu, in su Comune de Cuartu, cursos e \"masters\" de limba sarda dedicados a sos funtzion\u00e0rios de s'amministratzione p\u00f9blica e a sos tradutores.\nDae su 2006 a su 2008 est istadu consulente lingu\u00ecsticu de sa Regione Aut\u00f2noma de sa Sardigna, est istadu unu de sos redatores de su situ Sardegna Cultura e nd'at coordinadu sa tradutzione in sardu. A pustis at collaboradu a sos traballos preliminares netzess\u00e0rios pro s'iscritura de su documentu definitivu de sa Limba Sarda Comuna, at at coordinadu sas fases finales de publicatzione de sa chirca sotziolingu\u00ecstica \"Le lingue dei Sardi\", a incuru de Anna Oppo e presentada dae sa Regione in su mese de maju de su 2007, in Paulle.\nSemper in suportu de s'impreu de una norma ortogr\u00e0fica \u00f9nica pro su sardu, dae su 2006 at isseberadu de l'impreare pro iscr\u00ecere s\u00e0gios e pro m\u00e8diu fintzas de cussos at chircadu de isvilupare unu limb\u00e0giu adatu a un'impreu ufitziale, amministrativu e giur\u00ecdicu, mescamente pro su chi pertocat a s'amministratzione p\u00f9blica sarda. Sos primos libros suos in ue at iscritu de custos argumentos sunt istados \"Guvernare cun sa limba\" e \"Pro una limba ufitziale\", ambos publicados in su 2006. In su 2009 imbetzes at publicadu \"Una limba comuna cun milli limb\u00e0gios: su sardu in sas istitutziones, m\u00e8dios, tradutziones e isci\u00e8ntzia\".\nDe su 2008 a su 2014 est istadu su primu diretore de su Serv\u00ectziu Limba e Cultura Sarda, istituidu tando pro sa prima borta, e in custu per\u00ecodu at sighidu progetos medas e curadu sa tradutzione e sa publicatzione de una collana de libros chi incluint sa chirca giai mentovadas ma fintzas su tratadu de Lisbona, s'istatutu sardu, sa costitutzione italiana, sas leges ligadas a sa normativa lingu\u00ecstica leges, una gramm\u00e0tica, unu ditzion\u00e0riu isperimentale, sas normas de sa LSC e \u00e0teru.\nIn su 2013 at publicadu \"Il sardo: una lingua \"normale\"\", unu libru chi at tentu duas editziones e unu sutzessu mannu, siat pro su chi pertocat a sa visibilidade e siat pro sas b\u00e8ndidas, ma chi, cuntenende den\u00f9ntzias a personalidades de sa cultura e de sa pol\u00ectica sarda, acusadas de chircare de frenare s'isvilupu, sa valorizatzione e s'ufitzializatzione de sa limba sarda, at causadu fintzas pol\u00e8micas medas.\nIn su 2014 fundat su CSU - Coordinamentu pro su Sardu Ufitziale, che dae su 2014 a su 2019 faghet atividades e batallas medas pro sa limba sarda, contra a sas pol\u00ecticas regionales de sa giunta de cussos annos. Semper in su 2014 incumintzat a dir\u00ecgere su gionale LImba Sarda 2.0, chi p\u00f9blicat art\u00ecculos de e in limba sarda e medas cosas ligadas a su movimentu lingu\u00ecsticu. Intre custas una proposta de lege pro sa valorizatzione sua, presentada in su Cuss\u00ecgiu Regionale dae Sardegna Vera.\nIn su 2016 faghet parte de sa delegatzione chi cunsignat sa tradutzione in sardu de su Don Chisciote, fata dae Gianni Muroni, a su museu dedicadu a sas \u00f2peras de Cervantez in Tolosa.\nIn su 2017 at bortadu in sardu una s\u00e8rie de contos pro pitzinnos iscritos dae Antoni Gramsci, e publicados in su libru \"S'\u00e0rbore de s'eritzu\" de sas editziones Abb\u00e0. In su matessi annu est istadu fintzas rapresentante de sa minoria sarda in su Comitadu pro sa Costitutzione de sa Consulta Istatale de sas Minorias Lingu\u00ecsticas in su Minist\u00e8riu de Sos Afares Regionales italianu, e su Minist\u00e8riu de sa Giust\u00ectzia l'at incarrigadu de traduere in sardu totu su c\u00f2dighe de s'ordinamentu penitentzi\u00e0riu.\nIn su 2019 at publicadu sa prima regorta de contos sua, Metropolit\u00e0nia e \u00e0teros contos t\u00f2picos, dist\u00f2picos e ut\u00f2picos, in ue at esploradu temas medas, istesiende\u00b7si dae sa mirada antropol\u00f2gica traditzionale pro chircare de si ligare de prus a una literadura \"cuntempor\u00e0nea, tecnol\u00f2gica, venidora, a tintas e colores allutos\".\nIn su 2020 at torradu a publicare unu s\u00e0giu in contu de limba sarda, \"A dies de oe - Annotos pro una limba sarda tz\u00ecvica e cuntempor\u00e0nea\"."}
{"id": "21714", "revid": "7227", "url": "https://sc.wikipedia.org/wiki?curid=21714", "title": "Mem\u00f2ria de tradutzione", "text": "Una mem\u00f2ria de tradutzione (MT o TM) est una base de datos chi arch\u00ecviat \"segmentos\", chi podent \u00e8ssere fr\u00e0sias, par\u00e0grafos o unidades chi assim\u00ecgiant a fr\u00e0sias (intestatziones, t\u00ectulos o elementos in una lista) chi sunt istados giai bortados, pro agiudare sos tradutores umanos. Sa mem\u00f2ria de tradutzione arch\u00ecviat su testu de or\u00ecgine e sa tradutzione chi li currispondet in crobas de limbas mutidas \"unidades de tradutzione\". Sas par\u00e0ulas s\u00ecngulas benint tratadas dae sas bases de terminologia e non sunt parte de su dom\u00ecniu de sas mem\u00f2rias de tradutzione.\nSos programmas inform\u00e0ticos chi impreant mem\u00f2rias de tradutzione sunt connotos a bortas comente gestores de mem\u00f2rias de tradutzione (TMM) o sistemas de mem\u00f2rias de tradutzione (in inglesu TM systems, de non conf\u00f9ndere cun unu sistema de gestione de tradutziones (TMS), chi est un'\u00e0tera casta de programma chi s'\u00f2cupat de gestire sos protzessos de tradutzione.\nSas mem\u00f2rias de tradutzione de s\u00f2litu s'impreant paris a un'aina de tradutzione assistida dae s'elaboradore (CAT), a unu programma de elaboratzione de testos, a sos sistemas de gestione de sa terminologia, a unu ditzion\u00e0riu a prus limbas, o fintzas cun un'essida ruza de tradutzione autom\u00e0tica.\nSas chircas nos faghent ischire chi medas aziendas chi sunt produende documentatziones a prus limbas sunt impreende sistemas de mem\u00f2rias de tradutzione. In unu sond\u00e0giu intre sos professionistas in su 2006, su 82.5% de sas 874 rispostas at cunfirmadu s'impreu de una mem\u00f2ria de tradutzione. S'impreu de mem\u00f2rias de tradutzione fiat ligadu a sa casta de testu caraterizadu dae t\u00e8rmines t\u00e8cnicos e istrutura simpre de sas fr\u00e0sias (t\u00e8cnicas, unu pagu de mancu ligadas a su limb\u00e0giu cummertziale e finantzi\u00e0riu) a sas capatzidades inform\u00e0ticas e a sa ripetitividade de sos cuntenutos.\nImpreu de sas mem\u00f2rias de tradutzione.\nSu programma truncat su testu de or\u00ecgine (su testu de bortare) in segmentos, chircat currispond\u00e8ntzias intre sos segmentos e sa metade de or\u00ecgine de sas crobas or\u00ecgine-tradutzione giai bortadas chi s'agatant in una mem\u00f2ria de tradutzione, e presentat custas crobas chi currispondent comente candidados pro sa tradutzione. Su tradutore podet atzetare unu candidadu, lu podet sostituire cun una tradutzione noa, o lu podet modificare pro lu f\u00e0ghere currisp\u00f2ndere cun su testu de or\u00ecgine. In sos \u00f9rtimos duos casos sa tradutzione noa o modificada s'annanghet a sa base de datos.\nUnos cantos sistemas de mem\u00f2rias de tradutzione chircant petzi pro currispond\u00e8ntzias de su 100%, est a n\u00e0rrere chi podent recuperare petzi segmentos de testu chi currispondent in manera esata a intradas in sa base de datos, cando chi \u00e0teros impreant algoritmos de currispond\u00e8ntzia isfocada pro recuperare segmentos simigiantes, chi benint presentados a su tradutore cun sas difer\u00e8ntzias marcadas. Est de importu mannu a dare cara a su fatu chi sos sistemas de mem\u00f2rias de tradutziones t\u00ecpicos chircant testu petzi in su segmentu de or\u00ecgine.\nSa flessibilidade e sa robustesa de s'algoritmu de currispond\u00e8ntzia determinant in parte manna su rendimentu de sa mem\u00f2ria de tradutzione, fintzas si pro unas cantas aplicatziones su tassu de agatamentu de currispond\u00e8ntzias esatas podet \u00e8ssere artu bastante pro giustificare sa modalidade de currispond\u00e8ntzia a su 100%.\nSos segmentos chi non tenent currispond\u00e8ntzias los at a d\u00e8pere bortare su tradutore in manera manuale. Custos segmentos bortados noos benint sarvados in sa base de datos in ue si podent impreare pro tradutziones benidoras o fintzas pro ripetitziones de cussu segmentu in su testu currente.\nSas mem\u00f2rias de tradutzione funtzionant m\u00e8gius in testos chi sunt ripetitivos meda, che a sos manuales t\u00e8cnicos. Sunt de agiudu fintzas pro bortare mod\u00ecficas incrementales in unu documentu giai bortadu chi currispondent, pro f\u00e0ghere un'esempru, a mod\u00ecficas minores in una versione noa de unu manuale de impreu. In su protzessu traditzionale sas mem\u00f2rias de tradutzione non sunt istadas cunsideradas apropriadas pro testos liter\u00e0rios o creativos, ca b'est pagu ripetitzione a beru in su limb\u00e0giu impreadu. Nointames custu, \u00e0teros las cuns\u00ecderant de giudu fintzas pro testos non ripetitivos, ca sas resursas de sas bases de datos creadas tenent giudu pro chircas de currispond\u00e8ntzia pro determinare s'impreu apropiadu de t\u00e8rmines, pro sa ver\u00ecfica de sa calidade (perunu segmentu b\u00f2idu) e pro sa semplificatzione de su protzessu de revisione (sos segmentos de or\u00ecgine e de destinatzione sunt semper ammustrados paris cando chi sos tradutores tenent de traballare cun duos documentos in un'ambiente de revisione traditzionale.\nAvant\u00e0gios printzipales.\nSos gestores de mem\u00f2rias de tradutzione sunt adatos mescamente pro bortare documentatzione t\u00e8cnica e documentos chi cuntenent vocabul\u00e0rios ispetzializados. Sos avant\u00e0gios issoro incluent:\nOst\u00e0culos printzipales.\nSos problemas printzipales chi tropellant un'impreu prus ispainadu de sos gestores de mem\u00f2rias de tradutzione sunt:\nEfetos subra de sa calidade.\nS'impreu de mem\u00f2rias de tradutzione diat p\u00f2dere t\u00e8nnere un'efetu in sa calidade de sos testos bortados. S'efetu printzipale est in manera crara ligadu a su chi sa chi si mutit \"propagatzione de errore\": si sa tradutzione pro unu segmentu particulare est isballiada, est prus prob\u00e0bile chi sa tradutzione isballiada s'at a impreare sa borta imbeniente chi s'at a bortare su matessi testu de or\u00ecgine, o unu testu de or\u00ecgine chi l'assim\u00ecgiat, ispainende duncas sa faddina. Traditzionalmente sunt istados descritos duos efetos printzipales subra de sa calidade de sos testos bortados: s'efetu \"insalada de fr\u00e0sias\" (B\u00e9dard 2000; tzitadu in O\u2019Hagan 2009: 50) e s'efetu \"ispiontzinu\" (Heyn 1998). Su primu si riferit a una man\u00e0ntzia de coer\u00e8ntzia a livellu de testu cando unu testu benit bortadu dae una mem\u00f2ria de tradutzione chi est istada bortada dae tradutores diferentes cun istiles diferentes. A su chi narat s'\u00f9rtimu, sos tradutores podent adatare s'istile issoro a s0impreu de unu sistema de mem\u00f2rias de tradutzione pro f\u00e0ghere in manera chi non cunt\u00e8ngiant riferimentos intra-testuales, in manera chi sos segmentos si potzant torrare a impreare de prus in sos testos imbenientes, influentzende\u00b7ndesa coesione e sa leghibilidade. (O'Hagan 2009).\nB'at un'efetu potentziale e, cando b'est, inc\u00f2nsciu in su testu bortadu. Limbas diferentes impreant secu\u00e8ntzias diferentes pro sos elementos l\u00f2gicos a intro de una fr\u00e0sia e unu tradutore chi s'agatat a traballare cun una fr\u00e0sias a prus cl\u00e0usolas chi est mesu bortada est prus pagu prob\u00e0bile chi l'at a torrare a fraigare de su tocu. Evid\u00e8ntzias emp\u00ecricas coerentes (Mart\u00edn-Mor 2011) ammustrant chi est meda prob\u00e0bile chi sos tradutores modifichent s'istrutura de una fr\u00e0sia a cl\u00e0usolas m\u00f9ltiplas cando traballant cun un'elaboradore de testos in logu de unu sistema de mem\u00f2rias de tradutzione.\nB'est fintzas sa possibilidade pro unu tradutore de afrontare su testu in manera mec\u00e0nica, fr\u00e0sia cun fr\u00e0sia, in logu de si cuntzentrare in subra de comente cada fr\u00e0sia si relatzionat cun cussas a ingh\u00ecriu e cun su testu in generale. Sos chircadores (Dragsted 2004) ant identificadu custu efetu, chi si relatzionat cun sa funtzionalidade de segmentatzione autom\u00e0tica de custos progarammas, ma non est naradu chi t\u00e8ngiat in autom\u00e0ticu un'efetu negativu subra de sa calidade de sas tradutziones.\nB'at de notare chi custos efetos cunt ligados meda a s'annestru prus chi non a su traste. A su chi at iscritu Mart\u00edn-Mor (2011), s'impreu de sistemas de me\u00f2rias de tradutzione tenent un'efetu subra de sa calidade de sos testos bortados, mescamente pro sos printzipiantes, ma sos tradutores espertos sunt in gradu de l'evitare. Pym (2013) ammentat chi \"sos tradutores chi impreant TM/MT tendent a revisionare cada segmentu comente protzedent, lassende pagu tempus pro una revisione finale de su testu intreu\", cosa chi diat p\u00f2dere \u00e8ssere sa c\u00e0usa de unos cantos de sos efetos descritos inoghe.\nFuntziones.\nSu chi sighit est unu resumu de sas funtziones printzipales de una mem\u00f2ria de tradutzione.\nFuntziones non in l\u00ecnia.\nImportatzione.\nCusta funtzione s'impreat pro tramudare unu testu e sa tradutzione sua dae unu documentu de testu a sa mem\u00f2ria de tradutzione. S'importatzione si podet f\u00e0ghere dae unu \"formadu ruzu\", in ue unu testu de or\u00ecgine est a disponimentu pro s'importatzione a intro de una MT paris cun sa tradutzione sua. A bortas tocat chi s'impreadore torret a protzessare sos testos. B'est un'\u00e0teru formadu chi si podet impreare pro s'importatzione: su formadu nativu. Custu formadu est su chi impreat sa MT pro sarvare sas mem\u00f2rias de tradutzione in un'arch\u00ecviu.\nAn\u00e0lisi.\nSu protzessu de an\u00e0lisi incluit sos passos chi sighint:\nEsportatzione.\nS'esportatzione tramudat su testu dae sa MT cara a unu documentu de testu esternu. S'importatzione e s'esportatzione diant d\u00e8pere \u00e8ssere s'una s'imbesse de s'\u00e0tera.\nFuntziones in l\u00ecnia.\nDurante sa tradutzione una de sas punnas printzipales de sa MT est sa de recuperare sas currispond\u00e8ntzias prus \u00f9tiles in manera chi su tradutore potzat isseberare sa m\u00e8gius. Sa MT depet ammustrare siat su testu de or\u00ecgine siat su de destinatzione sinnalende sas identidades e sas difer\u00e8ntzias.\nRec\u00f9peru.\nDae una MT si podent recuperare castas medas de currispond\u00e8ntzias.\nAtualizatzione.\nUna MT s'agiornat cun una tradutzione noa cando benit atzetada dae su tradutore. Che a semper cando s'atualizat una base de datos, b'est sa chistione de ite f\u00e0ghere cun sos cuntenutos antepostos de sa base de datos. Una MT si podet modificare mudende\u00b7bi o iscantzellende\u00b7bi intradas. Unos cantos sistemas permitint a sos tradutores de sarvare tradutziones m\u00f9ltiplas de su matessi segmentu de or\u00ecgine.\nTradutzione autom\u00e0tica.\nSas ainas de mem\u00f2rias de tradutzione fatu-fatu frunint unu rec\u00f9peru e una sostitutzione autom\u00e0ticos.\nTraballu in retze.\nSu traballu in retze permitit a unu grupu de tradutores de bortare unu testu prus in presse cunfronta a su chi diant f\u00e0ghere si cadaunu diat traballare in isulamentu, ca sas fr\u00e0sias bortadas dae unu tradutore sunt a disponimentu de sos \u00e0teros. In prus, si sas mem\u00f2ria de tradutzione sunt cumpartzidas in antis de sa tradutzione finale, b'at un'oportunidade pro chi sas faddinas de unu tradutore b\u00e8ngiant acontzadas dae sos \u00e0teros membros de su grupu.\nMem\u00f2ria de testu.\nSa \"Mem\u00f2ria de testu\" est sa base de s'istandard prop\u00f2nnidu Lisa OSCAR xml:tm. Sa mem\u00f2ria de testu cumprendet sa mem\u00f2ria de s'autore e sa mem\u00f2ria de tradutzione.\nMem\u00f2ria de tradutzione.\nSos identificadores un\u00ecvocos benint ammentados durante sa tradutzione in manera chi sa limba de destinatzione siat alliniada in manera esata a su livellu de unidade de su testu. Si su documentu de or\u00ecgine est modificadu a pustis tando cussas unidades de testu chi non sunt mudadas si podent tramudare deretu a sa versione de destinatzione noa de su documentu chene bis\u00f2ngiu de peruna interatzione de su tradutore. Custu est su contzetu de currispond\u00e8ntizas 'esatas' o 'perfetas' cun sa mem\u00f2ria de tradutzione. xml:tm podet frunire fintzas mecanismos pro currispond\u00e8ntzias cun levas (currispond\u00e8ntzias esatas ma in cuntestos diferentes) e isfocadas a intro de su documentu.\nIst\u00f2ria.\nSos annos '70 sunt sa fase de incumintzu pro sos sistemas MT in ue sos istudiosos ant fatu unu giru preliminare de arresonos esplorativos. S'idea originale pro sos sistemas MT benit fatu-fatu atribuida a sa publicatzione \"Proper Place\" de Martin Kay, ma sos det\u00e0llios non sunt frunidos de su totu. In custa publicatzione s'autore at ammustradu su cuntzetu de base de su sistema de archiviatzione: \"Su tradutore diat p\u00f2dere incumintzare emitende unu cumandu chi fatzat ammustrare a su sistema totu su chi b'at in mem\u00f2ria chi potzat \u00e8ssere rilevante pro ... In antis de sighire podet esaminare frammentos de testu betzos e benidores chi cuntenent materiale simigiante\". Custa osservatzione de Kay fiat, a n\u00e0rrere sa veridade, influentzada dae s'imp\u00f2situ de Peter Arthern chi naraiat chi sos tradutores podiant impreare documentos in l\u00ecnia simigiantes e giai bortados. In s'art\u00ecculu suo de su 1978 aiat frunidu una dimustratzione cumpleta de su chi oe mutimus sistemas MT: cale si siat testu nou si diat iscr\u00ecere in un'istatzione de elaboratzione de testos e, durante s'iscritura, su sistema diat verificare custu testu ponende\u00b7lu a cunfrontu cun sos testos prus betzos archiviados in sa mem\u00f2ria sua, paris cun totu sas tradutziones suas in totu sas \u00e0teras limbas ufitziales [de sa Comunidade Europea]. ... Unu vant\u00e0giu cunfronta a sa tradutzione autom\u00e0tica bera e pr\u00f2pia diat \u00e8ssere chi totu sos pass\u00e0gios recuperados in custa manera diant \u00e8ssere curretos pro su chi pertocat a sa gramm\u00e0tica. A beru, diamus d\u00e8pere impreare unu protzessu 'c\u00f2pia e incolla' chi diat, segundu sos c\u00e0rculos meos, f\u00e0ghere risparmiare a su nessi su 15 pro chentu de su tempus chi sos tradutores diant p\u00f2dere impreare como pro prod\u00f9ere tradutziones a beru.\nS'idea l'ant incorporada sas ainas ALPS (\"Automated Language Processing Systems\" - Sistemas Automatizados de Elaboratzione Lingu\u00ecstica) isvilupados a primu dae chircadores de s'universidade Brigham Young, e tando s'idea de sistemas MT fiat ammisturada cun unu traste mutidu \"Elaboratzione de sas ripetitziones\" chi punnaiat petzi a agatare istringas currispondentes. Petzi a pustis de unu tempus longu est n\u00e0schidu su cuntzetu de sas chi si narant mem\u00f2rias de tradutzione.\nSa prima fase esplorativa bera de sos sistemas MT diant \u00e8ssere sos annos '80. Una de sas primas implementatziones de sos sistemas MT est ap\u00e0rrida in sa Banca de Connosch\u00e8ntzia Bil\u00ecngue de Sadler and Vendelmans. Una Banca de Connosch\u00e8ntzia Bil\u00ecngue est una croba de c\u00f2rpora istruturada in manera sint\u00e0tica e referentziale, essende una una tradutzione de s'\u00e0tera, in ue sas unidades de tradutzione sunt codificadas in manera rugradas intre sos c\u00f2rpora. Sa punna de sa Banca de Connosch\u00e8ntzia Bil\u00ecngue est sa de isvilupare una fonte de connosch\u00e8ntzia gen\u00e8rica basada supra de sos c\u00f2rpora pro aplicatziones in sa tradutzione autom\u00e0tica e in sa tradutzione agiudada dae s'elaboradore (Sadler &amp; Vendelman, 1987). Un'\u00e0teru passu de importu l'at fatu Brian Harris cun su \"Bi-testu\" suo. Issu at definidu su bi-testu che a \"unu testu s\u00ecngulu in duas dimensiones\" (1988), cun sos testos de or\u00ecgine e de destinatzione ligados dae s'atividade de su tradutore pro m\u00e8diu de unidades de tradutzione chi ant tentu efetos simigiantes a sa Banca de Connosch\u00e8ntzia Bil\u00ecngue de Sadler. E in su traballu de Harris issu at propostu una cosa a tipu sistema de MT chene impreare custu n\u00f9mene: una base de datos de tradutziones crobadas, chi si podent chircare o pro m\u00e8diu de par\u00e0ulas individuales o cun \"unidades de tradutzione intreas\". In custu \u00f9rtimu casu sa chirca est perm\u00ectida pro recuperare unidades simigiantes in logu de sas id\u00e8nticas.\nSa tecnologia MT est div\u00e8nnida a disponimentu pro su cumm\u00e8rtziu a iscala manna petzi in s'\u00f9rtima parte de sos annos '90, gr\u00e0tzias a sos isfortzos fatos dae medas ingennieris e tradutores. De annotu est sa prima aina de MT mutida Trados (oe SDL Trados). In custu traste, durante s'abertura de s'arch\u00ecviu de or\u00ecgine b'at s'aplicatzione de sa mem\u00f2ria de tradutzione in manera chi cale si siat \"currispond\u00e8ntzia de su 100%\" (currispond\u00e8ntzias id\u00e8nticas) o \"currispond\u00e8ntzias isfocadas (currispond\u00e8ntzias no id\u00e8nticas ma simigiantes) intro a su testu siant estraidas e postas in autom\u00e0ticu a intro de s'arch\u00ecviu de destinatzione. A pustis, sas currispod\u00e8ntzias cussigiadas dae sa mem\u00f2ria de tradutzione si podent atzetare o subraiscr\u00ecere cun alternativas noas. Si un'unidade de tradutzione est annoada in manera manuale, tando benit sarvada a intro de sa mem\u00f2ria de tradutzione pro impreos benidores e fintzas pro sas ripetitziones in su testu currente. In manera simigiante totu sos segmentos in s'arch\u00ecviu de destinatzione chene una currispond\u00e8ntzia diant \u00e8ssere traduidos in manera manuale e a pustis annantos in autom\u00e0ticu a sa mem\u00f2ria de tradutzione.\nIn sos annos '00, sos serv\u00ectzios de tradutzione in l\u00ecnia ant incumintzadu a incluire MT. Serv\u00ectzios de tradutzione autom\u00e0tica che a Google Translate, paris cun serv\u00ectzios professionales e \"\u00ecbridos\" frunidos dae sitos che a Gengo e Ackuna, incorporant bases de datos de MT frunidos dae tradutores e volunt\u00e0rios pro creare connessiones prus efitzientes intre limbas e frunire serv\u00ectzios de tradutzione prus lestros a sos utentes finales.\nTend\u00e8ntzias reghentes.\nUnu isvilupu reghente est su cuntzetu de 'mem\u00f2ria de testu' in cuntrastu cun sa mem\u00f2ria de tradutzione. Custa est fintzas sa base de sa proposta de istandard LISA OSCAR. Sa mem\u00f2ria de testu a intro de xml:tm cumprendet 'mem\u00f2ria de autore' e 'mem\u00f2ria de tradutzione'. Sa mem\u00f2ria de autore s'impreat pro sighire e ammentare sas mod\u00ecficas durante su tziclu decreatzione. Sa mem\u00f2ria de tradutzione impreat sas informatziones dae sa mem\u00f2ria de autore pro implementare currispond\u00e8ntzias de sa mem\u00f2ria de tradutzione. Fintzas si est pro su prus destinada a documentos XML, xml:tm si podet impreare in cale si siat documentu chi si podet cunvertire a su formadu XLIFF.\nMem\u00f2rias de tradutzione de sa de duas generatziones.\nMeda prus poderosas de sos sistemas de MT de prima generatzione, incluint unu motore de an\u00e0lisi lingu\u00ecstica e impreant sa tecnologia a blocos pro truncare sos segmentos in grupos terminol\u00f2gicos inteligentes e ingendrare in autom\u00e0ticu gloss\u00e0rios ispetz\u00ecficos.\nIstandards ligados.\nTMX.\nSu \"Translation Memory eXchange\" (\"Cunc\u00e0mbiu de mem\u00f2rias de tradutzione\", acr\u00f2nimu:TMX) est un'istandard chi permitit su cunc\u00e0mbiu de mem\u00f2rias de tradutzione intre frunidores de tradutziones. Sa comunidade de sos tradutores l'at adotadu TMX comente m\u00e8gius manera de importare e esportare mem\u00f2rias de tradutzione. Sa versione currente est sa 1.4b - permitit de torrare a creare sos documentos de or\u00ecgine e de destinatzione partende dae sos datos TMX.\nTBX.\n\"TermBase eXchange\" (Cunc\u00e0mbiu de bases de terminologia). Custu istandard LISA, chi ant revisionadu e torradu a publicare comente ISO 30042, permitit su cunc\u00e0mbiu de datos de terminologia chi incluint informatziones lessicales a sa minuda. S'istrutura pro su TBX la frunint tres istandards ISO: ISO 12620, ISO 12200 and ISO 16642. ISO 12620 frunit un'invent\u00e0riu de \"categorias de datos\" definidas comente si tocat cun n\u00f9menes istandardizados chi funtzionant che a castas de elementu de datos o che a valores predefinidos. ISO 12200 (connotu fintzas comente MARTIF) frunit sa base pro s'istrutura tzentrale de su TBX. ISO 16642 (connotu fintzas comente \"Terminological Markup Framework\", Istrutura de Etichetadura Terminol\u00f2gica) incluit unu meta-modellu istruturale pro sos limb\u00e0gios de etichetadura (markup) terminol\u00f2gica in generale.\nUTX.\nSu formadu \"Universal Terminology eXchange\" (\"Cunc\u00e0mbiu terminol\u00f2gicu universale\", acr\u00f2nimu: UTX) est un'istandard progetadu in manera ispetz\u00ecfica pro sos ditzion\u00e0rios de utente de tradutzione autom\u00e0tica, ma si podet impreare fintzas pro gloss\u00e0rios generales e chi sas persones podent l\u00e8ghere. Sa punna de s'UTX est sa de atzellerare sa cumpartzidura e su reimpreu de ditzion\u00e0rios gr\u00e0tzias a sas carater\u00ecsticas ispetz\u00ecficas suas chi sunt simpres e pr\u00e0ticas meda.\nSRX.\nSu \"Segmentation Rules eXchange\" (\"Cunc\u00e0mbiu de R\u00e8gulas de Segmentatzione\", acr\u00f2nimu: SRX) tenet sa punna de megiorare s'istandard TMX in manera chi sos datos de mem\u00f2ria de tradutzione chi si cumcambiant si podent impreare in manera prus eficatze. Sa possibilidade de ispetzificare sas r\u00e8gulas de segmentatzione chi fiant istadas impreadas in sa tradutzione anteposta diant p\u00f2dere cr\u00e8schere sa leva chi si podet ot\u00e8nnere.\nGMX.\n\"GILT Metrics\" (M\u00e8tricas GILT). GILT est un'acr\u00f2nimu pro \"Globalization, Internationalization, Localization, and Translation\" (Globalizatzione, Internatzionalizatzione, Localizatzione, e Tradutzione). S'istandard GILT Metrics cumprendet tres partes: GMX-V pro m\u00e8tricas de vol\u00f9mene, GMX-C pro m\u00e8tricas de cumplessidade GMX-Q pro m\u00e8tricas de calidade. S'istandard GILT Metrics propostu tenent su c\u00f2mpitu de carculare sa mole de traballu e sos rechisidos de calidade pro cale si siat faina GILT.\nOLIF.\n\"Open Lexicon Interchange Format\" (Formadu de Cunc\u00e0mbiu de L\u00e8ssicu Abertu). S'OLIF est un'istrandard abertu e cunforme a s'XML-pro su cunc\u00e0mbiu de datos terminol\u00f2gicos e lessicales. Fintzas si sa punna sua fiat in or\u00ecgine sa de \u00e8ssere unu m\u00e8diu pro su cunc\u00e0mbiu de datos lessicales intre l\u00e8ssicos de tradutzione autom\u00e0tica propiet\u00e0rios, s'est ev\u00f2lvidu cara a un'istandard prus generale pro su cunc\u00e0mbiu de terminologia.\nXLIFF.\nSu \"XML Localisation Interchange File Format\" (Formadu de Arch\u00ecviu de Cunc\u00e0mbiu de Localizatione XML) tenet sa punna de frunire unu formadu de arch\u00ecviu de cunc\u00e0mbiu \u00f9nicu chi cale si siat frunidore de localizatziones potzat cumpr\u00e8ndere. S'XLIFF est sa manera preferida de cuncambiare datos in formadu XML in s'ind\u00f9stria de sas tradutziones.\nTransWS.\n\"Translation Web Services\" (Serv\u00ectzios Web de Tradutzione). TransWS ispetz\u00ecficat sas mutidas netzess\u00e0rias pro impreare serv\u00ectzios web pro s'imbiu e su rec\u00f9peru de arch\u00ecvios e mess\u00e0gios ligados a progetos de localizatzione. Sa punna sua est sa de f\u00e0ghere de istrutura fata a sa minuda pro s'automatzione de meda de sos protzessos de localizatzione currentes pro m\u00e8diu de sos serv\u00ectzios web.\nxml:tm.\nSa metodologia xml:tm (\"XML-based Text Memory\", Mem\u00f2ria de Testu basada subra de XML) pro sa mem\u00f2ria de traduzione est badada subra su cuntzetu de mem\u00f2ria de testu chi cumprendet sas mem\u00f2rias de autore e de tradutzione. Su xml:tm est istadu donadu a su Lisa OSCAR dae XML-INTL.\nPO.\n\"Gettext Portable Object format\" (Formadu de Ogetu Port\u00e0tile Gettext). Nointames su fatu chi fatu-fatu non benit cunsideradu che a unu formadu de mem\u00f2ria de tradutzione, sos arch\u00ecvios PO Gettext sunt documentos bil\u00ecngues chi s'impreant fintzas in protzessos de mem\u00f2rias de tradutzione in sa matessi menara chi de sas mem\u00f2rias de tradutzione. De s\u00f2litu unu sistema de mem\u00f2ria de tradutzione PO at a cuns\u00ecstere in arch\u00ecvios separados diferentes in un'istrutura a \u00e0rbore de cartellas. Trastes comunes chi traballant cun arch\u00ecvios PO incluint sos Trastes GNU Gettext (\"GNU Gettext Tools\") e sa Cassita de Trastes de Tradutzione (\"Translate Toolkit\"). Esistint fintzas medas ainas e programmas chi modificant sos arch\u00ecvios PO comente chi siant petzi documentos de testu de or\u00ecgine."}
{"id": "21715", "revid": "7227", "url": "https://sc.wikipedia.org/wiki?curid=21715", "title": "Base de datos de terminologia", "text": "In sa gestione de sa terminologia.\nIn sa gestione de sa terminologia una base de datos de terminologia, o base de datos de t\u00e8rmines, est una base de datos chi cunsistent in intradas terminol\u00f2gicas orientadas cara a sos cuntzetos e informatziones chi lis pertocant, de s\u00f2litu in formadu a prus limbas. Sas intradas diant p\u00f2dere incluire sas informatziones additzionales chi sighint:\nUna base de terminologia permitit sa gestione sistem\u00e0tica de t\u00e8rmines aprovados o verificados e est un'aina poderosa pro prom\u00f2vere sa coer\u00e8ntzia in sa terminologia.\nIn s'inform\u00e0tica.\nPrus in generale, \"base de terminologia\" in inform\u00e0tica s'impreat pro designare cale si siat resursa chi frunit informatziones de terminologia. Paris a sas base de t\u00e8rmines in su sensu terminol\u00f2gicu, custu incluit fintzas sos gr\u00e0ficos de connosch\u00e8ntzia e sas ontologias."}
{"id": "21716", "revid": "7227", "url": "https://sc.wikipedia.org/wiki?curid=21716", "title": "Cultura de Otieri", "text": "Sa cultura de Otieri (o de \"Santu Micheli\") fiat una cultura prenur\u00e0gica chi si fiat isvilupada in totu sa Sardigna durante unu per\u00ecodu de tempus chi andat dae su 4000 a.C. a su 3300 a.C. Su n\u00f9mene suo derivat de sa localidade in ue ant nd'ant atzapadu pro sa prima borta testimonias de importu, una gruta mutida de \"Santu Micheli\", in sa tzitade de Otieri in sa Sardigna setentrionale. \nSos iscavos archeol\u00f2gicos fatos in su 1914 e a pustis in su 1949 ant bogadu a campu ogetos cun finiduras mai bidas finas a tando in Sardigna. Custos acatamentos evid\u00e8ntziant in manera crara su progressu sotziale e culturale de annotu ot\u00e8nnidu dae sas populatziones preist\u00f2ricas sardas, progressu chi si fiat est\u00e8ndidu fintzas prus indedda de s'istrintu de Bonif\u00e0tziu, finas a sa C\u00f2rsica. \nIn sa gruta de \"Santu Micheli\" ant atzapadu vasos traballados in manera fine e frunidos de tr\u00ecpodes, cun motivos geom\u00e8tricos intzizos in manera elegante subra de s'arghidda e colorados cun m\u00e0ngala ruja. Sos prus datados si presentant de forma tunda e pagu rifinidos, in c\u00e0mbiu sos de \u00e8poca prus tarda sunt istilizados meda e cun una forma prus afinada. Subra de sa base de custos importantes acatamentos sos arche\u00f2logos sunt de acordu a definire sa \"Cultura de Otieri\" che a sa prima grandu cultura sarda.\nOr\u00ecgines orientales.\nSos istudiosos cuns\u00ecderant custu tipu de vasos che a una novidade pro sa Sardigna neol\u00ectica e finas a tando manufatos s\u00ecmiles si pensaiant t\u00ecpicos de sas \u00ecsulas Tz\u00ecclades e de Creta. Intre sos istudiosos b'est chie presumit chi a pustis de isc\u00e0mbios de importu cun cuddas \u00ecsulas larganas, t\u00e8cnicas de manifatura noas, connoschimentos noos pro su chi pertocat a sa metallurgia e istiles de vida noos mudarent sas culturas chi giai esistiant dende un'impulsu de annotu a sos cumm\u00e8rtzios e originende una sotziedade tzivile organizada in manera ist\u00e0bile in comunidades medas. Pro more de custas testimonias pretziosas s'or\u00ecgine de sa \"Cultura de Otieri\" fiat istadu definida dae unos cantos istudiosos de provid\u00e8ntzia orientale, e mescamente custos acatamentos diant \u00e0ere dimustradu sena duda su forte isc\u00e0mbiu culturale e cummertziale interc\u00f9rridu intre sos sardos prenur\u00e0gicos e populatziones neol\u00ecticas gregas.\nIstrutura sotzio-econ\u00f2mica.\nA parre de unu de sos istudiosos prus n\u00f2didos de sa preist\u00f2ria sarda, s'arche\u00f2logu Giuanni Lilliu, una peculiaridade de custa cultura fiat istada su de s'ev\u00f2lvere in manera progressiva de una sotziedade origin\u00e0ria de casta urbana e sedent\u00e0ria, a una sotziedade rurale e massaja ue sas populatziones biviant pro su prus agrupadas in bidditzolos minores. \nCusta carater\u00ecstica de importu mannu - semper a parre de s'istudiosu mannu - tenet unu significadu ist\u00f2ricu pretzisu ca indiv\u00ecduat sas or\u00ecgines e ispiegat sos modellos imbenientes de isvilupu de sa Sardigna in su colare de sos s\u00e8culos, modellos isvilupados (in parte galu oe) subra de su tipu de sotziedade de su bidditzolu\nSos bidditzolos.\nIn s'\u00ecsula ant atzapadu in totue, siat in sas pranuras chi in sos montes, prus de 200 tzentros rurales minores, costituidos pro su prus de cabannas fraigadas in pedra, cun unu muru tzirculare (ma fintzas retangulare) subra de ue a pustis poniant un'istrutura in linna coberta posca de frascas. \nA \"Puisteris\", a curtzu a M\u00f2guru, nd'ant agatadu unu formadu de 267 cabannas, si pensat pesadas fintzas subra de palos cravados in su terrinu. Sos pamentos fiant costituidos dae lastras de calcare, de impedradu de basaltu o arghidda pressada.\nSa manc\u00e0ntzia totale de fortificatziones a defensa de sos bidditzolos e s'iscassia de armas atzapadas in sos interros lassant pensare chi custas gentes abitaiant in manera paghiosa su territ\u00f2riu e peruna evid\u00e8ntzia bogat a campu signos de cudda classe de gherrianos chi at a n\u00e0schere, prus a tardu, forte meda e dominante, durante sa tziviltade nur\u00e0gica, mancari, in sa \"facies\" gadduresa giai s'incumintzat a b\u00ecdere sa n\u00e0schida de un'aristocratzia particulare, in cuntrastu cun s'istrutura pro su prus democr\u00e0tica de sa currente printzipale in sa cultura de Otieri.\nSu cultu de sos mortos.\nIstigas de importu mannu testim\u00f2niant, intre sas gentes chi abitaiant sa Sardigna de cussu per\u00ecodu, s'isvilupu graduale de un'universu ispirituale articuladu cun cultos diferentes e particulares chi bi fiant conn\u00e8tidos. Intre custos de seguru su prus de importu fiat su chi fiat ligadu a sos defuntos e a s'interru carater\u00ecsticu issoro grutigheddas particulares fossadas cun abilidade meda in sa roca. \nSos chircadores cunsiderant custa costum\u00e0ntzia t\u00ecpica de cuddas sotziedades massajas chi, isvilupende cuntzetos sagrados particulares, aiant identificadu in sa cunservatzione de sos corpos una manera pro nd'assegurare fintzas sa rigeneratzione de sa vida, rigeneratzione chi - a parre de custos cre\u00ecngios - acontessiat pro m\u00e8diu de sa rin\u00e0schida istajonale naturale de sos tziclos vegetativos. Fintzas sa tintura de sos mortos cun m\u00e0ngala ruja teniat unu significadu rigenerativu, ca su ruju fiat su colore de su s\u00e0mbene e pintende\u00b7los de ruju - sighende custos cre\u00ecngios subra de sa fertilidade - si torraiat sa vida.\nSos interros diferentes.\nGasi comente sas cabannas costituiant unu bidditzolu, fintzas sos interros fiant agrupados in 'comunidades de defuntos' minores: sas necr\u00f2polis, chi sos sardos posca aiant mutidu \"Domus de Janas\". Medas de custas, sas prus monumentales, sunt cunsiderados interros de capos pol\u00ecticos e fortzis fintzas religiosos, gasi comente acontessiat in Creta e in \u00e0teras alas de s'oriente mediterr\u00e0neu. Sa finesa cun sa cale fiant decorados sos muros e s'acatamentu de manufatos elaborados cunfirmant sas ip\u00f2tesis de una sotziedade organizada bene a beru e cun una cultura avantzada. Medas sunt sos es\u00e8mpios de custos f\u00e0bbricos particulares e faghet a dist\u00ecnghere printzipalmente duas castas de interros: \nSas tumbas ipog\u00e8icas.\nAnt agatadu - ispainadas in totu s'\u00ecsula - prus de 1.000 c\u00e0meras funer\u00e0rias segadas in sa pedra e cunsideradas chene duda de Cultura Otieri. Ligadas a cre\u00ecngios particulares, rapresentaiant sas domos impreadas dae sos defuntos durante sa vida terrena e fiant pro custu articuladas cun aposentos diferentes e cun orientamentos pretzisos, frunende\u00b7nche in custa manera una rapresentatzione bera de sas domos de tando, de chi non ch'est abarradu chi pagas istigas, dae chi las aiant fraigadas pro su prus in linna. Sos muros de sas tumbas fiant fatu-fatu decorados dae s\u00ecmbulos m\u00e0gicos in rilievu: concas de boes belle istilizadas, corros taurinos, ispirales o \u00e0teros disinnos geom\u00e8tricos. Sa riprodutzione de unas cantas domos de abitatzione particulares ammentant sas tumbas etruscas ma custas sunt datadas in \u00e8pocas prus reghentes de meda.\nIn Anghelu Ruju, in su tretu de S'Alighera, si notant ghennas fintas e pr\u00f2tomes taurinas pintadas subra de sos architraves de sas tumbas.\nSos interros a tz\u00ecrculu.\nA curtzu a sa fine de su de IV mill\u00e8nnios e a su cumintzu de su de III, in sas gadduras aiant fraigadu una casta particulare de tumbas, naradas a tz\u00ecrculu. Est oramai atzertadu chi sa cultura de Otieri a intro suo aiat tentu diferentziatziones medas. Una de custas est su chi benit naradu aspetu de sos tz\u00ecrculos megal\u00ecticos, mutidu finas a non pagu tempus a oe \"cultura de Altzaghena\" o fintzas \"aspetu culturale corsicanu-gadduresu\", ca sos chircados cunsideraiant sas istruturas megal\u00ecticas gadduresas e corsicanas de importu che a espressione de una cultura diferente. \nSas iscobertas prus reghentes ant imbetzes dimustradu chi sos tz\u00ecrculos megal\u00ecticos gadduresos sunt istados fraigados dae gentes de cultura Otieri, a cunfirma de sa diversidade chi esistit a intro de sa matessi cultura printzipale. Custos interros particulares sunt costituidos dae pedras cravadas in terra in manera verticale sighende sa tzircunfer\u00e8ntzia de unu chircu e faghende de l\u00e0cana a un'\u00e0rea a su tzentru de ue s'agataiat un'urna in pedra de forma cuadrangulare chi serbiat, a su chi si pensat, a cunt\u00e8nnere sos corpos chene carre de sos defuntos, giai reduidos a isch\u00e8letros a pustis de una espositzione longa a sos agentes atmosf\u00e8ricos.\nSa figura de sa Dea Mama.\nSa religiosidade de custas populatziones fiat ligada in manera istrinta a sa natura e a totu sas manifestatziones suas (che a sas fontes de abba, s'abba dae chelu, sos padentes), ma dae sas testimonias de sos repertos archeol\u00f2gicos essit a a campu unu cultu de importu mannu ligadu a sa fecundidade e chi teniat che a figura tzentrale sa Dea Mama, gasi comente pro sos antepassados neol\u00ecticos issoro. \nLa rapresentaiant pro m\u00e8diu de istatueddas de m\u00e0rmaru e de arghidda, cun formas lineares e geom\u00e8tricas, ma fatu-fatu fintzas curiosas meda, a testimonia de unu cuntzetu matriarcale de su divinu chi torrat a cramare dae curtzu sas istatueddas minores de s'\u00ecsula de Malta, evidentziende torra sa curtzesa culturale intre s'Oriente e s'Otzidente de su Mediterr\u00e0neu. \nS'istudiosu Giuanni Lilliu, a prop\u00f2situ de custu cre\u00ecngiu particulare de sas gentes sardas antigas, gasi s'espressat:\nSa figura de su \"Deus Toru\".\n\u00c0tera carater\u00ecstica particulare de sa cultura de Otieri est sa figura astrata de su \"Deus Toru\", est a n\u00e0rrere su cultu de su boe. Segundu custos cre\u00ecngios antigos, custu animale incarnaiat sa fertilidade masculina ligada a su cuntzetu de sa fecundidade agr\u00e0ria, essentziale pro s'isvilupu de sas populatziones in sas tziviltades de su R\u00e0mene e de su Brunzu. Custos cre\u00ecngios lassant sup\u00f2nnere chi pro sos antigos sardos esistiat unu lig\u00e0mene forte intre su simbulismu maternu (e lunare) cun su simbulismu taurinu paternu (e solare).\nIn contu de custos cultos particulares, s'istudiosu Giuanni Lilliu at iscritu:"}
{"id": "21717", "revid": "7227", "url": "https://sc.wikipedia.org/wiki?curid=21717", "title": "Giovanni Piga", "text": ""}
{"id": "21719", "revid": "7227", "url": "https://sc.wikipedia.org/wiki?curid=21719", "title": "Cultura de Altzaghena", "text": "Sa cultura de Altzaghena (connota fintzas che a cultura de sos tz\u00ecrculos megal\u00ecticos o facies gadduresa o corsicana gadduresa) est istada una cultura megal\u00ectica chi s'est isvilupada intre sa fine de su de IV mill\u00e8nnios a.C. e s'incumintzu de su de III mill\u00e8nnios a.C. in sa regione ist\u00f2rica de sa Gaddura, in sa Sardigna setentrionale.\nCustu aspetu culturale est n\u00f2didu mescamente pro \u00e0ere fraigadu istruturas megal\u00ecticas de importu mannu che a sas de Li Muri in Altzaghena.\nCultura printzipale.\nMedas acatamentos archeol\u00f2gicos ant atzertadu chi sa cultura de Otieri si fiat ispainada in totu s'\u00ecsula e chi a intro suo bi fiant currentes culturales diferentes chi si diferentziaiant in manera l\u00e8bia s'una dae s'\u00e0tera.\nUna de custas currentes s'est pensadu chi fiat sa corsicana-gadduresa chi si fiat ispainada in manera p\u00e8rpere subra de totu sa Gaddura e fintzas a pustis de de sas Bucas de Bonif\u00e0tziu.\nSu ponte corsicanu.\nS'istrutura morfol\u00f2gica carater\u00ecstica de sa Sardigna - mescamente sa parte nord-est - costituida dae sa cadena montagnina de su monte Limbara, format una barriera f\u00ecsica de annotu, separende custa ala setentrionale dae su restu de s'\u00ecsula, mentras sas baddes mannas de su massitzu gran\u00ecticu, chi achirrant cara a nord, s'aberint cara a su mare in diretzione de sa C\u00f2rsica a curtzu, formende cun custa belle un\"'unicum\", separadu petzi de bratzu de mare minore a beru.\nCusta \u00e0rea manna, connota cun su n\u00f9mene de Gaddura, paris cun sa C\u00f2rsica at costituidu - pro more de sa particularidade geogr\u00e0fica sua - su puntu de transitzione e de add\u00f2biu pro sos p\u00f2pulos chi torraiant a artziare dae su Mediterr\u00e0neu orientale e sos a ingh\u00ecriu de su continente tosco-l\u00ecgure-proventzale (sas \u00ecsulas de s'Artzip\u00e8lagu Toscanu sunt a belle 30 chil\u00f2metros).\nTotu sa zona fiat istada abitada dae sos tempos prus remotos dae populatziones de pastores-gherrianos de etnia corsicana, de chie su n\u00f9cleu printzipale si suponet chi istaiat pro su prus in sas Gadduras.\nIp\u00f2tesi subra de sa cumponente \u00e8tnica.\nCusta particularidade geogr\u00e0fica at tentu un'importu suo in su de determinare sa singularidade de custu aspetu culturale a intro de sa cultura de Otieri, e - a parre de s'arche\u00f2logu Giuanni Lilliu - testim\u00f2niat s'or\u00ecgine diferente de sas v\u00e0rias populatziones preist\u00f2ricas sardas.\nSemper a parre de s'istudiosu, custas diferint s'una cun s'\u00e0tera siat in sa costitutzione sotziale ma fintzas in sa cumponente \u00e8tnica: prus antigas e fortzis discendentes de sas populatziones neol\u00ecticas sardas sas chi apartenent a s'aspetu culturale de sos tz\u00ecrculos megal\u00ecticos, prus modernas e de caraterizatzione tzicl\u00e0dicu-min\u00f2ica forte sas chi apartenent a su ramu printzipale - est a n\u00e0rrere a sa Cultura de Otieri.\nSas gentes de sos chi apartenent a sa \"facies\" Altzaghena, pro su prus de or\u00ecgine gherriana e pastorale, fiant organizadas in grupos serrados e de casta, costituidos in una sotziedade a isfundu aristocr\u00e0ticu e individual\u00ecsticu, cun una distintzione neta de sos ereos in su cuntestu tribale.\nCusta diferentziatzione si mustrat non tantu in sas abitatziones, cantu in sa forma de sos sepurcros e in sos ritos f\u00f9nebres. Sos grupos aristocr\u00e0ticos aiant interradu sos mortos issoro in monumentos megal\u00ecticos a forma de tz\u00ecrculu, cun una c\u00e0mera tzentrale chi cunteniant unu indiv\u00ecduu ebbia, e custa costum\u00e0ntzia curiosa faghet bene cumpr\u00e8ndere comente siat istadu importante meda pro custas gentes definire in manera crara sa primatzia de su capu cunfronta a sos \u00e0teros indiv\u00ecduos.\nSos asciug\u00e0rios f\u00f9nebres cumprendiant ogetos traballados a sa minuda che a copetas in sinnad\u00f2rgia, lamas in seltze, istraleddas triangulares minores in pedra tosta lamada e trigos de cannaca de sinnad\u00f2rgia birde a forma de olias minoreddas.\nSiat s'architetura de su sepurcru siat sa cultura materiale de sas gentes de custu aspetu culturale agatant parallelos puntuales in s'\u00e0rea piren\u00e0ica (Catalugna, Limbadoca, Proventza) in prus de chi in sa matessi C\u00f2rsica.\nIscrezeniaduras internas.\nSi sas populatziones de sa \"facies\" gadduresa fiant ghiadas dae un'aristocratzia pastorale e gherriana forte, sighende unu ischema ger\u00e0rchicu fissu, sas chi aparteniant a sa cultura printzipale de Otieri si riuniant in bidditzolos organizados in unu cuntestu tribale ampru e isvilupadu sighende un'assetu urban\u00ecsticu de casta colletiva, faghende pensare a sos istudiosos a una cultura pro su prus democr\u00e0tica. Custa tend\u00e8ntzia aparit in su disponimentu de sos sepurcros e in sos ritos f\u00f9nebres: gasi comente sas cabannas sunt agrupadas in bidditzolos, gasi sas tumbas sunt cuntzentradas in necr\u00f2polis minores. Sos defuntos beniant interrados cun su ritu de sa depositzione colletiva in domos de gianas, est a n\u00e0rrere totus paris sos membros de sa matessi fam\u00eclia e fortzis fintzas de s'ereu, in cuntrastu netu cun su chi acontessiat imbetzes intre sas gentes de sa \"facies\" gadduresa.\nA parre de s'istudiosu Giuanni Lilliu, fintzas in \u00e8poca preist\u00f2rica in Sardigna si delineaiant giai bastante in manera crara sas duas \u00e0nimas cumplementares de sa sotziedade isolana: sos pastores gherrianos de sas alturas tzentrales e sos regollidores gherrianos de sas pranuras. Mancari sos datos antropol\u00f2gicos connotos finas a oe non nde frunint de su totu sa proa non parent privas de balore e de significadu unas cantas iscrezeniaduras cumportamentales pr\u00f2pias de sos gadduresos e de sos cursos modernos, respetu a sas unas \u00e0teras populatziones sardas.\nCarater\u00ecsticas pr\u00f2pias.\nPro totu su tempus de sa durada sua, sa caraterizatzione culturale gadduresa non s'est omologada a sas espressiones prus ricas de sa cultura de Otieri, ma at opostu una tzerta resist\u00e8ntzia. Si suponet chi custu siat acont\u00e8ssidu printzipalmente ca cunteniat a intro suo una cumponente aristocr\u00e0tica forte chi si fiat oposta cun arramponu a sas novidades propostas dae sas \u00e0teras currentes culturales, refudende\u00b7las e torrende a prop\u00f2nnere in manera sighida semper su matessi modellu culturale primordiale.\nIn pr\u00e0tica - a parre de s'istudiosu Giuanni Lilliu - su modellu gadduresu s'est riproduidu in manera semper uguale dae su de III mill\u00e8nnios a.C., colende dae s'II mill\u00e8nniu a.C. cun sa n\u00e0schida de sa tziviltade nur\u00e0gica (chi si fiat dif\u00f9ndida fintzas in C\u00f2rsica in ue l'ant mutida torreana), finas a sa conchista romana (subravivende\u00b7li) e frunende a sos arche\u00f2logos un'es\u00e8mpiu incred\u00ecbile de istrutura culturale e sotziol\u00f2gica cungelada.\nIp\u00f2tesis reghentes subra de \u00e0teras aparten\u00e8ntzias culturales.\nIn su tempus coladu sas medas interpretatziones de sos istudiosos subra de sos acatamentos archeol\u00f2gicos gadduresos ant sustentadu s'idea chi sos tz\u00ecrculos megal\u00ecticos e sos menhir esserent istados pesados dae gentes de cultura Otieri, cunfirmende sas iscrezeniaduras culturales chi esistiat a su intro suo.\nIst\u00f9dios reghentes per\u00f2 ant dimustradu chi sas produtziones tzer\u00e0micas t\u00ecpicas che a sa copa in sinnad\u00f2rgia birde in Li Muri, diant \u00e8ssere de ligare a sa \"facies\" Santu Ch\u00ecrigu, insertada in unu per\u00ecodu de transitzione intre sa Cultura de Bonu Ighinu e sa Cultura de Otieri.\nSos tz\u00ecrculos megal\u00ecticos.\nSos monumentos prus significativos de cussu per\u00ecodu sunt sas chi li narant tumbas a tz\u00ecrculos, est a n\u00e0rrere cussas istruturas particulares in ue sos defuntos fiant assentados a intro de tz\u00ecrculos l\u00ecticos cuntz\u00e8ntricos.\nCustu tipu de f\u00e0bbricu - particulare meda - est costituidu dae pedras cravadas in verticale in su terrinu sighende sa tzircunfer\u00e8ntzia de unu chircu e cun in tzentru una cassita in pedra de forma cuadrangulare. In su territ\u00f2riu de Altzaghena, in una localidade mutida Li Muri, s'agatat su cumplessu megal\u00ecticu m\u00e8gius cunservadu.\nA parre de s'istudiosu Giuanni Lilliu custu tz\u00ecrculu funer\u00e0riu-rituale serbiat pro sa bogare sa carre de sos mortos, chi beniant depostos in sas pedras iscanaladas chi costituiant sa tzircunfer\u00e8ntzia e lassados a su sole pro unu per\u00ecodu longu. A pustis sos ossos beniant collidos e postos in sa cassita in tzentru de su tz\u00ecrculu.\nEs\u00e8mpios de interros simigiantes sunt presentes fintzas in s'\u00ecsula de Elba, in sa necr\u00f2poli de sas \"Piane alla Sughera\".\nGiassos archeol\u00f2gicos printzipales.\nIntre sos giassos archeol\u00f2gicos pre-nur\u00e0gicos de importu prus mannu de sa Gaddura bi sunt de tzitare:\nGiassos archeol\u00f2gicos corsicanos.\nIn C\u00f2rsica intre sos monumentos megal\u00ecticos de cuddu per\u00ecodu b'est su situ de Filitosa, reconnotu de interessu mundiale dae s'UNESCO.\nA curtzu a su 3300 a.C. aiant pesadu sas primas perdas longas simpres ma sa forma issoro fiat mudada durante sos s\u00e8culos sutzessivos trasformende\u00b7si in antis in perdas longas antropomorfas e a pustis in ist\u00e0tuas-perdas longas, cun sos lineamentos de sa cara bene marcados e dotados de armas che a ispadas e pugnales (innovatziones istil\u00ecsticas fortzis d\u00e8vidas a influssos culturales esternos).\nIntre sos tz\u00ecrculos megal\u00ecticos si signalant sos de \"Ciutalaghia\", \"Monte Rotundu\" e \"Tivolaggiu\"."}
{"id": "21720", "revid": "7227", "url": "https://sc.wikipedia.org/wiki?curid=21720", "title": "Cultura de Alzachena", "text": ""}
{"id": "21724", "revid": "12712", "url": "https://sc.wikipedia.org/wiki?curid=21724", "title": "John von Neumann", "text": "John von Neumann (Budapest, 28 de idas 1903 - Washington, 8 friaxu 1957) est st\u00e8tiu unu matem\u00e0ticu, f\u00ecsicu, inform\u00e0ticu, ingenieri e pol\u00ecmata ungheresu-stadunidensu. Von Neumann est cunsiderau comenti su prus matem\u00e0ticu de importu de su tempus suu e \"s'\u00f9rtimu rapresentanti de is matem\u00e0ticus mannus\".\nVon Neumann at donau contributus de importu a mat\u00e8rias medas, comente sa matem\u00e0tica (fundamentus de sa matem\u00e0tica, an\u00e0lisi funtzionali, teoria erg\u00f2dica, teoria de is grupus, teoria de sa rapresentatzioni, \u00e0lgebra de is operadoris, geometria, topologia e an\u00e0lisi num\u00e8rica), sa f\u00ecsica (mec\u00e0nica cu\u00e0ntica, idrodin\u00e0mica e mec\u00e0nica stat\u00ecstica cu\u00e0ntica), s'economia (teoria de is giogus), s'inform\u00e0tica (architetura de Von Neumann, programatzioni lineari, m\u00e0chinas auto-replicantis, c\u00e0rculu stoc\u00e0sticu) e sa stat\u00ecstica. Est st\u00e8tiu unu pioneri de s'aplicatzioni de sa teoria de is operadoris a sa mec\u00e0nica cu\u00e0ntica in su svilupu de s'an\u00e0lisi funtzionali, e una figura crai in su svilupu de sa teoria de is giogus e de is cuntzetus de automas cellularis, su costruidori universali e s'elaboradori digitali.\nVon Neumann at publicau prus de 150 art\u00ecculus in sa vida sua: unus 60 de matem\u00e0tica pura, 60 de matem\u00e0tica aplicada, 20 de f\u00ecsica, e su restu asuba a argumentus matem\u00e0ticus spetzialis o no matem\u00e0ticus. S'\u00f9rtimu traballu suu, unu manuscritu incumpriu scritu mentris fiat in su spidali, dd'ant publicau apustis in forma de l\u00ecburu, The Computer and the Brain.\nS'an\u00e0lisi sua de sa strutura de s'autoreplicazioni est arribada innantis de sa scoberta de sa strutura de s'ADN. In una lista de fatus asuba a sa vida sua chi at presentau in s'Acad\u00e8mia Natzionale de is Si\u00e8ntzias, at scritu: \"S'ala de su traballu miu chi cuns\u00ecderu prus essentziali est cudda apitzus de sa mec\u00e0nica cu\u00e0ntica, chi s'est svilupada in Gottinga in su 1926, e apustis in Berlinu in su 1927-1929. In prus, su traballu miu apitzus de formas v\u00e0rias de teoria de is operadoris, Berlinu 1930 e Princeton 1935-1939; apitzus de su teorema erg\u00f2dicu, Princeton, 1931-1932.\"\nIn s'interis de sa segunda gherra mundiali, von Neumann at traballau in su Progetu Manhattan cun su f\u00ecsicu te\u00f2ricu Edward Teller, su matem\u00e0ticu Stanislaw Ulam e \u00e0terus, arresolvendi problemas crai de sa f\u00ecsica nucleari chi pertocant is reatzionis termonuclearis e sa bomba a idr\u00f2genu. At svilupau is m\u00f2llius matem\u00e0ticus a sa basi de s\"'ullera esplosiva\" impreada in s'arma nucleari de tipu a implosioni e at imbentau su fueddu \"chilotonu\" comenti medida de sa fortza esplosiva ingendrada. Apustis de sa gherra, at fatu parti de su Comitau Consultivu Generali de sa Cummissioni po s'Energia At\u00f2mica de is Stadus Aunius e est st\u00e8tiu consulenti po organizatzionis comenti s'United States Air Force, su Ballistic Research Laboratory de s'es\u00e8rtzitu, s'Armed Forces Special Weapons Project e su Lawrence Livermore National Laboratory. Comenti emigrau ungheresu, apensamentau chi is sovi\u00e8ticus podessint lompi a sa superioridadi nucleari, at progetau e prom\u00f2viu sa pol\u00ectica de sa destruidura m\u00f9tua assegurada po limitai sa cursa a is armamentus."}
{"id": "21725", "revid": "2404", "url": "https://sc.wikipedia.org/wiki?curid=21725", "title": "Regnu Unidu de Bretagna Manna e Irlanda", "text": "Su Regnu Unidu de Bretagna Manna e Irlanda (in inglesu: \"United Kingdom of Great Britain and Ireland\") fiat istadu formadu dae s'unione de su Regnu de Bretagna Manna (giai un'unione de is regnos de Isc\u00f2tzia e Inghilterra in su 1707) e su Regnu de Irlanda in su 1800. S'unione fiat afiantzada dae sa del\u00ecbera de su Parlamentu Irlandesu in Dublinu, in su mese de austu de su 1800, votende in favore de s'unione cun s'aprovatzione de s'Atu de Unione de su 1800.\nSuta is tr\u00e8menes de s'unione, s'Irlanda diat \u00e8ssere rapresentada dae prus de 100 membros de su parlamentu in su parlamentu unidu, su cale si diat reunire in su Palatzu de Westminster. Una parte de su tratadu pertocaiat s'emantzipatzione cat\u00f2lica. Sende gasi, custa cunditzione fiat istada blocada dae su re Giorghi III, chie sustentu chi s'emantzipatzione de is cat\u00f2licos diat tra\u00ecghere su giuramentu suo de incoronatzione.\nIng\u00e8nneros v\u00e0rios de cabos irlandesos aiant prom\u00f2vidu campagnas pro sa formatzione de unu guvernu locale in Irlanda. Daniel O'Connell fiat renn\u00e8ssidu a fortzare a su guvernu brit\u00e0nnicu a afiantzare a sa afines s'emantzipatzione cat\u00f2lica in su 1829. Nointames, sa campagna pro rebusare s'atu de unione fiat istada unu fallimentu. Cabos a pustis de isse, comente Charles Stewart Parnell, aiant realizadu campagnas pro sa criatzione de unu guvernu pr\u00f2piu in Irlanda suta su n\u00f9mene de Home Rule (\"Guvernu in Domu\"), su cale diat sighire a abarrare membru de su Regnu Unidu.\nIn su 1919, membros de su parlamentu irlandesu eletos dae Westminster aiant formadu unu parlamentu indipendente irlandesu illegale mentovadu D\u00e1il \u00c9ireann, cun su p\u00f2dere esecutivu cuntzentradu in su Presidente de D\u00e1il \u00c9ireann, \u00c9amon de Valera. Una Gherra anglo-irlandesa aiat tentu logu intre su 1919 e su 1921. A sa fine in su mese de nadale de su 1922, bintis\u00e8s de is conteas irlandesas aiant renuntziadu a su Regnu Unidu de Bretagna Manna e Irlanda e aiant formadu un'Istadu L\u00ecberu de Irlanda. Ses conteas, connotas comente Irlanda de su Norte, fiant abarradas suta su guvernu de su Regnu Unidu, su cale fiat istadu torradu a batijare comente Regnu Unidu de Bretagna Manna e Irlanda de su Norte in su 1927. Su re aiat acabadu de \u00e8ssere monarca in is dominions (cadaunu de is cales fiat bidu comente a inferiore in su Regnu Unidu) pro si f\u00e0ghere monarca de cada dominion in forma individuale, mudende\u00b7si duncas in Re de Austr\u00e0lia, Re de C\u00e0nada, Re de Noa Zelanda, etz."}
{"id": "21726", "revid": "2404", "url": "https://sc.wikipedia.org/wiki?curid=21726", "title": "Limba giudeu-ispagnola", "text": "Su giudeu-ispagnolu (\u05d2'\u05d5\u05d3\u05d9\u05d0\u05d5-\u05d0\u05d9\u05e1\u05e4\u05d0\u05e0\u05d9\u05d5\u05dc; trasliteradu: djudeo-espanyol), tambene ladino, djudezmo [pronuntziadu /d\u0361\u0292u\u02c8dezmo/] o ispagnolu sefaradita, est una limba faeddada dae is comunidades giudeas de iscratza de ebreos denominados sefarditas, chi aiant b\u00ecvidu in sa pen\u00ecsula ib\u00e8rica fintzas a su 1492, cando fiant bogados dae Ispagna pro ch\u00e8rrere de is Gurreis Cat\u00f2licos. Su giudeu-ispagnolu, mancari derivet dae su castillianu medievale, presentat fintzas in proportziones diferentes rastos de \u00e0teras limbas peninsulares e mediterr\u00e0neas. Essende una limba giudea, cuntenet carchi contributu de s'ebr\u00e0icu, cun carchi influ\u00e8ntzia de su turcu e pro fintzas de su gregu, mescamente, dipendende dae sos ambientes in ue s'est isvilupadu. In prus, su giudeu-ispagnolu cuntempor\u00e0neu tenet una cantidade not\u00e0bile de voc\u00e0bulos frantzesos, pro influ\u00e8ntzia de s'Alli\u00e0ntzia Israelita Universale in tzitades comente Thessaloniki, Istanb\u00f9l e \u0130zmir.\nSende chi no est istada mai armonizada dae una programatzione lingu\u00ecstica, est ogetu de cuntierras giai fintzas sa denominatzione sua pr\u00f2pia. Su n\u00f9mene \"ladino\" (dae \u00ablatinu\u00bb) naschet de su cost\u00f9mene de is rabbinos de bortare sas iscrituras dae s'originale ebr\u00e0icu a su castillianu faeddadu dae sa comunidade de is sefarditas, \"fazer en latino.\" Custa espressione fiat a pustis usada pro si ref\u00e8rrere a totu su chi fiat iscritu in custa limba. Sende gasi, is sefarditas si referiant a issa in generale comente \"espanyol\" o \"djudezmo\". Su tr\u00e8mene giudeu-ispagnolu naschet de su bis\u00f2ngiu de ddu diferentziare de s'ispagnolu modernu. In su casu de sa bariedade haketia, faeddada mescamente in su Marrocu, s'osservat un'influ\u00e8ntzia forte meda de s'\u00e0rabu."}
{"id": "21728", "revid": "7227", "url": "https://sc.wikipedia.org/wiki?curid=21728", "title": "Cultura Otieri", "text": ""}
{"id": "21729", "revid": "7227", "url": "https://sc.wikipedia.org/wiki?curid=21729", "title": "Cultura de Santu Micheli", "text": ""}
{"id": "21731", "revid": "2404", "url": "https://sc.wikipedia.org/wiki?curid=21731", "title": "Limba aromuna", "text": "S'arumenu est una limba neolatina de su grupu de is limbas balcorumenas faeddadu in su sud-estu de Europa dae unas 250 000 persones de su p\u00f2pulu arumenu. \nCumpartzit simigi\u00e0ntzias cun su rumenu, ma iantimes de custu chi aiat tentu influ\u00e8ntzias de is limbas islavas, s'arumenu at tentu influ\u00e8ntzia de su gregu. Unos cantos fil\u00f2logos no ddu cuns\u00ecderat una limba seberada, \u00e0teros petzi unu dialetu antigu de su rumenu. Una de is carater\u00ecsticas fon\u00e8ticas piessignas suas est sa p\u00e8rdida de sa f- initziale latina (a su matessi de s'ispagnolu): ferrum \u2192 her, \"ferru\", mancari custa matessi carater\u00ecstica dda cumpartzet fintzas cun su meglenorumenu.\nCusta limba in die de oe si faeddat in comunidades isparghinadas intre is istados a sighire: Gr\u00e8tzia, Bulgaria, Romania, Matzed\u00f2nia de su Norte, Albania, S\u00e8rbia e, pro more de is flussos de migratzione in is Istados Unidos, in Frantza, in Austr\u00e0lia e in Germ\u00e0nia. Tale isparghinadura s'ispricat ca durante is s\u00e8culos sa majoria de sos arumenos (numenados in tempos colados dae sos islavos \"kutzovalacos\") fiat istadu fortzadu a unu istile de vida transumante in caravanas, sighende tzirc\u00f9itos in su sud de sa pen\u00ecsula balc\u00e0nica.\nSa limba s'assim\u00ecgiat a su rumenu, sa difer\u00e8ntzia prus manna s'agatat in su vocabul\u00e0riu. B'at meda prus pagas par\u00e0ulas de or\u00ecgine islava in s'arumenu e nd'at de prus de or\u00ecgine grega, riflessu de su cuntatu istrintu de is arumenos cun is gregos durante s'ist\u00f2ria issoro.\nSi cunsiderat chi intre s'annu 800 e su 1200 su latinu vulgare faeddadu in is prov\u00ecntzias balc\u00e0nicas de s'Imp\u00e8riu Romanu si fiat divididu in bator limbas: dacorumenu, s'arumenu, meglenorumenu e istrorumenu.\nUna possibilidade pro s'or\u00ecgine de s'arrumano est chi, a sa pr\u00f2pia manera comente su rumenu istandard benit segundu is teorias dae su latinu allegadu dae is getos, dae is d\u00e0tzios e dae is colonos romanos de s'atuale Romania, s'arumanu derivat de su latinu faeddadu dae is tr\u00e0tzios e ill\u00ecrios chi biviant in su sud de is Balcanos (norte de s'Epiru, Matzed\u00f2nia e Tr\u00e0tzia).\nIs influ\u00e8ntzias gregas sunt prus fortes chi in cale si siat \u00e0tera limba romanza orientale, susetotus proite s'arumenu usat par\u00e0ulas gregas pro formare neologismos, mentras chi su rumenu ddas bogat pro sa majoria dae su frantzesu.\nCun s'arribu de is otomanos in is Balcanos, s'arumunu at retzidu puru carchi par\u00e0ula turca. Sa cumponidura lessicale galu si mantenet romanza in sa majoria.\nIstatus atuale.\nIn totu is paisos in ue est faeddada, is tend\u00e8ntzias de assimilatzione de sa populatzione arumena - e duncas de sa limba e cultura issoro . sunt istadas fortes meda. Sa limba arumena est torradu insegus meda, ma sighit a aguantare e sa situatzione sua est megiorende in is \u00f9rtimos binti annos.\nMatzed\u00f2nia de su Norte.\nSa Matzed\u00f2nia de su Norte est unu paisu in ue is aroumenos tenent istatutu de minoria natzionale e dae su 2001, s'arumenu est limba ufitziale in sa tzitade de Kru\u0161evo. In su 2001, su linguista americanu Victor A. Friedman aiat averguaiat ca s'arumenu fiat imparadu in Skopje, \u0160tip, Bitola, Kru\u0161evo, Kumanovo, Struga e Ohrid, e chi s'agataiant trasmissiones de r\u00e0diu e de televisione in custa limba.\nAlbania.\nIn Albania puru, is arumenos ant retzidu s'istatutu de minoria natzionale su 13 de santugaine de su 2017. Su chircadore Dorin Lozovanu, de sa Rep\u00f9blica de Mold\u00e0via, at iscritu in su 2012 chi in is localidades de Kor\u00e7\u00eb, Divjaka, Selenic\u00eb e Vlora s'agataint iscoas in ue s'insingiaiat s'arumenu comente isseberu optzionale. Annotamala in Divjaka e a Vlor\u00eb is serv\u00ectzios religiosos si faghiant susetotus in custa limba, e s'agataiat imprenta arumenu.\nRomania.\nIn Romania is arumanos non tenent istatutu giur\u00ecdicu perunu, ma s'inter\u00e8ssiu pro sa limba issoro at pigadu una losania tzerta in ie puru. In s'imparu p\u00f9blicu, is istitutos podent p\u00f2nnere intre is cursos optzionales, s'imparu de sa disciplina \u00ab Cultura e traditziones arumenas \u00bb cumprendende puru letziones de limba. S'agatant fintzas programmas aprovados dae su Minist\u00e8riu de s'imparu, chi prevident un'ora de cursu a sa chida pro custa disciplina.\nGr\u00e8tzia.\nIn Gr\u00e8tzia s'arumenu est semper istadu una limba subordinada a su gregu, giai in antis de s'intregu in s'istadu gregu de is territ\u00f2rios in ue sa limba est ispainada. DIfatis, sa limba de sa cultura de is faeddadores arumanos fiat pro traditzione su gregu. Durante sa segunda metade de s'otughentos s'istadu rumenu aiat abertu iscolas pro is arumanos - sa cale limba est meda simigiante a su rumenu. Custa initziativa fiat bida cun suspetu dae sa Gr\u00e8tzia, chi timiat pro non ddos ch\u00e8rrere assimilare a issa etotu sa Romania. Cun s'intrada de sa Romania in su r\u00f2diu sovi\u00e8ticu a pustis de sa segunda gherra mundiale is iscolas fiant serradas e pro is arumanos, perunu imparu formale de sa limba issoro fiat afiantzadu, masaprestu, fiant incoragidos informalmente a faeddare su gregu. Sa comunidade arumana matessi sighiat custa pol\u00ectica, e una parte de issos s'oponet a intrada de s'impau de sa limba in su sistema educativu, ca ddu bient comente una manera artifitziale de ddos seberare de is \u00e0teros gregos. Cun su colare de is annos, totus is intentos de sa pol\u00ectica tzentrale de prop\u00f2nnere s'imparu de sa limba in is iscolas at agatadu respostas negativas de is comunidades interessadas. Sende gasi, su tema de s'imparu de sa limba e de s'amparu de sa comunidade arumena abarrant in Gr\u00e8tzia unu tema delicadu de allegare."}
{"id": "21732", "revid": "2404", "url": "https://sc.wikipedia.org/wiki?curid=21732", "title": "Limba arumena", "text": ""}
{"id": "21734", "revid": "2404", "url": "https://sc.wikipedia.org/wiki?curid=21734", "title": "Limba s\u00e0nscrita", "text": "Su s\u00e0nscritu ( \u0938\u0902\u0938\u094d\u0915\u0943\u0924\u092e\u094d \"sa\u1e43sk\u1e5btam\") est sa limba cl\u00e0ssica de \u00ccndia,\u200b in prus de una de is limbas indoeuropeas prus antigas e documentadas a pustis de sa hitita e su gregu mitzeneu.\u200b Su s\u00e0nscritu apartenet a sa suta-fam\u00eclia indoeuropea de is limbas indo-ir\u00e0nicas e in s'ispetz\u00ecficu indo\u00e0ria.\nSa limba prus antiga de su brancu indo\u00e0riu, su s\u00e0nscritu v\u00e8dicu (o limba rituale de sa religione v\u00e8dica), est unu de is membros prus antigos de sa fam\u00eclia indoeuropea. Su testu suo prus antigu connotu est su Rigveda, cumpostu e cunsolidadu intre su 1500 e su 1000 a.C., in sa prima parte de su per\u00ecodu v\u00e8dicu.\nIn sa segunda parte de su per\u00ecodu v\u00e8dicu si fiat isvilupada una traditzione rigorosa e sofisticada de s'an\u00e0lisi lingu\u00ecstica, mescamente respetu a sa fon\u00e8tica e sa gram\u00e0tica, in unu tentativu de firmare su cambiamentu de sa limba, sende chi sa literadura v\u00e8dica si fiat faghende a bellu a bellu dif\u00ectzile de resare e cumpr\u00e8ndere. Custa traditzione fiat aiat agiuntu a su m\u00e0ssimu in s'\u00f2pera A\u1e63\u1e6d\u0101dhy\u0101y\u012b de P\u0101\u1e47ini, chi s\u00ecngiat su puntu de cumintzu de su s\u00e1ncritu cl\u00e0ssicu. Difatis, su n\u00f9mene 'sa\u1e43sk\u1e5bta' sign\u00ecficat literalmente \u2018perfetzionadu, rafinadu\u2019: sam: \u2018comente-, de su totu\u2019; k\u1e5bt\u00e1: \u2018fatu, \u00f2pera\u2019 (de sa raighina \u221ak\u1e5b-).\nSu s\u00e0nscritu est sa limba de sa filosofia e sos ist\u00f9dios sient\u00ecficos in s'\u00ccndia cl\u00e0ssica, e s'usat in die de oe comente limba lit\u00f9rgica in is ritos de s'induismu, in forma de innos e mantras. Est fintzas limba de su buddhismu e su Giainismu. Oe in die est una de is bintiduas limbas ufitziales de \u00ccndia, utilizadu cun prop\u00f2sitos particulares e in minore mesura comente limba veiculare de cultura. Sa positzione sua in sa cultura de s'\u00ccndia e de su sud-estu asi\u00e0ticu est simigiante a sa de su latinu e su gregu ellen\u00ecsticu in Europa.\nSa majoria de is testos s\u00e0nscritos cunservados fintzas a s'atualidade est istada trasm\u00ectida in manera orale (cun m\u00e8trica e ritmu mnemot\u00e8cnicos) durante s\u00e8culos v\u00e0rios, fintzas a cando fiant istados iscritos in s'\u00ccndia medievale."}
{"id": "21735", "revid": "12712", "url": "https://sc.wikipedia.org/wiki?curid=21735", "title": "Cantu in l\u00ecngua de sinnus", "text": "Su cantu in l\u00ecngua de sinnus est unu cantu innui su testu de una cantzoni s'espressat in manera art\u00ecstica cun m\u00f2vidas de su corpus, impreendi sa l\u00ecngua de sinnus.\nDe s\u00f2litu s'esecutori acump\u00e0ngiat una cantzoni esecutendi-ndi una versioni in l\u00ecngua de sinnus. Mentris cun su cantu sonoru s'impreant notas e tonos po s'espressai, custu tipu si basat asuba de manus, corpus e espressadas de sa faci de s'esecutori.\nCorus intreus ant incumentzau a cantai in l\u00ecngua de sinnus, essendi popularis me is \u00f9rtimus annus gr\u00e0tzias a s'atzessibilidadi donada a is cantzonis a sa comunidadi surda e a sa curiosidadi po custa espressada art\u00ecstica. Cun s'imbentu de cust'arratza de cantu, unas cantu cumpetitzionis musicalis si funt adatadas po permiti s'esibitzioni de cantzonis in l\u00ecngua de sinnus; intra is prus eventus famaus ddoi at su National Signing Choir Competition, in su Rennu Auniu e su F\u00e8stival de Sanremo in It\u00e0lia.\nSt\u00f2ria.\nMe is Stadus Aunius, faci a sa metadi de is annus '70, a\u00ecnturu de is scolas po surdus si funt formaus is primus corus po cantai in l\u00ecngua de sinnus americana, grupus chi perou funt bessius a pillu sceti binti annus apustis.\nIn sa matessi \u00e8poca, sa comunidadi surda europea at pigau ispiratzioni de su chi si faiat in s'\u00e0tera ala de s'Atl\u00e0nticu. Aici si funt formaus is primus grupus in Sv\u00ectzera e Baviera.\nIntendimentu de is cantzonis.\nIs personas surdas podint intendi sa m\u00f9sica de is cantzonis a traessu de is vibratzionis chi produsit.\nMovimentus art\u00ecsticus de su corpus com\u00f9nicant su testu de is cantzonis e is efetus canorus, chi is surdus no podint intendi, e is sentidus chi is cantadoris interpretant."}
{"id": "21736", "revid": "12712", "url": "https://sc.wikipedia.org/wiki?curid=21736", "title": "Terrenu de sa Luna", "text": "Su terrenu de sa Luna est de colori de cinisu e fatu de regolitu lunari, un'arroca pruinosa generada pruschetotu in s'impatu de meteor\u00f2idis cun sa superf\u00ectzi e de s'atzioni de su bentu solari asuba de issa.\nSa superf\u00ectzi est prena de crateris, a foras de is \"maris\", zonas mannas e pranas, arrastu de coladas de lava antigas, innui is crateris funt prus pagus. S'Unioni Astron\u00f2mica Internatzionali nd'at connotu 9 137 a incumentzai de su 1919 . \nDescritzioni.\nIs prus mannus podint passai su di\u00e0metru de 500\u00a0km. Comenti asuba de sa Luna amancat s'apr\u00e8tigu de fortzas tet\u00f2nicas, erutzionis vulc\u00e0nicas e fen\u00f2menus s\u00ecsmicus funt rarus meda, a foras de candu acuntessint po mori de s'atumbu de meteoritis.\nIn s'ecuadori sa temperadura podit lompi finas a unu m\u00e0ssimu de 127 \u00b0C e unu m\u00ecnimu de -247 \u00b0C, rilevada in unu crateri acanta de su polu Nord lunari. Comenti no ddoi at ni atmosfera ni \u00e0cua currendi in superfitzi, amancant is fen\u00f2menus currelaus de erosioni t\u00ecpicus de sa Terra, perou su bombardamentu continu de micrometeoriti e s'impatu de is meteor\u00f2idis e de is aster\u00f2idis ant lamau e lamant totora abellu abellu su terrinu lunari.\nAmancat s'\u00e0cua in stadu l\u00eccuidu; nci-nd'at forsis me is crateris circumpolaris in stadu s\u00f2lidu.\nSa primu sonda allunada est st\u00e8tia sa sovi\u00e8tica Luna 2, chi s'est sciusciada atumbendi. S'\u00f2mini est arribau cun su programa Apollo intra su 1969 e su 1972. Su primu a ddoi ponni pei, in sa missioni Apollo 11, est st\u00e8tiu s'astron\u00e0uta stadunidensu Neil Armstrong."}
{"id": "21737", "revid": "12712", "url": "https://sc.wikipedia.org/wiki?curid=21737", "title": "Cristiano De Andr\u00e9", "text": "Cristiano De Andr\u00e9 (G\u00e8nova, 29 idas 1962) est unu cantadore e sonadore italianu.\nEst f\u00ecgiu de su cantautore Fabrizio De Andr\u00e9 (1940\u20131999) e de Enrica \"Puny\" Rignon (1933\u20132004)."}
{"id": "21738", "revid": "12712", "url": "https://sc.wikipedia.org/wiki?curid=21738", "title": "Cristiano de Andr\u00e9", "text": ""}
{"id": "21740", "revid": "2404", "url": "https://sc.wikipedia.org/wiki?curid=21740", "title": "Crisi russu-ucraina (2014-sighende)", "text": "Sa crisi russu in Ucraina o gherra russu-ucraina est unu cunflitu in cursu dae su 2014 chi at tentu tapas diferentes intre is cales si distinghent s'adesione de sa Crimea a sa R\u00f9ssia e sa gherra de su Donbass, ambas comintzadas cuss'annu matessi e galu sighende.\u200b Is manifestatziones de Euromaid\u00e0n \u2014 chi ant dadu cumintzu de su cunflitu ucr\u00e0inu \u2014 fiant comintzadas in su mese de onniasantu de su 2013 in Kiev a fatu de sa suspensione de sa firma de s'Ac\u00f2rdiu de Ass\u00f2tziu intre Ucraina e s'Unione Europea. Atualmente est in cursu s'atacu militare e invasione a banda de R\u00f9ssia e de is alliados suos de su territ\u00f2riu ucrainu.\u200b\nSu 22 de fre\u00e0rgiu de su 2014, a pustis de meses v\u00e0rios de protestas e tribulias e a pustis de sa \"Gi\u00f2bia Niedda\" (20 de fre\u00e0rgiu) cando fiant mortos prus de 60 manifestadores,\u200b is oposidores aiant pigadu sos ordinagos de su paisu e aiant ocupadu irregularmente sas istitutziones printzipales cun sede in Kiev.\u200b A fatu, sa Rada Suprema aiat pigadu su controllu de su paisu in aus\u00e8ntzia de una parte bona de is membros suos e Oleksandr Tur\u010dynov aiat ass\u00f9midu su coordinamentu de su Guvernu e sa presid\u00e8ntzia de su Parlamentu, cosa chia aiat portadu a sa ruta su guvernu de Viktor Janukovy\u010d. Sa Rada Suprema aiat destituidu de su c\u00e0rrigu a Janukovy\u010d e aiat pigadu su controllu de su paisu votende sa torrada a sa Costitutzione de 2004. Sa R\u00f9ssia no aiat reconnotu custu guvernu comente autoridade leg\u00ectima de Ucraina e aiat decraradu chi s'acontessimentu fiat istadu unu \u00abcorpu de istadu\u00bb.\u200b In cunsigh\u00e8ntzia, su Cungressu de is deputados e guvernadores regionales de s'Estu e Sud de Ucraina aiat fatu una giamada a sa resist\u00e8ntzia e aiant acusadu s'opositzione de non cumprire s'ac\u00f2rdiu de paghe chi fiat istadu firmadu su 21 de fre\u00e0rgiu cun su presidente destituidu.\u200b Partende dae tando, is residentes de sa metade sud-orientale de Ucraina si sunt espressados contras de su guvernu nou de Kiev.\u200b\nA s'\u00e0tera banda, in su sud, sa crisi de Crimea de 2014 fiat comintzada in su mese de fre\u00e0rgiu de cuss'annu, cando su guvernu regionale aiat tzelebradu su referendum separatista subra s'istatus pol\u00ecticu de Crimea. Fiat sighidu un'interventu militare, in ue is Fortzas Armadas dae sa R\u00f9ssia si fiant armadas in sa pen\u00ecsula de Crimea e in Sebast\u00f2poli, cun s'obietivu de afiantzare sa seguresa de sos ucrainos pro-russos chi biviant in Crimea e is bases russas aposentadas in ie, fintzas a sa nomalizatzione sa situatzione s\u00f2tziu-pol\u00ectica; contravenende a sos ammonestos de no ocupare lantzados dae sos Istados Unidos e Kiev. Aici, su 17 de maju, fiat proclamada s'indipend\u00e8ntzia de sa Rep\u00f9blica de Crimea e s'incr\u00e0s fiat aprovada s'adesione de sa Crimea a sa R\u00f9ssia. Custu cumb\u00e8nnidu fiat istadu refudadu dae sos Istados Unidos, dae s'Unione Europea e dae \u00e0teros Istados soberanos, in generale otzidentales, mentras fiat istadu apoderadu dae paisos comente Bielor\u00f9ssia, Corea de su Norte, S\u00ecria e Venezuela; s'Assemblea Generale de is Natziones Unidas, pro m\u00e8diu de sa resolutzione 68/262, aiat refudadu s'acorpamentu de sa Crimea. In is dies a pustis, is tropas militares ucrainas in Crimea si fiant acaradas cun s'es\u00e8rtzitu russu fintzas pro acabare retirende\u00b7si\u00b7nche e abandonende sa pen\u00ecsula, cun totu chi su guvernu ucrainu totora cuns\u00ecderat sa Crimea a parte de su territ\u00f2riu suo \"de iure\".\nIn s'interi, sa gherra de su Donbas fiat comintzada su 6 de abrile de su 2014. Su guvernu remplasadore de Ucraina aiat cumintzadu un'operatzione armada contra de is grupos armados russos chi fiant arribados in s'estu de Ucraina a pustis de s'annessione de sa Crimea. Is tropas russas aiant ocupadu su territ\u00f2riu de s'estu de Ucraina e is tropas ucrainas aiant aviadu un'operatzione antiterror\u00ecstica. Su n\u00f9cleu printzipale de custos grupos, in sa tzitade de Slaviansk, fiat acometadu dae s'es\u00e8rtzitu ucrainu e fiant seghidas cumbatas v\u00e0rias, chi diant lassare unos cantos mortos. Su cunflitu si fiat duncas isparghinadu a \u00e0teras tzitades, comente Kramatorsk e Mariupol. Is referendumes indipendentistas de is separatistas locales si fiant tentos su 11 de maju in zonas v\u00e0rias de is oblasts de Donetsk e Lugansk.\nSu 14 de fre\u00e0rgiu de su 2015, pagas oras in antis de su cumintzu de s'\u00e0chiu nou de Minsk II, firmadu unas dies in antis, s'\u00e0rea de Debal'ceve fiat galu padessende cumbatas importantes e sa gherra fiat acostende torra a r\u00f2dios de Mari\u00fapol.\u200b \u200b\nIn su mese de santugaine de su 2015, The Washington Post aiat reportadu ca sa R\u00f9ssia aiat afiladu unas cantas unidades de \u00e9lite dae Ucraina a S\u00ecria in suportu a su presidente sirianu Bashar al-Assad. In su nadale de su 2015, su presidente russu Vladimir Putin aiat amm\u00ectidu chi unos cantos ufitziales de s'intelligence russa fiant traballende in Ucraina, annoditzende chi comente si siat issos non fiant de p\u00f2nnere a pare cun is tropas regulares.\u200b\nIn su mese de fre\u00e0rgiu de su 2022 sa tensione at torradu a si pesare intre R\u00f9ssia e Ucraina, pro neghe de manovras militares ampras e perlongadas de is fortzas armadas russas e bielorussas a longu de una parte manna de sa l\u00e0cana ucraina e pro su refudu in sust\u00e0ntzia a banda de sa NATO de cuntz\u00e8dere is garantzias rech\u00e8rridas dae sa R\u00f9ssia subra una no-ulteriore ispainadura de s'alli\u00e0ntzia militare otzidentale cara a s'estu, cunsiderada dae is russos una minetza pro sa seguresa natzionale.\nSu 12 de fre\u00e0rgiu de su 2022 su presidente ucr\u00e0inu Volodymyr Zelens'kyj at pedidu chi siant ammostadas is proas de is pranos de invasione de sa R\u00f9ssia. Su 24 de fre\u00e0rgiu de su 2022 sa R\u00f9ssia at annuntziadu s'inghitzu de atacos militares contra de sedes militares ucrainas, retzende su disaprovu de sa comunidade internatzionale."}
{"id": "21749", "revid": "7227", "url": "https://sc.wikipedia.org/wiki?curid=21749", "title": "Sa pramma pintada", "text": "Sa pramma pintada est una t\u00e8cnica artesanale chi si basat subra s'impreu de f\u00f2gias de pramma segadas e intritzidas s'una cun s'\u00e0tera. Sas prammas intritzidas benint impreadas mescamente in Europa meridionale in s'\u00e0mbitu de su ritu de sa dom\u00ecniga de sas prammas, die in ue Ges\u00f9s, pro sa traditzione cristiana, aiat fatu s'intrada sua in Gerusalemme, acollidu dae su p\u00f2pulu cun ramos de pramma.\nCollida.\nsa mat\u00e8ria prima pro custa genia de traballadura sunt sas f\u00f2gias de pramma, largas e puntudas, chi s'isvilupant a vent\u00e0lliu partende dae su tenaghe chi las collegat a su truncu. Sa collida de custas f\u00f2gias est unu traballu chi bis\u00f2ngiat de li dare cara pro no arruinare s'\u00e0rbore; s'impreant in g\u00e8nere fundos agrestes. S'\u00e8poca prus d\u00e8chida a sa collida est sa fine de s'istiu. \nOgetos de impreu comunu in f\u00f2gias de pramma.\nIntre sos trastes e sos ogetos chi cun t\u00e8cnicas diferentes de traballu benint creados fatu-fatu partende dae sas f\u00f2gias de pramma faghet a ammentare:\nIspainadura.\nSardigna.\nSa pramma pintada est un'ogetu rituale traditzionale fatu de ramos de pramma segados e intritzidos, impreadu in sa dom\u00ecniga de sas prammas. S'arte de s'intretzu in Sardigna, n\u00e0schida dae sa traballadura de fundos ispont\u00e0neos d\u00e8chidos a custu tratamentu (sa pramma nana l'ant impreada giai dae sa preist\u00f2ria), si fiat isvilupada in or\u00ecgine pro netzessidades familiares e mescamente pro sa realizatzione de ogetos de impreu fitianu, afirmende\u00b7si a pustis fintzas in su cultu religiosu. A difer\u00e8ntzia de cuddos pro sa fam\u00eclia, sos intretzos fatos cun punnas religiosas fiant ocasione de traballu in grupu pro sos intritzidores.\nLig\u00f9ria.\nSa produtzione de manufatos de pramma intritzida est fintzas ispainada in Lig\u00f9ria. In particulare in Bordighera sunt t\u00ecpicos sos \"Palmureli\", prammas intritzidas chi benint beneitas sa die de Dom\u00ecniga de sas Prammas e chi sos artesanos locales frunint dae s\u00e8culos a su Vaticanu pro custa tzelebratzione.\nVal\u00e8ntzia.\nFintzas in Val\u00e8ntzia sos manufatos de pramma intritzida tenent una traditzione longa meda. In Elche, in su \"Museu de su Palmeral\", bi sunt setziones dedicadas a custa produtzione t\u00ecpica\nL\u00ecbia.\nIn medas paisos africanos sas f\u00f2gias de prammas las impreant pro prod\u00f9ere ogetos de impreu comunu. In particulare in L\u00ecbia unos cantos tzentros abitados si sunt in su tempus ispetzializados in sa produtzione de bursas, c\u00f2rbulas e istojas impreende custu materiale."}
