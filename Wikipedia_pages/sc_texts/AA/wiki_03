{"id": "10142", "revid": "7928", "url": "https://sc.wikipedia.org/wiki?curid=10142", "title": "Telebisura", "text": ""}
{"id": "10143", "revid": "7227", "url": "https://sc.wikipedia.org/wiki?curid=10143", "title": "Ampsicora", "text": "Ampsicora, balente sardu connotu pro si aere bortadu contra a sos romanos e pro cherrere pro tempus meda sa libertade de sa terra sua. In s'annu 237, sos sardos fuint istraccos meda de sa dominatzione romana e de su dinari pedidu dae sos legionarios. Pro l'acabbare cun custa sufferentzia, Ampsicora decidit de si ponner a cabu de una ribelli\u00f2ne. A sos primos corpos de sa ribelli\u00f2ne, Asdrubale mandat una armada navale in agiudu a sos sardos. Custa armada non at arribare mai in Sardigna ca una temporada la at a iscudere contra sas isolas Baleares. In su matessi tempus, Q. Manlius Torquatus arribat in Casteddu cun una armada de binti-duos mila fantes e milli-duchentos caddos. S'armada sarda fit gi\u00f9tta dae Ampsicora e Josto, fizu sou. Pustis chi Ampsicora fit partidu pro sa Barbagia pro arruolare una armada prus manna, Josto faghinde de conca sua decidit de attacare sos inimigos. Josto at a benner isconfittu e s'at a cuare in Cornus pro isetare a Ampsicora. Pustis carchi die sas armadas s'ant a gherrare galu una borta pro battor oras de gherra, ma sos sardos ant a benner isconfittos. Medas gherradores sardos ant a benner bochidos, Josto est unu de custos. Ampsicora fuit cun su caddu sou pro preparare un'attera gherra, ma cando at a ischire chi Josto si che est mortu at a isetare su notte pro si bochire issu puru."}
{"id": "10145", "revid": "6577", "url": "https://sc.wikipedia.org/wiki?curid=10145", "title": "Catedral de la Sant\u00edsima Concepci\u00f3n (Cile)", "text": "Catedral de la Sant\u00edsima Concepci\u00f3n est una catedrale de sa regione s'Biob\u00edo en Concepci\u00f3n de s'Cile, ade 22 m de altezza."}
{"id": "10147", "revid": "18313", "url": "https://sc.wikipedia.org/wiki?curid=10147", "title": "Johan Ernst Hanxleden", "text": "Johan Ernest Hanxleden (nodidu comente Arnos Pathiri) naschidu a Ostercappeln, Bassa Sassonia, Germania in 1681 fiat unu missinariu gesuita in India (1700). Grammaticu, filologu, poliglotta. Est istadu autore de sa Grammatica Grandonica, sa primma in sanscritu, comente fintzas autore de unu Ditzionariu Malayalam- portughesu, e sanscritu \u2013 portughesu.\n "}
{"id": "10151", "revid": "134157", "url": "https://sc.wikipedia.org/wiki?curid=10151", "title": "Culurgione", "text": "Su Culurgione est una zenia de pasta conossida in Italia como \"raviolo\"."}
{"id": "10152", "revid": "6031", "url": "https://sc.wikipedia.org/wiki?curid=10152", "title": "Philipp Kirkorov", "text": "Philipp Bedrosovich Kirkorov (in russu: \"\u0424\u0438\u043b\u0438\u043f\u043f \u0411\u0435\u0434\u0440\u043e\u0441\u043e\u0432\u0438\u0447 \u041a\u0438\u0440\u043a\u043e\u0440\u043e\u0432\"; 30 de Abrile 1967) est unu cantante russu."}
{"id": "10153", "revid": "2404", "url": "https://sc.wikipedia.org/wiki?curid=10153", "title": "Limba russa", "text": "Sa Limba russa (\"\u0440\u0443\u0441\u0441\u043a\u0438\u0439 \u044f\u0437\u044b\u043a\") est una limba slava orientale, faeddada in Russia, in Bielorussia e in Kirgh\u00eczistan."}
{"id": "10154", "revid": "5184", "url": "https://sc.wikipedia.org/wiki?curid=10154", "title": "Russu", "text": ""}
{"id": "10164", "revid": "3602", "url": "https://sc.wikipedia.org/wiki?curid=10164", "title": "Antonio Pigliaru", "text": ""}
{"id": "10170", "revid": "147333", "url": "https://sc.wikipedia.org/wiki?curid=10170", "title": "Pecados y milagros", "text": "Pecados y Milagros est su t\u00edtulu de su discu d'istudiu de undighi de sa cantante messicana Lila Downs, produchidu pro su m\u00f9sicu am\u00e8ricanu Aneiro Ta\u00f1o. Issu contenit 14 cantziones, intre issos sa \"covers\" de sa famosas cantziones messicanas. Custu discu est istadu publicadu in su 2011; su primu singulu suu est \"Palomo del comalito\"."}
{"id": "10171", "revid": "3995", "url": "https://sc.wikipedia.org/wiki?curid=10171", "title": "Pecados y Milagros", "text": ""}
{"id": "10172", "revid": "128115", "url": "https://sc.wikipedia.org/wiki?curid=10172", "title": "Palomo del comalito", "text": "Palomo del Comalito (La Molienda) est su t\u00ectulu de su primu singulu de \"Pecados y milagros\", discu de Lila Downs. Sos autores suos sunt Lila Downs e Paul Cohen, su produtore est su m\u00f9sicu Aneiro Ta\u00f1o. Est una cantzione cumbia e cun una l\u00ectera meda ritmica. Su videoclip suu est istadu filmadu in Oassaca, M\u00e8ssicu e contenit meda dantza."}
{"id": "10173", "revid": "6577", "url": "https://sc.wikipedia.org/wiki?curid=10173", "title": "Toshiro Mifune", "text": "Toshiro Mifune (\u4e09\u8239 \u654f\u90ce) (\u014cta, 1920 \u2013 1997) est istadu unu regista, isceneggiadore e produttore cinematografigu giapponesu. Su primu film (Yoidore Tenshi) chi aiat realizzadu comente e regista fit de su 1948, s'ultimu (Madadayo), in su 1995. "}
{"id": "10177", "revid": "111", "url": "https://sc.wikipedia.org/wiki?curid=10177", "title": "Divina Comedia", "text": "Sa Divina Comedia est unu poema iscrittu dae Dante Alighieri in su XIV seculu. Est una compositzione poetica in tres cantigos : S'Ifferru, Su Purgadoriu e-i su Paradisu. Onzi cantigu cuntenet 33 cantos in tertzinas. Dante immaginat unu viazu in s'ultres tumba, ghiadu in s'Ifferru dae Virgiliu, poeta latinu, in su Purgatoriu dae Beatrice e in su Paradisu dae Santu Bernardu de Chiaravalle. In custu poema si tratat de personagios printzipalmente de Firenze e tuscanos e in genere persones istoricas o de sa cronaca de su tempus. Ma s'obera est puru unu trattadu de politiga, de filosofia, de teologia, de astronomia, de literadura. Sa limba est su fiorentinu, chi poi de su XVI seculu diventat s'italianu."}
{"id": "10178", "revid": "7227", "url": "https://sc.wikipedia.org/wiki?curid=10178", "title": "Nichelino", "text": "Nichelino (\"\u00cbl Niclin\" in piemontesu) est una tzitade italiana, cun 48.821 bividoris in sa Prov\u00ecntzia de Torinu e de sa Regione Piemonte."}
{"id": "10179", "revid": "6031", "url": "https://sc.wikipedia.org/wiki?curid=10179", "title": "Corinthians", "text": "Corinthians (rus. \"Sport Club Corinthians Paulista\") esti sa socedari calcistica de sa Sao Paulo in Brasile. \u00c8 nascia in su 1910. Como 2012 istada in \"Campeonato Brasileiro\" e hat bintu chimbe scudetos (su primmu in s'annu 1990) e tres Coppa Brasile."}
{"id": "10183", "revid": "1375", "url": "https://sc.wikipedia.org/wiki?curid=10183", "title": "Faeddu saligheresu", "text": ""}
{"id": "10190", "revid": "19365", "url": "https://sc.wikipedia.org/wiki?curid=10190", "title": "Kater\u00ec Tekakwitha", "text": "Kater\u00ec Tekakwitha. Naschida in una trib\u00f9 Irochesa de sos pedderuia, in su Canada da oe. Rezidi su battijimu su 1676 a 20 annos in sa Missione tenta dae sos Gesuitas. Cristiana amantiosa de sa perghiera e de servire sos poberos e malaidos. Moridi a 24 annos su 17 de abrile 1680. Sa prima indiana proclamada santa dae sa creja cattolica"}
{"id": "10191", "revid": "2404", "url": "https://sc.wikipedia.org/wiki?curid=10191", "title": "Reducciones de su Paraguay", "text": "Sas reducciones, fiant villaggios fundados dae sos Gesuitas tra su 1609 e su 1642 po bi recuire sos nativos Guaran\u00ec chi abitaiana in sa regione de su Riu de la Plata e su Paraguay e chi no aiana logu in cue assentare. In custos villaggios si devent difendere dae bandas de armados ( portughesos chi beniant dae su Brasile) po impresonare sos indios e faghindelos ischiavos.\nSas reducciones ant dadu fruttos bonos meda in campu de s'educatzione, sa cultura (salvende sa limba), sa produtzione agricola e produtzione industriale: trastes de ferru e attalzu, de linna, produtzione de cotone; tipografias po istampare liberos in limba guaran\u00ec; produtzione de istrumentos musicales e puru armas po si difendere.\nIspantosos sos fraigos: domos, iscolas, officinas, magasinos, crejas. Sa fine de sas reducciones, cherfida dae sos governos illuministas europeos, su 1767, appoi de 150 annos de esistentzia e sendebi in su momentu piu de 150 miza indianos recuidos in sas reducciones. Unu ispantu su film Mission (1986) subra s'impresa epica de sas reducciones: regia de Roland Joff\u00e8, musica istraordinaria de Ennio Morricone."}
{"id": "10198", "revid": "7227", "url": "https://sc.wikipedia.org/wiki?curid=10198", "title": "Giuliu Angioni", "text": "Giuliu Angioni (Guasila, Casteddu, 28 de ladamini de su 1939 - Casteddu, 12 de gennargiu de su 2017), est istau unu scrittori e antrop\u00f2logu sardu.\nBiografia.\nDotzenti de Antropologia culturali in sa Universidadi de Casteddu, at istudiau pruschetotu sa laurera e sa pastoritzia sarda, publichendu: \"Rapporti di produzione e cultura subalterna\", 1974; \"Sa laurera. Il lavoro contadino in Sardegna,\" 1976; \"I pascoli erranti: antropologia del pastore in Sardegna, 1989\"; \"Il sapere della mano: saggi di antropologia del lavoro\" 1986.\nGiuliu Angioni est istau puru scritori in italianu e in sardu, de is prus importantis de sa Nouvelle vague literaria sarda. At incumentzau in su 1978 cun is contus de \"A fogu aintru\" e at sighiu a iscriri contus e romanzus fintzas a oi.\nOperas suas originalis o tradusias s'agatant, in prus de s'italianu e sardu, fintzas in inglesu, frantzesu, spagnolu e tedescu."}
{"id": "10202", "revid": "2404", "url": "https://sc.wikipedia.org/wiki?curid=10202", "title": "Policarpu de Smirne", "text": "Santu Policarpu de Smirne fiat naschidu a Smirne s'annu 69 d.C. Cristianu,ancora giovanu est fattu piscamu de Smirne.Est istadu a Rome po discutere cun paba Anacleto de sa data de sa Pasca. At iscrittu una Littera ai Filippesi. Morit martire a Smirne su 155."}
{"id": "10211", "revid": "772", "url": "https://sc.wikipedia.org/wiki?curid=10211", "title": "Adela Noriega", "text": "Adela Amalia Noriega M\u00e9ndez (Tzitade de su M\u00e8ssico, M\u00e8ssicu, 24 de santuaine 1969), prus conotta comente Adela Noriega, est una attora messicana."}
{"id": "10212", "revid": "2404", "url": "https://sc.wikipedia.org/wiki?curid=10212", "title": "Will Smith", "text": "Willard Christopher Smith, Jr. (Filadelfia, Pennsylvania, 25 cabudanne 1968), prus conottu comente Will Smith, est unu cantante e attore americanu."}
{"id": "10215", "revid": "14497", "url": "https://sc.wikipedia.org/wiki?curid=10215", "title": "Tintoretto", "text": "Tintoretto, Jacopo Robusti, nadu T. (Venezia 1519- 1594). Giovanu cando in Venezia dominaida s'arte de Tiziano. Fortzis est istadu po tempus pagu in sa buttega de Tziano. De familia umile, fizu de unu tintore, guasi autodidatta.Una de sa oberas primas suas chi l'hat fattu connoschere est istada sa tela: San Marco libera lo schiavo dalla tortura.\nPintore de suggettos religiosos, e istorias dae sa Bibbia:\nViaggio di Sant'Orsola con le undicimila Vergini (1554-1555), Chiesa di San Lazzaro dei Mendicanti, Venezia.\nAssunta (1562) Bamberga.\nUltima Cena (1574-1555), Chiesa di San Rocco Maggiore, Venezia\nAdorazione dei pastori (1578-1581), Scuola Grande di San Rocco, Venezia\nAnnunciazione, (1582) Scuola di San Rocco, Venezia.\nAutore de ritrattos: Ritratto di nobildonna !1550...), Vienna\nRitratto della Famiglia Saranza (1550), Castello Sforzesco, Milano.\nRitratto di gentiluomo (1556), Prado), Madrid.\nRitratto di Sebastiano Venier con paggio (1577-1578) Palazzo Mocenigo, Venezia\nAutoritratto (1588-1589), Museo del Louvre, Parigi"}
{"id": "10216", "revid": "14497", "url": "https://sc.wikipedia.org/wiki?curid=10216", "title": "Bruce Marshall", "text": "Bruce Marshall (Edimburgu,\u00a024 de l\u00e0mpadas\u00a01899\u00a0\u2013\u00a0Biot,\u00a018 l\u00e0mpadas\u00a01987) iscrittore iscotzesu, cattolicu. \nAda iscrittu: Il miracolo di padre Malachia (1941), Il mondo la carne e padre Smith (1944). Sunu liberos pienos de umorismu."}
{"id": "10217", "revid": "14497", "url": "https://sc.wikipedia.org/wiki?curid=10217", "title": "Camaldoli", "text": "Camaldoli est su nomene de una localidade chi est una frazione de su comune de Poppi in provintzia de Arezzo, inue est situadu su famosu monasteru subra s'Appinu toscanu fundadu in s'annu 1012 dae Santu Romualdu unu ermida e pellegrinu originariu de Ravenna. Su nomene benit fortzis dae \u201ccampu de Maldolo\u201d, su proprietariu de su terrinu o campu. Ancora centru de dialogu e cunfrontu tra diversa fides religiosas de su mundu de oe. \nDae custa localidade enit su nomene de sos padres connottos comente camaldolesos."}
{"id": "10218", "revid": "2404", "url": "https://sc.wikipedia.org/wiki?curid=10218", "title": "Chris Pine", "text": "Christopher Whitelaw Pine (Los Angeles, California, 26 Austu 1980), prus conotta comente Chris Pine, est unu cantante e attore americanu."}
{"id": "10219", "revid": "155798", "url": "https://sc.wikipedia.org/wiki?curid=10219", "title": "Jeremy Renner", "text": "Jeremy Lee Renner (Modesto, California, 7 Ghenn\u00e0rgiu 1971), prus conotta comente Jeremy Renner, est unu cantante e attore americanu."}
{"id": "10220", "revid": "7683", "url": "https://sc.wikipedia.org/wiki?curid=10220", "title": "Josh Duhamel", "text": "Joshua David Duhamel (Minot, North Dakota, 14 Santandria 1972), prus conotta comente Josh Duhamel, est unu cantante e attore americanu."}
{"id": "10221", "revid": "6577", "url": "https://sc.wikipedia.org/wiki?curid=10221", "title": "Taylor Lautner", "text": "Taylor Daniel Lautner (Grand Rapids, Michigan, 11 febbraio 1992), prus conotta comente Taylor Lautner, est unu cantante e attore americanu."}
{"id": "10222", "revid": "18381", "url": "https://sc.wikipedia.org/wiki?curid=10222", "title": "Ana Gabriel", "text": "Ana Gabriel est su nomene de arte de Mar\u00eda Guadalupe Ara\u00fajo Yong, sa cantante messicana chi at bendidu pius discos de sempre. Binchidora de medas Latin Grammy Awards."}
{"id": "10224", "revid": "1375", "url": "https://sc.wikipedia.org/wiki?curid=10224", "title": "Faeddu s'aligaresu", "text": ""}
{"id": "10226", "revid": "772", "url": "https://sc.wikipedia.org/wiki?curid=10226", "title": "Faeddu saligaresu", "text": ""}
{"id": "10233", "revid": "20056", "url": "https://sc.wikipedia.org/wiki?curid=10233", "title": "Ireneo", "text": "Ireneo, de origine orientale, fortzis naschidu a Smirne in sa Turchia de oe ( su 130 ca). L'agattamos a Lione in Gallia, inue diventat satzerdote e piscamu de custa tzittade. At iscrittu : Adversus haereses ( contra a sos ereticos gnosticos). Mortu martire au 222 ca. Sa festa su 28 de lampadas."}
{"id": "10237", "revid": "13697", "url": "https://sc.wikipedia.org/wiki?curid=10237", "title": "Aventino", "text": "S'Aventino est unu de sos 7 montijos de Roma, su pius a sud (sos ateros sunu: Campidoglio, Celio, Esquilino, Palatino, Quirinale e Viminale). Si contada chi subra s'Aventino b'est istada una secessione, unu retirada de sa plebe, su populu minudu, po protestare contra a sos patritzios, dinarosos e potentes. Sa protesta sessada po su mediu de Menenio Agrippa, chi ada cunvintu sos plebeos a fagher rientru in tzittade e torrare a su tribagliu, raccontende s'apologo de s'istogomo e de sos membros de su corpu. Ancora oe in tzeltas situaziones, in casu de secessione de unu gruppu si torrada a fagher riferimentu a cuddu fattu lontanu de seculos.\nPeri sos seculos in custa zona de Roma sunu istadas fraigadas crjas meda: Santa Prisca, Sant'Alessio, Santa Sabina, San Saba."}
{"id": "10238", "revid": "7227", "url": "https://sc.wikipedia.org/wiki?curid=10238", "title": "Betlemme", "text": "Betlemme est una tzitadina a 9 km a sud de Gerusalemme, in territ\u00f2riu palestinesu. Est n\u00f2dida comente su logu in ue est n\u00e0schidu Ges\u00f9 Cristu. \nIn Betlemme b'at sa bas\u00eclica de sa Natividade. Sa basilica est partzida in tres propriedades: latinos (frantziscanos), gregos ortodossos e armenos. Una prima cr\u00e8sia fut ch\u00e8rfida dae Elene, sa mama de Costantinu imperadore in su 325 p.C., e a poi trasformada dae Giustinianu su 531 p.C.. Est abarrada rispetada in sos s\u00e8culos dae sos Persianos e dae sos \u00c0rabos ca fiat dedicada a Maria, \u201cmama de su profeta Ges\u00f9 Cristu\u201d. Oe si intrat in sa bas\u00eclica dae una ghenna bassa meda, e pro intrare unu si depet ingrusciare. Sa bas\u00eclica est longa 54 m. e larga 26. Colunnas la partzint in chimbe navadas. Dae su presbit\u00e8riu si podet intrare in sa gruta de sa Natividade. In su pamentu, in subra de un'isteddu de prata, si leghet :\u201d Inoghe Ges\u00f9 Cristu est n\u00e0schidu dae Maria V\u00ecrgine\u201d.\nS'UNESCO at proclamadu sa Bas\u00eclica de sa Natividade patrim\u00f2niu de s'umanidade in su l\u00e0mpadas de su 2012."}
{"id": "10240", "revid": "2404", "url": "https://sc.wikipedia.org/wiki?curid=10240", "title": "Masada", "text": "Masada (\"fortilesa\" in ebraicu) est unu ispuntone de rocca subra su mare Mortu, In Israele. Est unu logu de 8 ettaros de area. Su re Erode subra custa rocca aiat fraigadu una domo, unu rifugiu in casu de perigulu. E a poi aiat fortificadu su logu, cun muros de 1 km e mesu, altos 5 metros, e cun turres, cisternas po s'abba e magasinos. Su 70 p.C. Sos Romanos attaccana sa Palestina, e a Masada si ch' inserrana 960 persones, sos Zelotas, omines feminas e pitzinnos. Resistint po 3 annos a un assediu.\nA poi sos Romanos faghent unu \u201cterrapieno\u201d chi dae unu montiju affacca permittit de intrare in sa fortezza. Cando intrana agattant sos occupantes tottu mortos, si funt bocchidos po no ruere in manu de sos inimigos. De custu fattu at iscrittu s'istoricu Giuseppe Flavio in \"Guerra Giudaica\"."}
{"id": "10242", "revid": "6577", "url": "https://sc.wikipedia.org/wiki?curid=10242", "title": "Andrew Garfield", "text": "Andrew Russell Garfield (Los Angeles, California, 20 Austu 1983), prus conotta comente Andrew Garfield, est unu cantante e attore americanu."}
{"id": "10243", "revid": "7227", "url": "https://sc.wikipedia.org/wiki?curid=10243", "title": "Giuanni Lilliu", "text": "Giuanni Lilliu (Bar\u00f9mini, 13 de martzu de su 1914 \u2013 Casteddu, 19 de fre\u00e0rgiu de su 2012) est istadu un'arche\u00f2logu, publitzista, paleont\u00f2logu e pol\u00ecticu sardu, reconnotu in g\u00e8nere che a su connoschidore prus mannu de sa tziviltade nuraghesa chi bi siat istadu.\nArche\u00f2logu de fama internatzionale, est connotu mescamente pro \u00e0ere batidu a sa lughe sa r\u00e8gia nur\u00e0gica de Su Nuraxi in sa bidda nadale sua, decrarada in su 1997 patrim\u00f2niu de s'umanidade dae s'UNESCO.\nBiografia.\nLaureadu in L\u00ecteras cl\u00e0ssicas, est istadu dischente de Ugo Rellini in s'\"Iscola Natzionale de Archeologia\" de Roma, in ue at otentu s'ispetzializatzione.\nDae su 1943 a su 1945 at operadu in sa \"Soprintend\u00e8ntzia a sas Antighidades de sa Sardigna\".\nIn su 1972 at fundadu e a pustis dir\u00ecgidu pro bint'annos s'\"Iscola de ispetzializatzione in Ist\u00f9dios Sardos\" de s'Universidade de Casteddu, cun su ruolu de Professore ordin\u00e0riu de Paletnologia cun s'insegnamentu de Antighidades sardas. Benit cunsideradu, in paris cun Ernesto de Martino e Alberto Mario Cirese, unu de sos fundadores de s'Iscola antropol\u00f2gica de Casteddu, siat in cantu ordin\u00e0riu de Paletnologia, siat che a fundadore e, a pustis, Presidente de s'Istitutu superiore regionale etnogr\u00e0ficu (ISRE) de N\u00f9goro pro medas annos, siat mescamente pro sos interesses transdisciplinares mannos suos in s'ist\u00f9diu de sa preist\u00f2ria. Est istadu pro medas annos Pr\u00e8side de sa Facultade de L\u00ecteras e Filosofia. At dir\u00ecgidu sa rivista \"\"Studi Sardi\" e su \"Nuovo Bollettino Archeologico Sardo\"\".\nAt fatu fintzas fainas pol\u00ecticas a livellu locale, essende istadu cussigeri regionale dae su 1969 a su 1974 e cussigeri cumonale in Casteddu dae su 1975 a su 1980 semper in sas filas de sa Democratzia Cristiana..\nEst istadu membru de medas istitutos sient\u00ecficos italianos e de \u00e0teros istados e dae su 1990 Acad\u00e8micu de s'Acad\u00e8mia de sos Lintzeos. In su 2007 at retzidu dae sa Regione Aut\u00f2noma de sa Sardigna sa glorificatzione \"Sardus Pater\" istituida pr\u00f2piu in cudd'annu che a reconnoschimentu de assignare a tzitadinos sardos e istr\u00e0ngios chi si siant distintos pro m\u00e8ritos de annotu de balore culturale, sotziale o morale e apant dadu lustru a sa Sardigna.\nIn paris a su traballu acad\u00e8micu suo ligadu a s'archeologia est istadu fintzas un'ativista pro sa limba sarda, impreende\u00b7la in medas iscritos e art\u00ecculos suos (pro giornales e rivistas che a Nazione Sarda, Sardigna Antiga, S'Ischiglia, L'Unione Sarda e medas \u00e0teros) e chirchende de la batire in sas istitutziones e in s'Universidade. Medas de sos art\u00ecculos suos in sardu los ant torrados a publicare in su 2004, in su libru \"Sentidu de Libbertade\", in ocasione de sos noranta annos suos. Semper cun custa punna su cuss\u00ecgiu de sa Facultade de L\u00ecteras e Filosofia, cando issu fiat Pr\u00e8side, at deliberadu, in su 19 de fre\u00e0rgiu de su 1971, de prop\u00f2nnere su reconnoschimentu de su p\u00f2pulu sardu comente minoria \u00e8tnicu-lingu\u00ecstica. Custa proposta l'ant imbiada a totu sos comunes de sa Sardigna, e unos cantos de cussos (a es. Bar\u00f9mini, Bonorva, Monte) aiant torradu risposta in sardu.\nEst istadu fintzas su promotore de s'istitutzione de s'ISRE - Istitutu Superiore Regionale Etnogr\u00e0ficu, fundadu in su 1972, in ue est istadu presidente dae su 1985 a su 1995.\nEst mortu in Casteddu su 19 de fre\u00e0rgiu de su 2012 a s'edade de 97 annos. In su 2013 su Comune de Bar\u00f9mini, in paris cun sa Fundatzione Barumini Sistema Cultura, l'at dedicadu una mustra in su tzentru intituladu a issu, semper in Bar\u00f9mini, e in su 2014 sas sovrintend\u00e8ntzias sardas nd'ant fatu un'\u00e0tera in Casteddu, in su tzentru \"San Pancrazio\". In su 2018 su Coordinamentu Sardu Ufitziale nd'at fatu un'ammentu in L\u00e0coni, bidda chi l'aiat dadu sa tzitadin\u00e0ntzia onor\u00e0ria.\n\u00d2peras.\nSa bibliografia de sas \u00f2peras de Lilliu est manna meda, cun deghinas de annos de traballu. Custa est una lista partziale de sas \u00f2peras prus connotas:"}
{"id": "10244", "revid": "2404", "url": "https://sc.wikipedia.org/wiki?curid=10244", "title": "Meghiddo", "text": "Meghiddo (in\u00a0ebreu\u00a0\u05de\u05d2\u05d9\u05d3\u05d5,\u00a0\"Megido\"\u00a0[m\u0259\u0261i\u02c8d\u0254]\u00a0o \u05ea\u05dc \u05de\u05d2\u05d9\u05d3\u05d5,\u00a0\"Tel Megido\"; in\u00a0\u00e0rabu\u00a0\u0627\u0644\u0645\u062c\u06cc\u062f\u0648,\u00a0\"Tall al-Mutasallim\"; in\u00a0grecu\u00a0\u039c\u03b5\u03b3\u03b9\u03b4\u03b4\u03ce/\u039c\u03b1\u03b3\u03b5\u03b4\u03b4\u03ce\u03bd,\u00a0\"Megidd\u1e53\"/\"Magedd\u1e53n\"\u00a0in sa\u00a0B\u00ecbbia de sos Settanta; in\u00a0latinu\u00a0\"Mageddo\"; in\u00a0ac\u00e0dicu\u00a0\"Magid\u016b\",\u00a0\"Magad\u016b\";\u00a0\"Magidda\"\u00a0e\u00a0\"Makida\"\u00a0in sas tauleddas de Amarna; in egitzianu\u00a0\"Meketi\",\u00a0\"Makitu\"\u00a0e\u00a0\"Makedo\") est unu montiju e fortilesa in positzione dominante subra sa pianura de Esdrelon in Galilea (Israele). \nPosta in unu logu istrategicu subra sa Via de su Mare chi uniada s'Egittu cun sa Siria e Babilonia. Occupada dae tempos antigos meda, est istada fortificada dae Salomone, Achab, e Geroboamo. Leada, dirrutta e torra fraigada paritzas boltas. Ancora oe si podent bidere una gianna \u201ca tenalla, un altare cananeu, unu silos mannu, largu 12m. e profundu 6-7. Istraordinariu unu puttu, profundu pius de 30 m. Unu tunnel longu 62 m, iscavadu in sa rocca giughiada a una sorgente sutta terra (XII sec. A.C.)."}
{"id": "10246", "revid": "2404", "url": "https://sc.wikipedia.org/wiki?curid=10246", "title": "Qumran", "text": "Qumram. Logu chi s'agattat in su desertu affacca a su Mar Morto in Palestina, inue in s'antighidade b'est istadu unu monasteru de Essenos, unu gruppu de sa sostziedade ebraica prima de Ges\u00f9 Cristu. In custu lugu bi sunt paritzas gruttas e unu pastore una olta fut chirchende una arveghe chi si fut isperdida. Intrende in una grutta iscobrit \u201canfore\u201d,broccas de lozana cun rotolos meda iscrittos in ebraicu. Una iscoberta importante de testos de sa Bibbia e de sos profetas de Israele( beranu 1947)."}
{"id": "10247", "revid": "2404", "url": "https://sc.wikipedia.org/wiki?curid=10247", "title": "Giordanu", "text": "Su Giordanu est unu riu de sa Palestina, in s'Asia otzidentale. Naschede dae sa l\u00e0cana de su L\u00ecbanu a nord de s'istadu de Israele. Intrada in su lagu de Tiberiade o de Genesaret, ndi essidi e e moridi in su Mare Mortu a sud. Longu unos 350 Km, faghet de confine tra Israele e sa Giordania. S'abba est importante po s'irrigatzione. Custu riu est mentuadu in fattos raccontados in sa Bibbia."}
{"id": "10248", "revid": "7227", "url": "https://sc.wikipedia.org/wiki?curid=10248", "title": "Mare Mortu", "text": "Su Mare Mortu(in arabu \u0627\u0644\u0628\u062d\u0631 \u0627\u0644\u0645\u064a\u062a in ebraicu \u05d9\u05b8\u05dd \u05d4\u05b7\u200f\u200f\u05de\u05b8\u05bc\u05d5\u05b6\u05ea) chi est collocadu in sos confines fra sa Giordania, Israele e sa Palestina. At una profondidate de guasi 400 m., inue si bettat su riu Giordanu, in su desertu de sa Giudea. In sas abbas b'at una concentratzione manna de sales. S'abba de su Mare Mortu est usada po curas ispetzialmete de sa pedde."}
{"id": "10258", "revid": "17554", "url": "https://sc.wikipedia.org/wiki?curid=10258", "title": "'O sole mio", "text": "'\nO Sole mio est una cantzone in limba napulitana pubblicada in su 1898 e connota in totu su mondu. Est istada incidida dae cantantes de diferentes limbas.\nIst\u00f2ria.\nGiovanni Capurro, giornalista e redatore de is p\u00e0ginas culturales de su cuotidianu \"Roma\" de Napoli, in su 1898 aiat iscritu is versos de sa cantzone donende su c\u00f2mpitu de sa compositzione musicale issoro a Eduardo Di Capua. In cussu tempus Di Capua fiat a Odessa, in s'Imp\u00e8riu Russu, con su babbu suo, violinista in un'orchestra. Paret chi sa m\u00f9sicasiat istada ispirada de un'alba ispantosa in su Mare Nieddu e, pruschetotu, de sa f\u00e8mina nobile oleggese Anna Maria Vignati-Mazza detta \"Nina\", isposa de su Senadore Giorgio Arcoleo e bincidora a N\u00e0poli de su primu cuncursu de bellesa de sa tzitade partenopea; su branu est istadu a pustis presentadu a Napoli a sa \"Festa di Piedigrotta\" ad unu cuncorsu musicale de \"La tavola rotonda: Giornale, letterario, illustrato, musicale della domenica\" de sa domo editora Ferdinando Bideri, ma chentza de ot\u00e8nnere sutzessu mannue arribbende secundu (binchende su pr\u00e8miu de 200 francos), ma cun is annos s'est dif\u00f9ndida semper de prusi - puru a foras de s'Italia - fintza a div\u00e8nnere unu patrimoniu de sa musica mundiale.\n\"'O Sole mio\" est una de is prus famadas cantzones de totu is tempos, ma no at portadu meda dinare a is autores suos, Giovanni Capurro e Edoardo di Capua, ca si nche sunt mortos in poberesa, su primu in su 1920 e su secundu in su 1917. Sa domo editora Bideri at sighidu a pertzepire is \"royalty\" de su pr\u00e8tziu, ca - mancari siat passadu prus de unu s\u00e8culu de sa registratzione - galu no est de p\u00f9bblicu dom\u00ecniu. Di fatis, in su mese de led\u00e0mine de su 2002, su Tribunale de Torinu at reconnotu Alfredo Mazzucchi, mortu in su 1972, comente coaudore de sa melodia, sa conseguentzia est ca su branu at a abbarrare a suta copyright fintzas a su 2042.\nInterpretatziones.\nSa prus grandu interpretatzione de custa cantzone abbarrat cussa de Enrico Caruso, a su costadu de custa depimus tzitare cussa de Luciano Pavarotti, a solu o cun su grupu de is \"Tre Tenori\" ma meda \u00e0teros artistas ant interpretadu su branu, de su cale esistent meda versiones; intra is prus famadas cussa de Elvis Presley, cun su t\u00ectulu di \"It's Now or Never\", derivada da una pretzedente intzisione de s'atore e cantante Tony Martin. Su discu de Presley, pubblicadu in su mese de cabudanne de su 1960, retzit sa primu positzione in sa Billboard Hot 100 pro chimbe chidas, in is Fiandras e in B\u00e8lgiu pro tres chidas, in Olanda pro deghe chidas, Norv\u00e8gia per ses chidas, Rennu Unidu ed Australia e sa secunda in Germania, aiat b\u00e8ndidu deghe milines de copias, risultande su prus b\u00e8ndidu in sa carriera sua. In su 2002 su cantante Al Bano aiat incl\u00f9didu una versione particulare de \"O sole mio\" in su CD \"Carrisi canta Caruso\" \"duettando\" virtualmente cun su tenore Enrico Caruso. Etzellente in is versiones de Giuni Russo (2004), Dalida (1960) e de Claudio Villa (1964) puru. Giai in su 1957 \"Bill Haley and His Comets\" nde ainat intzisu una versione, cun su t\u00ectulu \"Come rock with me\". In su 2006, Pino Daniele aiat reinterpretadu sa versione de Elvis. In su 2009, Angelo Branduardi nde aiat propostu una versione registrada live in su 1986, oposta a is interpretatziones de is tenores.. In su 2011 Anna Oxa cantat su branu a su Festival de anremo, cover inserida in s'album \"Sanremo 2011 - 150\u00b0 unit\u00e0 d'Italia - Nata per unire\" editu dae Rai Trade.\nSutzessu de sa cantzone.\nIn su 1920, trassintru sa premiatzione de su marciadore milanesu Ugo Frigerio a is Olimpiades de Anversa, a sa presentzia de su re Albertu de su B\u00e8lgiu, sa banda chi depiat eseguire s'innu italianu paret chia aeret p\u00e8rdidu su spartidu de sa \"Marcia Reale\". Pro p\u00f2nnere rimediu a custa faddina aiat ordinadu a is musicistas de sonare \"'O Sole mio\"\", de totus connota a memoria, e luego s'esecutzione est istada cantada a boghe de totu is ispetadores de s'ist\u00e0diu.\nUna boy band coreana, is SF9, ant pubblicadu in s'album issoro 'Knights of the sun' unu branu intitoladu O' sole mio."}
{"id": "10260", "revid": "772", "url": "https://sc.wikipedia.org/wiki?curid=10260", "title": "Lista de sas cantones napoletanas", "text": "In custa Lista de sas cantones napoletanas sunu ammentadas sas cantones ligadas a sa traditzione de sa Cantone napoletana."}
{"id": "10263", "revid": "7227", "url": "https://sc.wikipedia.org/wiki?curid=10263", "title": "Peppinu Mereu", "text": "Giuseppe Ilario Antonio Efisio Sebastiano Mereu (Tonara , 14 'e ghenn\u00e0rzu 1872 \u2013 11 'e marthu 1901) est istadu unu cantadore sardu e unu poeta in limba Sarda de sos prus connottos de sa fine de s'ottighentos.\nIstoria.\nCun su babbu (chi fut su m\u00e8igu cunduttu de Tonara) mortu buffende belenu pro errore e sa mamma morta de maladia, non ten\u00e8sit vida fatzile. Istudi\u00e8sit finas a sa terza elementare e sigh\u00e8sit a istudiare dae solu. Traball\u00e8sit pro chimb'annos in s'arma de sos carabineris dae su 1891 e bisitesit atteras biddas inue connoschesit atteros poetas. In su 1896 torr\u00e8sit in Tonara ue trabball\u00e8sit dae su 1898 in su comunu comente iscrivanu. In sas festas paesanas cant\u00e8sit faghende bider a tottus sa balentia de improvvisadore.Cando faghiat su carabineri fut accusadu ingiustamente de fura e fut processadu ma assoltu. Connoschesit puru s'ingiustizia militare e sos problemas economicos. Pro custu had iscrittu medas poesias contro s'ingiustizia, pobertade, corrutzione e puru contra a a sos carabineris:\"Deo no isco sos carabineris / in logu nostru proit'est chi bi sune / e no arrestant sos bangarrutteris / bi cheret una furca e una fune.\" Ammentamus sas poesias \"A Nanni Sulis\" inue iscriet de sa carestia e pobertade de su tempus. Naran chi meda de sas poesias sunt istadas brusiadas dae Peppinu ettottu pro alluer su fogu, atteras sunt istadas fuliadas dae sa zente contraria a sos ideales suos. Morz\u00e8sit solu e mal\u00e0idu de diabete a solu 29 annos."}
{"id": "10265", "revid": "6577", "url": "https://sc.wikipedia.org/wiki?curid=10265", "title": "Marc-Antoine Charpentier", "text": "Marc-Antoine Charpentier (Parigi 1643 - 1704), musicista frantzesu, autore de compositziones meda. Tzelebre unu De Deum, una parte de custa compositzione est nodida comente sa sigla de sa T.V. europea."}
{"id": "10266", "revid": "173889", "url": "https://sc.wikipedia.org/wiki?curid=10266", "title": "Mare Mediterr\u00e0neu", "text": "Su Mare de Mesu o Mare Mediterr\u00e0neu est unu mare addidu, pro mesu de sa Leada de Gibilterra a s' Otzeanu Atl\u00e0nticu, est serradu totu a giru dae sa regione mesuterranea (Europa meriodionale, Asia occidentale e Africa de su nord).\nCun 2,5 miliones de km\u00b2, est su segundu mare interiore pro grandesa a pustis de su Cribe.\nSu nomine derivat dae su latinu \u00abMar Medi Terraneum\u00bb chi bolet narrere \u00abMare in mesu a sa terra\u00bb"}
{"id": "10268", "revid": "2404", "url": "https://sc.wikipedia.org/wiki?curid=10268", "title": "Luigi Grignion de Monfort", "text": "Luisu Grignion de Monfort, est naschidu a Monfort (Frantza) (1673-1716). Santu. Missionariu e apostolu de sa Bretagna. At iscrittu: Trattato della vera devozione a Maria."}
{"id": "10269", "revid": "2404", "url": "https://sc.wikipedia.org/wiki?curid=10269", "title": "Vandea", "text": "Vandea. Dipartimentu de sa Frantza occidentale, capol. La Roche-sur-Yon. Durante sa Rivolutzione Frantzesa at cumbattidu po su re e po sa difesa de sa religione cattolica contra sos rivolutzionarios giacobinos, istiu 1792- santandria 1793, (eccidio vandeano paret cun 300.000 mortos, omines feminas e pitzinnos)."}
{"id": "10270", "revid": "127855", "url": "https://sc.wikipedia.org/wiki?curid=10270", "title": "Charbel Makhalouf", "text": "Charbel Makhlouf (1828-1898), monacu libanesu de s'Ordine Antonianu maronita. Proclamadu beatu in su 1965 e santu in su 1977. Eremida, de vida austera, deunzos e preghieras meda."}
{"id": "10272", "revid": "132446", "url": "https://sc.wikipedia.org/wiki?curid=10272", "title": "Royan", "text": "Royan est una tzitade frantzesa de Sud-ovest de sa Frantza, in regione Poitou-Charentes. Sa populatzione est de 18 541 abitantes (segundu su censimentu de su 2008) e s'area urbana nde contada 47 833 abitantes. Est sa 4a zitade charentesa-maritima pro popolamentu."}
{"id": "10273", "revid": "126748", "url": "https://sc.wikipedia.org/wiki?curid=10273", "title": "Leonardo Melis", "text": "Leonardo Melis (Setzu, 1949) est unu iscrittore sardu.\nBiografia.\nLeonardo Melis Est connottu pro esser s'autore de ses libros de sos populos de su mare.\nIn su 2002 hat pubblicadu \"Shardana: I Popoli del Mare\" (chi in su 2007 est arribadu a sa de sette editzione) aende unu bonu successu hat fertu conoscentzia a sa zente sos Shardana. In pagos annos hat tentu 100 conferentzias de unu argomentu chi isse narat che \"irbandonadu dae sa istoriografia uffitziale\".\nIn su 2005 hat pubblicadu \"Shardana: I principi di Dan\" chi chistionat de s'Esodu dae s'Egittu. \nCun su matematigu Nicola di Pasquale hat istudiadu una interpretatzione de sa pintadera (simbulu de su bancu de Sardigna) o arroda de Tempus.\nOperas.\n2002 - Shardana: I popoli del mare, PTM Editrice - Prima Tipografia Mogorese, Mogoro, ISBN 8887393028 (8 edizioni)\n2005 - Shardana: I principi di Dan, PTM Editrice - Prima Tipografia Mogorese, Mogoro, ISBN 8887393214\n2008 - Shardana: I calcolatori del tempo, PTM Editrice - Prima Tipografia Mogorese, Mogoro, ISBN 8887393478\n2008 - Shardana: I custodi del tempo, PTM Editrice - Prima Tipografia Mogoree, Mogoro, ISBN 8887393516\n2010 - Shardana: Jenesi degli Urim, PTM Editrice - Prima Tipografia Mogorese, Mogoro, ISBN 978-88-87393-75-0"}
{"id": "10274", "revid": "443", "url": "https://sc.wikipedia.org/wiki?curid=10274", "title": "Leonardo melis", "text": ""}
{"id": "10275", "revid": "7227", "url": "https://sc.wikipedia.org/wiki?curid=10275", "title": "Fran\u00e7ois Rabelais", "text": "Est istadu s'autore de sos romanzos Pantagruel de su 1532 et Gargantua de su 1534, chi sunu una parodia de sa literadura cavalleresca e chi sunu cunsiderados sos primos esempios de su romanzu modernu. "}
{"id": "10278", "revid": "2404", "url": "https://sc.wikipedia.org/wiki?curid=10278", "title": "Seu de Orvieto", "text": "Seu de Orvieto. Subra unu montiju sa tzitade de Orvieto, antiga e chi at unu monumentu de importantzia manna, su Duomo. Sa prima pedra est istada posta in su 1290, s'architettu chi l'at comintzadu Lorenzo Maitani (1270-1330). In sa fatzada 4 pilastros chi finint cun una \u201cguglia\u201d. Bellu su portale printzipale e puru unu bellu rosone in sa parte alta. A poi de Maitani s'obera est istada continuada da Andrea Pisano, Orcagna e ateros. A parte 'e intro, sa cappella de su Corporale, a sinistra de su transetto, in unu relichiariu in argentu, oro e ismaltos chi ammentat sa fatzada de sa seu, e fattu po cunservare sa testimonia de \u201csu meraculu sa Bolsena\u201d. Sa cappella est istada affriscada dae Ugolino di Prete Ilario, chi at puru affriscadu s'abside de sa seu. Sa cappella a destra de su transetto, Sa Cappella Noa; a s'incomintzu est istada affriscada dae Beato Anglico chi at decoradu solu sa crociera subra s'altare. 50 a poi, su tribagliu est istadu continuadu dae Luca Signorelli (1445-1523) cun iscenas de su Giuditziu Universale, e iscenas cun su tema de sa Morte. Un'obera grandiosa, cun immagines potentes : unu capolavoro."}
{"id": "10280", "revid": "10458", "url": "https://sc.wikipedia.org/wiki?curid=10280", "title": "Stanley Kamel", "text": "Biografia.\nKamel fudi nasciu in dd'una famiglia ebrea e fudi cresciu in South River, New Jersey, frequentada sa Rutgers Preparatory School. Iat cumenciau sa sua carriera de attori off-Broadway, e fudi imbuccau in televisioni cun dd'unu rolu in \"Days of Our Lives\" comenti Eric Peters.\nDe pagu issu fudi prus connottu po su suu rolu comenti 'Dr. Charles Kroger' in sa serie televisiva de sa USA Network \"Monk\" , interpretandu su psichiatra infinitamenti passienziosu e sempri de axudu a su personaggiu principali, Adrian Monk (Tony Shalhoub).\nPeri chi at tentu sa sua urtima apparitzioni in sa sesta stasoni de \"Monk\" , clips de su suu personaggiu funti stetius bittus in s'acabu de serie de \"Monk\" .\nMorti.\nS'8 de arbili de su 2008, Kamel est stetiu agatau mortu in sa sua domu de Hollywood Hills. Is inquirentis anti stabiliu ca sa causa de sa morti est stetia unu antrecoru. Teniat 65 annus.\nS'episodiu de \"Monk\" \"Il signor Monk compra casa\" est stetiu dedicau a sa sua memoria. Kamel non fudi cojau e no teniat nisciunu fixu suu. Fudi subrabbiuviu a duus fradis, su Dr. Stephen Kamel e Robert Kamel, cincu nettas e nebodis, e ses pronettas e pronebodis."}
{"id": "10282", "revid": "147173", "url": "https://sc.wikipedia.org/wiki?curid=10282", "title": "Me and Bobby McGee", "text": "\"Me and Bobby McGee\" est una cantone iscritta dae Kris Kristofferson e Fred Foster, lanciada pro sa prima olta dae Roger Miller in su 1969. Ateros cantantes ana registradu custa cantone, cumpresu su matessi Kristofferson. Sa versione pius famosa est istada cussa de Janis Joplin (1970) chi aiat realizzadu sa versione chi est istad su discu pius bendidu in su U.S. singles chart in su 1971, poi de sa morte de sa cantante. \nAtera versione de ammentare est cussa de Dolly Parton de su 2005."}
{"id": "10283", "revid": "7227", "url": "https://sc.wikipedia.org/wiki?curid=10283", "title": "Praga", "text": "Praga (in\u00a0cecu:\u00a0\"Praha\") est sa capitale e sa tzitade pius manna de sa Republica Ceca e, cun unos 1 milione e 300 miza abitantes (s'area metropolitana invece nde contat unos 2 miliones), resultat sa 14ma pius populada de s'Unione europea. Est situada, in su nord est de sa natzione, subra su riu Vltava."}
{"id": "10284", "revid": "152583", "url": "https://sc.wikipedia.org/wiki?curid=10284", "title": "Arleta", "text": "\"Arleta\" (1945-2017) est su nomene de arte de Arianna Nicoletta Zapra (in gregu \u0391\u03c1\u03b9\u03ac\u03b4\u03bd\u03b7-\u039d\u03b9\u03ba\u03bf\u03bb\u03ad\u03c4\u03b1 \u03a4\u03c3\u03ac\u03c0\u03c1\u03b1).\nSa carriera.\nVerso sa meidade de sos annos 60 in Gr\u00e8ghia si fit isviluppada una \"musica grega New Wave\" (\u039d\u03ad\u03bf \u039a\u03cd\u03bc\u03b1), ispirada a sas balladas blues e country de su mundu occidentale, chi fit diventada sa m\u00f9sica preferida de sos giovanos intellettuales gregos. Sos locales comente su \"Buite Esperides\" de Yiannis Argyris e \"Apanemia\" de George Zografos, ambos in Atene, fin diventados sos santuarios de i custu genere. In custu periodo, oltre a Dionyssis Sourpopoulos, sos interpretes noos de sa \"New Wave grega\" fin istados Mikis Theodorakis, Manos Hadzidakis e Stavros Xarhakos; ma una parte importante l'aiat appida finas Arleta oltre a Giannis Poulopoulos e Kostas Hadjis."}
{"id": "10285", "revid": "18313", "url": "https://sc.wikipedia.org/wiki?curid=10285", "title": "Daniele Molmenti", "text": "Daniele Molmenti est unu canoista professionista e Medaglia de oro a sas Olimpiades de Londra 2012 pro s'Italia. "}
{"id": "10287", "revid": "14497", "url": "https://sc.wikipedia.org/wiki?curid=10287", "title": "Eusebio di Vercelli", "text": "Eusebio, est naschidu in Sardigna su 283 ca, est diventedu peidru in Roma e piscamu de Vercelli. At difesu sa fide cattolica contra sos Arianos. At partetzipadu a unu Conciliu, in Alessandria. Est mortu a Vercelli su 371. Santu, sa memoria su 2 de austu."}
{"id": "10288", "revid": "3602", "url": "https://sc.wikipedia.org/wiki?curid=10288", "title": "Lic\u00f2ri", "text": "Su lic\u00f2ri est una soluzioni alcolica de succuru a basi de componentis vegetalis ottennis po sa stillatzioni insoru, estratzioni o diluitzioni; calincuna borta podit essi una emulsioni o una suspensioni, prus che atru chi cuntennit latti, ous o su propriu coasa pagu solubilis. funti nascius in s'Italia e in Sardigna bie su 1200 po curai.\nLic\u00f2ris e distillaus.\nSi depit distinghiri intr'e:\nLic\u00f2ris de una calidadi o semplicis.\nTenint una sola mata ca determinat e a su mancu atras comenti aromatisanti o correttivas de su sabori o de su colori.\nLic\u00f2ris de medas calidadis o cumpostus.\nCuntenint, amescurus de vegetalis: calincunu traballat in s'apparato digerente faendu una azioni amaro-tonica, coleretica, eupeptica, atras cun funzionis de axudu comenti s'aromatizzasioni, sa correzioni de su colori o de su sabori.\nAtrus lic\u00f2ris.\nTenint peri produtus de ca benint de is bestias, comenti ous o latti:\nIn Sardigna.\nIn Sardigna unu de is lic\u00f2ris prus diffundius est sa murta."}
{"id": "10296", "revid": "6577", "url": "https://sc.wikipedia.org/wiki?curid=10296", "title": "American Pie", "text": "American Pie est unu film commedia de su 1999 dririxu de Paul Weitz e Chris Weitz e scrittu de Adam Herz.\nEst stetiu su primu film ca is duus fradis Weitz appant dirixu paris.\nAt godangiau meda a su botteghinu e ddi anti fattu duus film de segus derettu: \"American Pie 2\" in su 2001, \"American Pie - Il matrimonio\" in su 2003, e unu film po su mercau de su video e bia, collegau a sa serie, \"American Pie - Band Camp\", in su 2005.\nIn mau de su 2006 s'est incumenciau a girai un atru seguitu, \"American Pie - Nudi alla meta\", e su 2008 est s'annu de ', bessiu in is salas a is primus de su mes'e Idas de su 2007. Su 2 de ognassantu de su 2009 est essiu su cuartu spin-off de sa serie: '. In su 2010 est stetiu annunziau unu sequel cun su cast de sa trilogia originali: \"\", essiu su 5 de mau de su 2012.\nTrama.\nJim Levenstein, Kevin Myers, Paul Finch e Chris Ostreicher funti cuattru amigus ca funti po acabbai s'urtimu annu de su liceu e meda pigaus de sa virginidadi insoru. Acabbada s'ennesima festa senz'e cumbinai nudda, decidint de fai su pattu de s'axudai s'unu cun s'atru po coddaidi primu chi accabit s'annu scolasticu. S'urtima occasioni est sa festa in domu de su meda spertu Stifler in riva a su lagu, auba tottus andant candu est accabbau su ballu de s'acabu 'e s'annu in sa palestra de sa scola.\nJim Levenstein est tottu pigau de Nadia, maravigliosa studentessa cecoslovacca. Jim provat a mandai a is amigus is immaginis de Nadia ca si spoxat bia Internet, po mediu de una webcam, ma bolendu po forza tenni unu un rapportu cun issa arrenescit a tenni duus orgasmus unu in fatu a s'atru sfiorandudedda appenas. Sfortunadamenti po issu, po curpa de unu sbeliu custas immaginis benint bittas de totu sa scola e issu at a perdiri credibilidadi in facci a tottus is piccioccas a parti Michelle, una picciocca sbentiada sonadora de flautu. Jim dd'at a cumbidai a su ballu de sa scola e at a perdiri sa verginidadi cun issa (ca at a biri meda prus scipia de su chi parit), a sa festa de Stifler.\nSteve Stifler si distinghit subitu de is atrus po sa sua insolenzia e po su particulari interessi de andai a lettu cun cantu prus piccioccas possat, po custu si fait mutiri \"Stiffmeister\" (a cantu narat issu, \"maistru de su sessu\" in tedescu). Est fixu de Janine e Eric Stifler, ca funti divorziaus, e i tenit unu fradi prus piticu, Matt Stifler. Tenit in prus tres fradilis, Dwight Stifler, Eric Stifler e Scott Stifler. Is suus miglioris amigus de su liceu funti Jim Levenstein, \"Oz\", Kevin Meyers, e Paul Finch. \nKevin Myers est sposu de meda tempus cun Vicky e no at ancora tentu rapportus sessualis cun issa, poitta issa no si dda intendit. In su mentris de sa storia cumprendit ca dd'at a deppi fai benni gana e coddai faenduddeddi tenniri unu orgasmu. Po custu benit axudau de su fradi prus mannu, ca ddi contat de s'esistenza de una specia de Bibbia po is amantis, cuada in ddunu ingroni de sa biblioteca. Peri Kevin e Vicky ant'a tenni su primu rapportu sessuali insoru a sa festa de s'accabu 'e annu de Stifler, ma issa dd'at a lassai su dis' in fatu po no tenni una storia a tesu, poita ant'a andai a frequentai universitdis a tesu intr'e issas.\nChris Ostriecher tenit a paranixu GnocBuster (s'accioccatopis) po sa sua bellezza e su suu fisicu atleticu. Eppuru est troppu rozzu po sa media de is piccioccas. Giogat a lacrosse ei est in dduna squadra cun Stifler, ma po tenniri unu rapportu sessuali a intru 'e s'accabbu de s'annu scolasticu imbuccat in su coru gospel de sa scola. Inolla connoscit Heather, durci, casta e sensibili picciocca, ca arrenescit a ddu cambiai: su cruu GnocBuster diventat su grandu sensibili Chris. Peri issu at a perdiri sa verginidadi a sa festa de Stifler, e intr'e Chris e Heather nascit una storia de amori ca at a durai e a s'evolviri in su segundu capitulu de sa serie.\nPaul Finch est su personaggiu prus particulari de su grupu: acculturau, masedu e distaccau, no buffat birra ma lic\u00f2ris, preferrit su mokaccinu a su caff\u00e8i, timit a is bagnus publicus e po custu andat a su bagnu a domu in is negli barrilocas. Stifler dd'at a ponniri po custu su paranixu de \"Pausa Merda\". A pustis de s'essi costruiu una immagini meda virile, perdit ogna credibilidadi candu Stifler dd'at a bettai unu lasciativu in su mokaccinu: cun sa pressi de andai in bagnu, Finch imbuccat in su de is feminas. A pustis de essi fattu assustrai unu grupu de piccioccas po curpa de is suus troddius, benit sfuttiu de tottus candu at a bessiri de su bagnu. At a arrenesciri su prpriu a tenniri unu rapportu sessuali a s'accabbu de s'annu scolasticu, coddandu cun sa mamma de Stifler, una femina praxenti capassa de scadenai is ormonis de is piccioccus de su liceu, in dduna scena ca nomenat bastantementi esplicitamenti su film Il Laureato de Mike Nichols (s'intendit sa cantzoni Mrs. Robinson).\nPremius.\nSu film at bintu unu Blockbuster Entertainment Award, unu Golden Slate e unu Young Hollywood Award in su 2000."}
{"id": "10299", "revid": "2404", "url": "https://sc.wikipedia.org/wiki?curid=10299", "title": "Nibaru", "text": "Nibaru (nibbaru, ghiniperu,niberu,niparu, zinnibiri...) \u201c ginepro\u201d, arvure, o arvuredda, chi crechede puru affacca a mare. Nde esitit da varias ispetzias. Esistit su nibaru che arvure manna. Truncos de nibaru ant rezidu cobelturas de palattos po seculos, ca est una linna dura e resistente."}
{"id": "10300", "revid": "772", "url": "https://sc.wikipedia.org/wiki?curid=10300", "title": "Monte Rasu", "text": "Monte Rasu. In su Goceano. Si unit cun e sa serra de Su Marghine \u2013 Goceano, chi dividit sa Sardigna nod occidentale, su Tattaresu, dae su su Nuoresu. Sa punta pius alta est de 1259 m. a palas de Bono, e Burgos. In sa zona b'est Foresta Burgos, cun caserma de sos carabineris a caddu. Sa zona est buscosa meda, ca est Demaniu Forestale de sa Regione Sardigna."}
{"id": "10301", "revid": "10458", "url": "https://sc.wikipedia.org/wiki?curid=10301", "title": "Massama", "text": "M\u00e0ssama est una bidda de Sardigna in su Campidanu de susu, est una fratzioni de su comuni de Aristanis de 600 bividoris. Ddui funt tres cresias: sa cresia de Santa Maria Vergine Assunta, sa cresiedda o 'Oratorio delle Anime', chi parit siat de prima de s'annu 1000, e sa cresia de Santu Nicolau in ca ddui fut su campusantu beciu.\nGiografia e territ\u00f2riu.\nSa bidda s'agatat in sa Sardinna centru ocidentali in su Campidanu de susu, oru oru de innui arrib\u00e0t s'unda de su fr\u00f9mini Tirsu chi currit a duus chil\u00f2mitrus de is domus, s'altitudini est de 9 metrus asuba de su mari e de mari est a prus pagu de cincu km.\nM\u00e0ssama tenit a nord su comunu de TZeddiani, Siamajori a nord-est, a sud-est sa frazioni de Sib\u00ec. A ovest Nuraxinieddu e Bo\u00e0tiri.\nSu logu est totu paris cun pagus arturas, ddui funt pariga de arrius: 'Su barrocu', 'Su riu' e su canali riu nura craba tzerriau 'canali de cioadrixi' de is massamesus.\nSa terra est bella e ddui funt ortus in su bennaxi chi est de sa bidda andendi faci a su fr\u00f9mini e laori, b\u00ecngias, oliv\u00e0rius e matas de fruta a s'artra parti. \nTenit clima mediterr\u00e0neu cun istadis callentis e ierrus no meda fridus, ddui proit, po su prus, de su mesi de Santu \u00c0inu at Maju.\nI mesis prus fridus funt Gennarxu e Fri\u00e0rgiu, is prus callentis Treulas e Austu.\nSt\u00f2ria.\nM\u00e0ssama arribat de su tempus de is Romanus e piga su nomi de una statio chi ddui fut in sa via Maxima sa strada antiga chi andada de Tharros a Forum Traiani (Fordongianus). Is primus \u00f2minis ddui funt arribaus de su tempus de sa preist\u00f2ria. Is studiosus nant ca in 'montigu mannu' ddui fut unu 'insedian\u00ecment' eneolitico (prenuragicu) e apustis unu nuragicu cun d-unu nuraxi a turri sola chi est st\u00e8tiu sciarrocau.\n...de sigh\u00ec a scriri\nIn sa noti intra su 8 e su 9 de friaxu de su 1917, apustis de diis e diis chi fut proendi, s'unda de su frumini Tirsu ndi aiat sciarrocau 34 domus e iat allagau giai totu is atras.\nM\u00e0ssama est st\u00e8tia allobada a su Comuni de Aristanis comenti de fratzioni in su 1927."}
{"id": "10307", "revid": "9584", "url": "https://sc.wikipedia.org/wiki?curid=10307", "title": "Aeroporto Cam Ranh", "text": "Aeroporto de Cam Ranh (\"S\u00e2n bay Cam Ranh\") este una aeroporto de su comune Cam Ranh, Nha Trang, sa capitale e sa tzitade pius populada de s'Khanh Hoa, Vietnam. Aereoporto de Cam Ranh este una frazione de Cam Ranh, est a 32 km dae Nha Trang e a 460 km dae Ho Chi Minh City. Aereporto de Cam Ranh est istada fundada dae su guvernu francesu in sos annos 60."}
{"id": "10309", "revid": "109859", "url": "https://sc.wikipedia.org/wiki?curid=10309", "title": "Giulio Angioni", "text": ""}
{"id": "10310", "revid": "3602", "url": "https://sc.wikipedia.org/wiki?curid=10310", "title": "Unione Europea", "text": "S'Unioni europea (in curtzu UE o Ue) est una entitadi politica subranatzionali e intergovernativa ca incluit 28 paisus membrus indipendentis e democraticus. Sa sua istitutzioni cun su nomini de immoa benit de su trattau de Maastricht de su 7 de freargiu de su 1992 (e at pigau su balori su 1u de ognassantu de su 1993), a custu is stadus ca ddis pigant parti, ddis funt lompius a pustis de su tretu mannu de is Comunidadis europeas ca esistiant primu. De su 1u de argiolas de su 2013 est imbuccada in s'Unioni peri sa Croatzia.\nS'Unioni consistit immoa in ddunu logu de liberu mercau, ca nant mercau comunu, e ca tenit, tra is atras cosas, de una moneda unica, s'euro, regulada de sa Banca centrale europea e immoa adottada de 17 de is 27 staus membrus; issa in prus tenit una unioni doganali nascia giai cun su trattau de Roma de su 1957 ma cumpletada intr'e is paisus ca pigant parti a is accordius de Schengen, ca faint fianza a is cittadinus insoru de sa libertadi de si movviri, traballu e investimentu a intru de is staus membrus. S'Unioni presentat, in prus, una politica agricola comuna, una politica commerciali comuna e una politica comuna de sa pisca.\nS'Unioni europea no est una semplici organizatzioni intergovernativa (comenti s'ONU) n\u00e9 una federatzioni de Staus (comenti is Staus Unius), ma unu organismu \"sui generis\", a is suas istitutzionis is staus membrus donant parti de sa propria soberanidadi natzionali. Is suas competenzias andant de is affaris esterus a sa defensa, a is politicas economicas, a s'agricultura, a su commerciu e a sa protetzioni de s'ambienti. In calincunu de custus campus is funtzionis de s'Unioni europea dda faint simili a una federatzioni de staus (pon'esempiu, po is affaris monetarius o is politicas po s'ambienti); in atrus settoris, invecis, s'Unioni est accanta a essiri una confederatzioni (pon'esempiu, po is affaris de intru) o a una organizatzioni internatzionali (comenti po sa politica de foras).\nIs organus prus importantis de s'Unioni ponint paris su Consixu (nomini ca at remplasau \"Consixu de is Ministrus\" de su Trattau de Maastricht), sa Commissioni, sa Corti de Giustissia, su Parlamentu, su Consixu europeu e sa Banca centrale europea. S'istitutzioni de s'Europarlamentu benit de su 1950 e de su 1979 is eurodeputaus (is parlamentaris europeus) funt elixus in manera democratica, in totus is territorius de s'Unioni, a suffragiu universali, po unu tempus in carriga de cincu annus. Oi s'UE est cunsiderada una potentzia leader ind unu mundu multipolari.\nStatus po sa lei.\nCandu s'est incumenciada s'Unioni fut una organizatzioni internatzionali, ma cun is annus, at a pagu a pagu pigau medas prerogativas ca funt tipicas de una federatzioni, candu is staus membrus ant cumenciu a trasf\u00e8rriri poderis e soberanidadi a is organismus comunitarius. Issa est fundada a immoa e totu in trattaus internatzionalis recepius de totus is Staus membrus ma at assumiu personalidadi giuridica propria.\nA immoa si basat in duus trattaus fundantis: su Trattau a pitzu de s'Unioni europea (TUE; ddi nant peri \"Trattau de Maastricht\") e su Trattau a pitzu de su funtzionamentu de s'Unioni europea (TFUE; ddi nant peri \"Trattau de Roma\"), mudaus pagu tempus fait de su Trattau de Lisbona. A i custus s'acciungint su Trattau Euratom e sa Carta de is derettus fondamentalis de s'Unioni europea e su matessi Trattau de Lisbona donat a i cuctus balori vinculanti.\nSu problema de sa definitzioni de su status giuridicu e immoa de s'Unioni est sbuccau, su 29 de ladamini de su 2004, cun sa firma, in Roma, de su Trattau ca adottat una Costitutzioni po s'Europa, connottu comenti Costitutzioni europea. Custu testu arremacciat sa possibilidadi de una \"cooperatzioni prus forti\" po sa promotzioni de initziativas po s'integratzioni a intr'e grupus de paisus, giai previdia in su trattau de Amsterdam e in su de Nizza.\nUnu trattau nou fut stetiu rechediu de su Consixu europeu cun sa Declaratzioni de Laeken poitta su funtzionamentu de is istitutzionis comunas, si pensat pagu adatta a sa mannaria de 27 staus membrus, d'ognunu de custus cun derettu de vetu in areas fondamentalis de sa politica comuna.\nSa ratifica de sa Costitutzioni, perou, est stetia interrumpia su 29 de mau de su 2005 cun unu referendum popolari a uba su 54,7% de is elettoris francesus at sceberau de no sutascriiri su Trattau; pagu diis in fattu, su 1u de lampadas, peri sa popolatzioni de is Paisus Bascius s'est dichiarada contra a su Trattau (cun su 61,6% de is votus). Peri chi 18 staus membrus iant recepiu su documentu, prus che atru po bia parlamentari, sa c.d. Costitutzioni europea no est imbuccada in vigori.\nA pustis de unu \"tempus de refl\u00e8scia\" de duus annus, su cancellieri tedescu Angela Merkel at decidiu de torrai a fai su processu de riforma cun sa Declaratzioni de Berlino de su 25 de martzu de su 2007, in s'occasioni de is 50 annus de s'Europa unia, bolendu fai is traballus a lestru po podiri fai imbuccai su trattau in tempus po is eletzionis europeas de su 2009.\nS'est tenta, degaici, a suta de sa presidentzia tedesca de s'Unioni su vertici de Bruxelles intr'e su 21 e su 23 de lampadas de su 2007 auba funt lompius a unu accordiu po su nou trattau de riforma. S'accordiu pigat una parti manna de is novidadis contennias in sa chi nant Costitutzioni, peri chi cun caliguna mudada po cuai unu pagu su caratteri naraus \"costitutzionali\" de su testu becciu, peri chi funt stetius torraus a ponniri tottus is meccanismus introdusius cun sa Costitutzioni, e in prus acciungendu sa facultadi po calincunu paisu de \"bessiri a foras\" de certas politicas comunas.\nUna borta concludia sa conferenza intergovernativa ca iat finalizzau testu nou, su trattau de Lisbona est stetiu approvau in su Consixu europeu de su 18 e 19 de ladamini de su 2007 in custa cittadi e totu e firmau su 13 de idas de is capus de Stau e de governu. Su trattau est stetiu ratificau de casi tottus is Staus ca iant firmau, po parti manna po bia parlamentari, in su 2008. Sa mancada ratifica de s'Rep\u00f9brica de s'Irlanda po curpa de unu referendum confermativu, comenti rechediu de sa Costitutzioni irlandesa, no at permittiu de ddu fai imbuccai in vigori po is eletzionis europeas de su 2009. Est stetiu, po cussu, convocau un'atru referendum in Irlanda su 2 de ladamini de su 2009, a uba su trattau est stetiu approvau cun prus de su 67% de is votus. De su 3 de ognassantu de su 2009, data de s'eja definitivu de sa Repubblica Ceca, tottus is staus membrus ant ratificau su trattau, imbuccau in vigori su 1u de idas de su 2009.\nCompetenzias de s'Unioni europea.\nSu trattau de Lisbona definidit in manera precisa is competenzias de s'Unioni distinghendu intr'e:\nCompetenzias esclusivas.\nIn custus campus, s'Unioni e bia tenit giurisditzioni, is Staus tenint petti s'obbligu de recepiri is direttivas applicai is regolamentus.\nCompetenzias concurrentis.\nIn is settoris elencaus a su comma 2 sa competenzia primaria est de s'Unioni e su rolu de is Staus est pagu cosa; custus podint fai leis in custus campus in conformidadi a cantu est decidiu de s'Unioni e bia o o chi custa appat decidiu de no esercitai sa sua giurisditzioni. Invecis in is settoris de sa ricerca, de su svilupu tecnologicu e aerospaziali, de sa cooperatzioni a su svilupu e de is axudus umanitarius s'Unioni e is Staus faint totu as duus cun is strumentus specificus insoru. S'Unione tot'a su prus adottat politicas de coordinamentu, senza perou limitai in nisciuna manera s'azioni statali.\nCompetenzias de coordinamentu.\nPo is politicas economicas, de s'occupatzioni e socialis s'Unioni tenit su rolu de coordinadori e donat is linias de ghia (po mediu de su Consixu e bia) e in custas ogna Stau est liberu de determinai is suas politicas particularis.\nCompetenzias de accossa.\nIn is settoris in pitzu s'Unioni no tenit nisciunu poderi legislativu, ne podit vinculai is Staus, deppit perou mediai politicamenti po podiri permittiri ca custas politicas possant essiri coordinadas.\nOpt-out.\nPeri chi requisitu fundamentali po imbuccai in s'Unioni europea est agualai su derettu e is politicas de intru a s'acquis communautaire, po si podiri benniri a una integratzioni europea balida , cun is annus is trattaus e su ettu de fai anti concediu a calincunu Stau sa possibilidadi di no pigai parti a calincuna politica comuna o a particularis strutturas comunitarias. Ai custas eccetzionis ddi nant \"opt-out\". \nIs Staus ca godint de s'opt-out funti:\nSu Regnu Uniu est st\u00e8tiu in passau su stadu cun prus d\u00e8rogas (cuatru). Su status ispeciali brit\u00e0nnicu in custus cuatru ac\u00f2rdius s'est risoltu cun sa Brexit, candu su paisu, abbandonendi s'Unioni, at negotziau un'ac\u00f2rdiu nou cun Bruxelles. Fintzas a sa d\u00eci efetiva candu su Regnu Uniu at lassau s'Unioni Europea, is cuatru d\u00e8rogas sunt abarradas comenti si siat in vigore. \nDeclaratzionis, conventzionis, attus, trattaus e accordius.\nIs annus scrittus in segus funt is de is data de firma de is attus: calincuna borta custas podint essiri diversas, meda puru, de is datas de candu cussus e totu ant pigau balori.\nCronologia de s'integratzioni europea.\n Sa Declaratzioni Schuman ponit sa voluntadi de una Europa Unia ca at a portai a s'istitutzioni de sa Comunitadi europea de su craboni e de s'acciaiu.\n Is ses staus fundadoris in su 1951 (Germania Ovest, Francia, Italia, Belgiu, Paisus Bascius, Lussemburgu) firmant su trattau de Parigi, ca fait nasciri ofissialmenti sa CECA.\n Is ses staus firmant su trattau istitutivu de sa Comunitadi europea de difesa.\n S'Assemblea Natzionali Francesa nci torrat sa CED, ca no at a imbuccai mai in balori.\n De su 1\u00ba a su 3 de lampadas nc'est sa importanti Cunferenzia de Messina.\n Is Trattaus de Roma istituint aa Comunitadi economica europea.\n Imbuccat a balori s'unioni de is duanas.\n Danimarca, Rep\u00f9brica de s'Irlanda e Regnu Uniu aderint a sa CEE.\n Primus eletzionis a suffragiu universali derettu de su Parlamentu europeu.\n Sa Grecia aderit a sa CEE.\n Is dexi paisus ca aderint a is Comunidadis europeas adottant sa Declaratzioni nodia a pitzu de s'Unioni europea.\n Portugallu e Spagna aderint a sa CEE.\n S'unidadi de sa Germ\u00e0nia fait aderiri in automaticu peri sa ex Repubblica Democratica Tedesca a sa CEE.\n Is doxi staus CEE firmant su Trattau de Maastricht, ca istituit s'Unioni europea.\n Pigat balori su Trattau de Maastricht, ca istituit s'Unioni europea.\n Austria, Finlandia e Svetzia aderint a s'Unioni europea.\n In Francia, Benelux, Germ\u00e0nia, Spagna e Portugallu pigant balori is acordius de Schengen.\n Sa Declaratzioni a pitzu de s'UEO istituit una cooperatzioni prus forti intr'e UE e UEO.\n Is cuindixi staus membrus de s'Unioni firmant su Trattau de Amsterdam.\n Is acordius de Schengen pigant balori peri po s'Italia.\n Is acordius de Schengen pigant balori peri po s'Austria.\n Imbuccat s'euro.\n Pigat balori su Trattau de Amsterdam.\n Is acordius de Schengen pigant balori peri po sa Grecia.\n Is acordius de Schengen pigant balori peri po Danimarca, Finlandia, Islanda, Norvegia e Svetzia.\n Regnu Uniu e Spagna firmant unu acordiu ca ammanniat sa cittadinanza de s'Unioni a Gibilterra, ca diventat su primu territoriu de foras de su Regnu Uniu a imbuccai in is treminis de s'UE. \n Is cuindixi staus membrus firmant su Trattau de Nizza.\n Is cuindixi paisus de s'UE adottant sa Declaratzioni de Laeken ca previdit sa criatzioni de sa Conventzioni europea.\n S'euro est sa valuta legali de doxi paisus de s'Unioni e peri de San Marino, Vaticanu e Monaco, in prus in \"de facto\" is territorus de su Montenegru e de su K\u00f2ssovu (in cussu tempus tottu a is duus partis de sa confederatzioni de Serbia e Montenegru) e in Andorra.\n S'Unioni sighit a s'ONU, in B\u00f2snia Erzegovina, po ghiai su contingenti ca deppit ponni paxi in sa regioni.\n Pigat balori su Trattau de Nizza.\n Cipru, Estonia, Lettonia, Lituania, Malta, Polonia, Republica Ceca, Slovacchia, Slovenia e Ungheria aderint a s'UE.\n Benit firmau in Roma su trattau ca adottat una costitutzioni po s'Europa.\n Bulgaria e Romania aderint a s'UE. Sa Slovenia adottat s'euro.\n S'UE fait 50 annus: in ddunu vertici informali benit adottada sa Declaratzioni de Berlino po ciccai de sbloccai s\"'impasse\" costitutzionali.\n Su Consixu europeu agatat s'acordiu a pitzu de su Trattau de riforma ca at a pigai su postu de sa Costitutzioni europea.\n Is capus de stau e de guvernu firmant su trattau de Lisbona.\n Is acordus dei Schengen pigant balori peri po s'Estonia, sa Lettonia, sa Lituania, Malta, sa Polonia, sa Republica Ceca, sa Slovacchia, sa Slovenia e s'Ungheria. \n Cipru e Malta adottant s'euro, aicci sa zona euro bessit a cuindixi membrus.\n Sa Slovacchia adottat s'euro, sa zona euro est a sexi membrus.\n Pigat balori su Trattau de Lisbona.\n S'Estonia adottat s'euro, sa zona euro est a dexassetti membrus.\n Mayotte passat de collettividadi de oltremari a dipartimentu de oltremari francesu, benendu a essiri degaicci offissialmenti territoriu de s'Unioni Europea.\n Su deretu de incumenciu de is cittadinus europeus permittit a unu millioni de cittadinus europeus de pigai parti in manera dereta a s'elaboratzioni de is politicas de s'UE, imbitandu sa Commissioni europea a presentai una proposta de lei.\n Sa Croatzia aderit a s'Unioni.\n Su Regnu Uniu sceberat de si nci bessiri de s'Unioni Europea cun unu referendum.\n Su Regnu Uniu si nde bessit de s'Unioni Europea de manera uficiali.\nStaus membrus.\nA su 2012 s'Unioni europea contat 27 Staus membrus: Austria, Belgiu, Bulgaria, Cipru, Cro\u00e0tzia, Danimarca, Estonia, Finlandia, Francia, Germ\u00e0nia, Grecia, Rep\u00f9brica de s'Irlanda, Italia, Lettonia, Lituania, Lussemburgu, Malta, Paisus Bascius, Polonia, Portugallu, Republica Ceca, Romania, Slovacchia, Slovenia, Spagna, Svezia e Ungheria. S'Unioni est crescia de is primus ses Paisus fundadoris de sa ci tandu nar\u00e0nta Comunidadi economica europea (singialaus in grussu) e s'est espandia ponendu a intru a pagu a pagu sa parti manna de is Staus soberanus europeus fincias a erribbai a sa situatzioni de oi. Su 1u de argiolas de su 2013 imbuccat peri sa Croatzia, is membrus funt 28. A cumintzai de su mesi de friaxu de su 2020, a fatu de sa Brexit e s'essida de su Regnu Uniu, is membrus funt torraus a basciai a 27. \nIn duas bortas e bia ddue funt stetias bariatzionis mannas de terriotoriu de s'Unioni europea peri chi custu no at currespondiu a s'imbuccada de unu Stau nou in s'Unioni: \nEletzionis europeas.\nPo eligiri is rappresentantis italianus in su Parlamentu europeu s'Italia est divid\u00eca in is circoscritzionis chi sighint, in basi a sa lei de su 24 gennargiu de su 1979, n. 18 (tra is parentisis is regionis ca ddi faint parti):\nIs circoscritzionis elettoralis postas paris faint su \"collegiu unicu natzionali\".\nSa partidura de is seggius si fait dividendu su numeru de is bividoris de sa Repubblica po su numeru de is rappresentantis ca spettat a s'Italia in su Parlamentu europeu (immoa 72) e sparzendu is seggius in basi a sa popolatzioni de ogna circoscritzioni, a cantu risultat de s'urtimu censimentu generali, in basi a is quozientis intreus e de is prus artus coxus.\nIn basi a su censimentu generali (su de su 21 de ladamini de su 2001), ponit paris 6.600.871 bividoris. In su 2009, est oguali a n. 8 seggius distinaus.\nPo evitai s'eletzioni de deputaus Sicilianus e bia in sa circoscritzioni Isulas, comenti giai in su 2004, Roberto Maroni, ministru de is Affaris de Intru, iat fattu isciri ca iat essi borfiu criai una circonscritzioni specifica \"Sardegna\" e bia po lampadas de su 2009. Ma sa proposta parit ca bengiat de una proposta de lei de tempus primu ma po is eletzionis de su 2009 no s'est arrenesciu a dd'ot\u00e8nni."}
{"id": "10311", "revid": "2404", "url": "https://sc.wikipedia.org/wiki?curid=10311", "title": "Santu Nicolau de Truddas", "text": "Santu Nicolau de Truddas. Creja in istile romanicu, fraigada dae sos Camaldolesos (1113), in sas campagnas de Semestene, biddighedda in Provintzia de Tatari, affacca a Bonorva."}
{"id": "10313", "revid": "1162", "url": "https://sc.wikipedia.org/wiki?curid=10313", "title": "Santa Cristina (Paulle)", "text": "Santa Cristina est unu zassu archeol\u00f2zicu nur\u00e0gicu, affacca a Paulle, cun unu nuraghe, tumbas e unu puttu a iscalinas po calare a s'abba. Una creja in sa campagna intitulada a Santa Cristina, de origine Camaldolesa (sec. XIII)."}
{"id": "10314", "revid": "3602", "url": "https://sc.wikipedia.org/wiki?curid=10314", "title": "Bas\u00eclica de Sac\u00e0rgia", "text": " \nSa Bas\u00eclica de Sac\u00e0rgia, o SS. Trinidade de Sacargia est una creja de un'abbatzia antiga, sola in sa campagna, afaca a Codronzanu.\nSa basilica est istada fraigada a s'incomintzu de su seculu XII. Bella creja in istile romanico\u2013pisanu, de su segulu de XII-XIII, in campagna abelta in territoriu de Codrongianus, in su Tataresu, fraigada cun pedras biancas (tufu) e nieddas (pedras vulc\u00e0nicas), cun unu pronao adaenanti, e unu campanile altu e islanciadu. A parte e intro afrescos in s'abside e in sa navada a s'ala manca. De su guventu antigu camaldolesu no restat casi nudda. Sa pianta est a rughe commissa (o a tau). In s'abside bi sunt pinturas antigas, in afresco. Su campanile, in pedra bianca e niedda, est istadu fatu ind una segunda fase, gai comente su portice in vazada. \nAfaca a sa basilica bi sunt sos avantzos de su monasteriu."}
{"id": "10316", "revid": "7227", "url": "https://sc.wikipedia.org/wiki?curid=10316", "title": "Tiligugu", "text": ""}
{"id": "10326", "revid": "3602", "url": "https://sc.wikipedia.org/wiki?curid=10326", "title": "Argia", "text": "Argia, alza. Si cherimos faddare de s'alza, andamos a s'iscuru. Paret chi un aranzolu (\"Latrodectus tredecimguttatus\") chi s'agattat in sas campagnas assoladas, in s'istiu, cando punghet procurat dolore e chi eppada effettos tossicos po sos nervios. Po curare chi est istadu colpadu si faghiant dantzas rituales, po che catzare su male. Su disturbu beniat puru attribuidu a unu animale misteriosu (dimoniu), e custu at fattu naschere contos, legendas subra custu animale e custu disturbu. Cando sa meighina ufficiale at cherfidu istudiare sos \u201ccasos de alza\u201d custos funt gi\u00e0 iscumpartos."}
{"id": "10329", "revid": "2404", "url": "https://sc.wikipedia.org/wiki?curid=10329", "title": "Pussy Riot", "text": "Pussy Riot est su momene de unu collettivu femminista russu de m\u00f9sica punk-rock de Mosca, chi si esibidi in manifestaziones provocatorias contra a su regime politigu russu. Sas aziones de su grupu sunu similes a i cussas de su grupu artistigu Voina (in russu: \u00ab\u0412\u043e\u0439\u043d\u0430\u00bb chi cheret narre Gherra) chi est cumposto dae istudentees de sa facultade de filosofia de s'Universidade Istatale de Mosca, sa matessi iscola de Nadezhda Tolokonnikova, una de sa componentes de su grupu.\nDe recente tres de sos componentes de su grupu sunu istadas arrestadas pruite ana fattu una performance contra a su presidente de sa Russia Vladimir Putinin sa cheja ortodossa pius importante.\nSolidariedade internazionale.\nSas pizzinnas cundennadas ana rezidu diversas manifestatziones de solidariedade dae medas artistas, politicos, musicistas e ateras personalidades, tra custos:"}
{"id": "10331", "revid": "6577", "url": "https://sc.wikipedia.org/wiki?curid=10331", "title": "Nadezhda Tolokonnikova", "text": "Est una istudentessa de filosofia de s'Universidade de Mosca edd'est una de sas componentes de su gruppu Punk-rock Pussy Riot."}
{"id": "10332", "revid": "7227", "url": "https://sc.wikipedia.org/wiki?curid=10332", "title": "Nuraghe Santu Antine/logudoresu", "text": "Nuraghe Santu Antine, non att\u00e8su dae Torralba in su Meilogu. Uno de sos pius bellos nuraghes e de sos mezus conservados. Sa turre est alta unos 18 metros, e ingiru attacados a sa turre corridoios e iscalas, chi dant a su nuraghe s'impressione de grandesa. Si pessat fraigadu in su VIII sec. AC. A mesu Km un ateru nuraghe, pius minore ma bene cunservadu. Solu chi custos nuraghes sunt in. dun'adde larga e non subra unu montiju, logu pius adattu po una fortificatzione..."}
{"id": "10333", "revid": "3602", "url": "https://sc.wikipedia.org/wiki?curid=10333", "title": "Casadinas", "text": "Casadinas o pardulas sunt unas ispetzias de covatzas minoreddas, mesu cm de altaria e 8-10 de diametru: subra si isterret unu pagu de casu friscu ( dae inoghe su nomene casadina) o regottu e si coghent in furru."}
{"id": "10335", "revid": "7227", "url": "https://sc.wikipedia.org/wiki?curid=10335", "title": "Thelonious Monk", "text": ""}
{"id": "10336", "revid": "443", "url": "https://sc.wikipedia.org/wiki?curid=10336", "title": "Perdighe", "text": ""}
{"id": "10340", "revid": "129174", "url": "https://sc.wikipedia.org/wiki?curid=10340", "title": "Thanh Hoa", "text": " \nThanh Hoa (in Vietnambu: \"Thanh H\u00f3a\") est sa capitale e sa tzitade pius populada de s'Thanh H\u00f3a, Vietnam, ada unos 0,393 milliones de abitantes."}
{"id": "10341", "revid": "2404", "url": "https://sc.wikipedia.org/wiki?curid=10341", "title": "Lagu Bidighinzu", "text": "Bidighinzu est su nomene de unu lagu artificiale chi s'agattada in su Meilogu tra Thiesi e Ittiri.\nSu nomene paret di derivede dae \"Bidighinzu\", \"Vitichingiu\", \"Vitialva\", est a narrere sa Vitalba ( Clematis vitalba) unu rampicante in sas matas de sa flora mediterranea, de sa familia ranunculacee, cun fiores biancos."}
{"id": "10342", "revid": "2404", "url": "https://sc.wikipedia.org/wiki?curid=10342", "title": "Zafferano", "text": "Zafferano (Crocus sativus) pianta ervosa de sa familia \"\" cun fiores de colore azzurrinu. Tafferanu, taffaranu, tzaffaranu...Nomene dae s'arabu zafaran. Ogni fiore produede tres pistiddos, chi reduidos in piuere de colore grogu, est impredu in coghina. Creschet bene in Sardigna, in Abruzzo e in Toscana."}
{"id": "10343", "revid": "2404", "url": "https://sc.wikipedia.org/wiki?curid=10343", "title": "Marcello Candia", "text": "Marcello Candia, naschidu affacca a Portici su 27 de triulas de su 1916, morit in Milano su 31 de austu de su 1983. Industriale. Impreat sos benes suos po fraigare unu ispidale in Amazonia, in Brasile e su 1965 si traferit in Brasile a servitziu de poberos e lebbrosos. Fundat una comunidade de padres e de monzas chi continuent s'obera chi aiat incomintzadu."}
{"id": "10344", "revid": "772", "url": "https://sc.wikipedia.org/wiki?curid=10344", "title": "Entziclopedia", "text": ""}
{"id": "10355", "revid": "2404", "url": "https://sc.wikipedia.org/wiki?curid=10355", "title": "Santu Pedru de Silki", "text": "Santu Pedru de Silki (Tatari). Si trattat de una creja e unu cunventu, unu tempu fora de Tatari e oe in tzittade. Sos istoricos Giuanne Frantziscu Fara e F. Vico ( sec. XVII) faeddant de unua creja e de unu monasteru fundados dae sa Mama de Mariano I de sa familia Lacon -Gunale in su 1112, ma fortzis sunt de sa segunda medade de su sec.XI. In sa creja si venerat sa Madonnna de sas Grascias. Est una istatuetta tardo gotica, de ceramica pintada de 30 cm.\nTenet in bratzos su Bambinu e ammuntada de unu manteddu mannu de colore crema, cun fiores. Custa Madonna est venerada meda dae sa popolatzione de Tatari. Una festa manna si tzelebrat l'ultima dominiga de maju. Sa creja est ricca de quadros.\nBi sunt duos retablos : su retablo majore cun cun divescias istatuas de santos frentziscanos. Un ateru retablo in sa cappella de Santu Salvatore de Horta, est obera de mastros locales (sec. XVII). Sa parte originaria de sa creja est romanica, e gai su campanile (sec. XII).\nEsistit unu Condaghe de Santu Pedru de Silki ( sec.XI-XIII)in sardu, cunservadu in sa Biblioteca de s'Universidade de Tatari."}
{"id": "10362", "revid": "6031", "url": "https://sc.wikipedia.org/wiki?curid=10362", "title": "Wang Shu", "text": "Wang Shu sighit s'attividade sua in Hangzhou in sa Provintzia de Zhejiang in Cina. Est atytivu in s'iscola de architettura de s'Accademia de sas Artes de sa Cina. In su 2012, Wang at rezidus su Premiu Pritzker."}
{"id": "10364", "revid": "2404", "url": "https://sc.wikipedia.org/wiki?curid=10364", "title": "Istadiai", "text": "S'istadiai est una de sas cuatru istagionis. Cumenzat su 21 de L\u00e0mpadas e acabat su 22 de Cabudanni."}
{"id": "10365", "revid": "772", "url": "https://sc.wikipedia.org/wiki?curid=10365", "title": "Mar Morto", "text": ""}
{"id": "10366", "revid": "111", "url": "https://sc.wikipedia.org/wiki?curid=10366", "title": "Ben Tre", "text": " \nBen Tre (in Vietnambu: \"Th\u00e0nh ph\u1ed1 B\u1ebfn Tre\") est sa capitale e sa tzitade pius populada de s' Ben Tre, Vietnam, ada unos 116,000 de abitantes."}
{"id": "10370", "revid": "587", "url": "https://sc.wikipedia.org/wiki?curid=10370", "title": "Festa de su Redentore", "text": "Sa Festa de su Redentore est un occasione de or\u00eczine relizosa alabada in N\u00f9goro s'urtima chida de Austu. "}
{"id": "10377", "revid": "14497", "url": "https://sc.wikipedia.org/wiki?curid=10377", "title": "Arnaldo de Brescia", "text": "Arnaldo de Brescia (Brescia,\u00a01090\u00a0\u2013\u00a0Roma,\u00a018 de l\u00e0mpadas\u00a01155).\nNaschidu in custa tzittade a s'incominzu de se sec.XII, fit discipulu de Pedru Abelardu in Frantza. Fut monacu e preigadore po sa riforma de se clero, tonende contra sa ricchesa de su clero e contrariu a su podere temporale de su paba. \nAvversariu sou fut Santu Brennardu. Si unit a sa repubblica romana (1145). Fattu presoneri dae sos de Federicu Barbarossa benit cunsignadu a su prefetto de Roma. Morit brujadu biu in su 1156. Brescia l' at fattu un imponente monumentu."}
{"id": "10378", "revid": "6767", "url": "https://sc.wikipedia.org/wiki?curid=10378", "title": "Phu Quoc", "text": "Phu Quoc este sa segunda \u00ecsula prus manna de Vietnam, Prov\u00ecntzia de Kien Giang, Mare Tzinesu Orientali., a s' Otzeanu Pacificu. Est posta a otzidente a unos 45 km a ovest de sa pen\u00ecsula vietnama (Ha Tien), unos 120 km de Rach Gia. Phu Quoc este un district de Kien Giang (sa tirada sua est de 574 km\u00b2, cun una populatzione de 100.000 (2009)."}
{"id": "10379", "revid": "2404", "url": "https://sc.wikipedia.org/wiki?curid=10379", "title": "Sa laurera", "text": "Sa laurera. Il lavoro contadino in Sardegna est una monografia demo-etno-antropol\u00f2gica de Giuliu Angioni pubblicada in su 1976 e in su 1982 de sa EDeS, Editrice democratica sarda de Casteddu, e in su 2003 de Il Maestrale de Nuoru. \n\"Sa laurera\" est una documentatzioni \u00e0mpria e pretzisa de is fa\u00ecnas, de is a\u00ecnas, de is traballus e de su l\u00e8ssicu (cun medas illustratzionis originalis) de sa massar\u00ectzia in sa Sardigna traditzionali, est a narri de prima e a is printz\u00ecpius de sa grandu trasformatzioni de sa segunda metadi de su Noixentus. Ballit po totu s'isula, ma spetzialmenti po sa Sardigna centrali e meridionali.\n\"Sa laurera\" est de ponniri in pari assummancu cun \u00e0terus tres librus de Giuliu Angioni asuba de sa vida agro-pastorali sarda: \"Rapporti di produzione e cultura subalterna: contadini in Sardegna\", Casteddu, EDeS, 1974; \"I pascoli erranti: antropologia del pastore in Sardegna\", Napoli, Liguori, 1989; e \"Pane e formaggio e altre cose di Sardegna\", Sestu, Zonza, 2002. "}
{"id": "10380", "revid": "14497", "url": "https://sc.wikipedia.org/wiki?curid=10380", "title": "Aldo Moro", "text": "Aldo Moro (Maglie,\u00a023 de cabudanne\u00a01916\u00a0- Roma,\u00a09 de maju\u00a01978) est istadu unu \u00f2mine pol\u00ecticu italianu, pugliesu, presidente de sa Democratzia Cristiana, presidente de su Cossizu po 5 mandatos. Bocchidu dae sas Brigatas Ruias su 9 maiu 1978."}
{"id": "10382", "revid": "2404", "url": "https://sc.wikipedia.org/wiki?curid=10382", "title": "Dietrich Bonhoeffer", "text": "Dietrich Bonhoeffer, teologu protestante tedescu. Iscrittore. Fut contra a su nazismu, e vittima de custu regime. Impiccadu su 9 de abrile 1945 in su campu de concentramentu de Flossemburg."}
{"id": "10383", "revid": "7033", "url": "https://sc.wikipedia.org/wiki?curid=10383", "title": "Primo Mazzolari", "text": ""}
{"id": "10384", "revid": "2404", "url": "https://sc.wikipedia.org/wiki?curid=10384", "title": "Bochidorzu de sos monacos de Tibhirine", "text": "Monacos de Tibhirine. Sa notte de su 26-27 de martu 1996 unu commando at assaltadu su monasteru de Tibhirine (Algeria) secuestrende sette monacos trappistas frantzesos. Primu sa proposta pro unu iscambiu de presoneris, chena sutzessu. A poi de pagu tempu unu comunicadu chi naraiat sa morte de sos religiosos su 21 de maju 1996. Subra s'episodiu est istadu giradu unu film."}
{"id": "10388", "revid": "18313", "url": "https://sc.wikipedia.org/wiki?curid=10388", "title": "Charley Patton", "text": "Charley Patton (Edwards, Mississippi, 1 de maju 1891 \u2013 Indianola, 28 de abrile 1934) est istadu unu musicista e cantante e composidore americanu. Est istadu unu musicista meda importante de su blues de su Delta de su riu Mississipi in s'omnimu istadu diffattis fit jamadu \"The voice of the Delta\"."}
{"id": "10389", "revid": "7227", "url": "https://sc.wikipedia.org/wiki?curid=10389", "title": "Mississipi", "text": ""}
{"id": "10391", "revid": "772", "url": "https://sc.wikipedia.org/wiki?curid=10391", "title": "Russia", "text": ""}
{"id": "10392", "revid": "2404", "url": "https://sc.wikipedia.org/wiki?curid=10392", "title": "Roger Schutz", "text": "Roger Schutz est su fundadore de sa Comunidade de Taiz\u00e8 in Frantza inue sunt passados giovanos meda in su seculu passadu. Est istadu bocchidu mentras chi pregaiat su 16 de austu 2005."}
{"id": "10396", "revid": "156654", "url": "https://sc.wikipedia.org/wiki?curid=10396", "title": "Julius Nyerere", "text": "Julius Kambarage Nyerere (Butiama,\u00a013 de abrile\u00a01922\u00a0\u2013\u00a0Londra,\u00a014 santugaine 1999) est istadu unu Politicu e presidente de sa Tanzania pro 20 annos. At unificadu sa natzione formada dae etnias meda, e dae religiones divescias, contribuinde a creare una sotziedade chena graves iscuilibrios economicos e libera dae su neocolonialismu. Est mortu in su 1999 ."}
{"id": "10397", "revid": "114584", "url": "https://sc.wikipedia.org/wiki?curid=10397", "title": "Le rivoltelle", "text": "Le rivoltelle est unu grupu de m\u00f9sica rock de sa Calabria cumpostu dae 4 feminas: Elena. Alessandra, Paola e Angela. \nAiana comintzadu a sonare umpare dae su 2005. Su primu discu est istadu su single \"La notte\" chi est una cover de sa cantone de Adamo."}
{"id": "10400", "revid": "2404", "url": "https://sc.wikipedia.org/wiki?curid=10400", "title": "Louis-Ferdinand C\u00e9line", "text": "Louis-Ferdinand C\u00e9line, n\u00e0schidu Louis Ferdinand Auguste Destouches (Courbevoie,27 maju 1894 - Meudon, 1 triulas 1961), est istadu unu m\u00e8igu e iscritore frantzesu. C\u00e9line, chi est su nom\u00ecngiu chi usaiat pro firmare is \u00f2peras suas, fiat su n\u00f9mene de sa jaja. Est su prus traduidu e l\u00e8gidu iscritore frantzesu de su de 20 s\u00e8culos a segus de Marcel Proust.\nSa pensada sua est pessimista e tipicamente nichilista. Est cunsideradu unu de is prus mannos annovadores de sa literadura frantzesa intre is cuntemporaneos, ca pro ite at intradu unu istile personale chi chircat de ment\u00e8nnere sa fortza emotiva de sa limba chistionada.\nComente persona abarrat pagu istimadu dae medas cr\u00ecticos pro neghe de is posuduras pol\u00ecticas. Difatis C\u00e9line fortzis aiat collaboradu cun is nazistas e b'at fintzas carchi \"pamphlet\" chi lassat cr\u00e8ere ca fiat antisemita.\nVida.\nN\u00e0schidu in Courbevoie, Louis Ferdinand Auguste Destouches est f\u00ecgiu solu de Fernand Destouches (Le Havre 1865 - Parigi 1932) e de Marguerite Guillou (Parigi 1868 - Parigi 1945). Su babbu est impreadu assegurativu e a n\u00e0rrere de s'iscritore de or\u00ecgines n\u00f2biles, sa mamma mercadera de rendas.\nIn gioventude non tenet fortunatraballende de butegheri de oru, duncas est mandadu dae su babbu a s'\u00e8steru pro imparare is limbas. Bivet unos cantos meses in Inghilterra e Germ\u00e0nia. In su 1912, a degheoto annos intrat in s'es\u00e8rtzitu frantzesu.\nIn su 1914 pigat parte che volunteri a is primos cumbatimentos de sa I Gherra Mundiale in B\u00e8lgiu, in ue abarrat ingotu a unu bratzu, cun una balla infertzida in conca. Arretzit pro custu una med\u00e0llia de prata.\nEst mandadu tando a triballare in uf\u00ectzios de su cunsoladu frantzesu de Londra, in ue abbitat logos de prostitutzione e connoschet sa prima mugere, Suzanne Nebout, ma ant a abarrare impare isceti pagus meses. Sa gherra ddi lassat rastos siat d\u00e8pidos a is feridas, siat de mente: tenet dificultades a si dormire e intendet fr\u00f9schios in is origas. Incomintzat como a intendere su sentidu de afannu e dibilesa pro sa vida, chi at a caraterizare a pustis sa pensada sua.\nIn su 1916 partit a Camerun cun sa \"Compagnie Francaise Shanga Oubangui\", pro abbaidare a unu prantamentu de cacao. Noe meses a pustis torrat a Frantza maladiadu de mal\u00e0ria\nAcabada sa gherra andat a b\u00ecvere a Rennes e si cojat cun \u00c9dith Follet, f\u00ecgia de unu diretore de iscola de meighina, e si l\u00e0ureat in meighina in su 1924. Sa tesi, subra su traballu de su m\u00e8igu ungheresu Ign\u00e0c F\u00fcl\u00f6p Semmelweis, podet \u00e8ssere cunsiderada sa prima opera sua de literadura.\nDae su 1924 a su 1928, traballende pro sa Sotziedade de Natziones, vi\u00e0giat meda siat a Inghilterra, siat a Isv\u00ectzera, \u00c0frica e a Am\u00e8rica. Torradu in Frantza andat a b\u00ecvere a Montmarte in ue s'\u00f2cupat gasi a gratis de at\u00e8ndere comente m\u00e8igu a is p\u00f2boros e comintzat a iscriere su romanzu \"'Voyage au bout de la Nuit\"', s'\u00f2pera sua prus famada.\nIn is annos '30 cojat sa baddadora Lucie Georgette Almansor, chi at a \u00e8ssere sa de tres mugeres.\nIn tempus de su regime de Vichy, C\u00e8line non si decrarat mai fascista e sa pensada sua est tropu pessimista e nichilista pro p\u00f2dere torrare \u00f9tile a is gerarcas. Prusaprestu, abarrant iscritos e afirmatziones subra is ratzas e sos ebreos chi lassant dudosos e pro neghe de chi, in is annos a sighire, s'iscritore s'at a d\u00e8pere giustificare bortas medas. No ant a ammancare fintzas acusas de negatzionismu. \nB'est de n\u00e0rrere ca in su 1934 circhende s'amada Elizabeth Craig in Istados Unidos, dd'aiat agatada cojada cun unu \u00f2mine ebreu e chi sa de is losingas de \u00f2mines ebreos a f\u00e8minas \"arianas \"est chistione chi torrat in is pamphlets incrimenados. \nAcabada sa Segunda Gherra Mundiale est cundennadu a s'es\u00ecliu e si nche fuet a Danimarca, in ue bivet in clandestinidade impare cun sa mugere. Cassados su 17 de nadale 1945, sunt arrestados e cundennados a bat\u00f2rdighi meses de presone. In su 1951 a pustis de maladias e \u00e0teras cundennas de su tribbunale de Parigi, torrat a Frantza, in ue per\u00f2 non tenet vida f\u00e0tzile, sende chi est inditadu che nazista de totu is iscritores de manca, chi nde cherent iscantzellare sa mem\u00f2ria (francu Albert Camus, mancari issu etotu apat fintzas cumb\u00e0tidu de partisanu). In is fatos C\u00e9line at a \u00e8ssere discoidadu no isceti in Frantza ma in totu is natziones de Europa. \nTorradu dae su disterru si trasladat a bivere in Meudon, tzitade pagu a tesu de sa capitale in ue faghet vida retirada, traballende siat comente iscritore, siat comente m\u00e8igu, mancari siant pagus meda is chi galu si cherent f\u00e0ghere at\u00e8ndere dae issu. Morit sa prima die de tr\u00eculas in su 1961 a sighidu de una emorragia in su cherbeddu. S'acunt\u00e8ssida est pagu cunsiderada dae s'imprenta, prus pagu cando s'incrasa morit unu \u00e0teru iscritore grandu e meda prus istimadu: Ernest Hemingway.\nEst cumbintu fintzas a sa morte chi at a \u00e8ssere interradu in su campu santu de P\u00e8re Lachaise, ma sa mugere ischiende ca s'opinione p\u00f9blica non diat \u00e8ssere de ac\u00f2rdiu, ddu faghet interrare in Meudon.\n\u00d2pera.\nCunsideradu unu de is prus iscritores esistentzialistas importantes, is iscritos suos sunt caraterizados dae pessimismu e nichilismu. Su chi prus nde faghet manna s'opera est su limb\u00e0giu chi usat: chircat difatis de cuncordare unu istile liter\u00e0riu cun sa fortza espressiva de su chistionadu. Pro su chi pretocat is temas, si podet agatare una cumponente autobiogr\u00e0fica forte, contende cun sarcasmu arrabiadu dibilesas, bascesas e tonterias siat in sa sotziedade siat in is pessones, niunu escl\u00f9didu. Sa leghidura si donat fatuvatu a su risu, ma est unu r\u00ecere grae de assatzu. C\u00e9line ponet a unu oru sos idealismos e chentza piedade bogat a pitzu is bisuras prus pudrigadas de sa realidade."}
{"id": "10401", "revid": "7227", "url": "https://sc.wikipedia.org/wiki?curid=10401", "title": "Universidade Bocconi de Milanu/logudoresu", "text": "Sa Universidade Bocconi (nomene ufficiale:\"Universit\u00e0 commerciale \"Luigi Bocconi\"\") est \nuna universidade privada non profit de Milano, chi fit istada fundada in su 1902 edd'est ispecialitzada in sas iscientzias economicas e sotziales, materias giuridicas e manageriales. "}
{"id": "10402", "revid": "1375", "url": "https://sc.wikipedia.org/wiki?curid=10402", "title": "Universidade Bocconi", "text": ""}
{"id": "10408", "revid": "17972", "url": "https://sc.wikipedia.org/wiki?curid=10408", "title": "Ist\u00e0diu Vanni Sanna", "text": "S'ist\u00e0diu Vanni Sanna de T\u00e0tari est unu de sos ist\u00e0dios prus mannos in Sardigna, podet cunt\u00e8nnere unos 12.000 persones, oe reduidas a unos 8.000 fintzas a cando no ant a \u00e8ssere fatos sos traballos de adecuamentu a sas normas de seguresa pro sos ist\u00e0dios. Est istadu fraigadu in su 1922 e inauguradu in su matessi annu in sa die de su 27 maju dae su pr\u00ecntzipe Umbertu de Savoja. Su primu n\u00f9mene chi at \u00e0pidu fiat \"ist\u00e0diu Torres\", mudadu in sos annos 70 in \"ist\u00e0diu Acuedutu\". Su 22 de Austu de su 2001 est istadu intituladu a Vanni Sanna, giogadore chi at bestidu sa m\u00e0llia de sa Torres e chi est istadu fintzas allenadore e diretore isportivu de s'iscuadra tataresa. S'Ist\u00e0diu est de propiedade de sa comuna de T\u00e0tari, bi giogat sa partidas in domo sa sotziedade Torres Calcio."}
{"id": "10409", "revid": "128602", "url": "https://sc.wikipedia.org/wiki?curid=10409", "title": "Universidade Niccol\u00f2 Cusano", "text": " \nSa universidade \"Niccol\u00f2 Cusano\" ( Universit\u00e0 degli Studi Niccol\u00f2 Cusano - UNICUSANO) est una universidade privada de Roma, fundada in su 2006. La s\u00e0idu est in Via don Carlo Gnocchi, 3 - 00166 Roma."}
{"id": "10410", "revid": "587", "url": "https://sc.wikipedia.org/wiki?curid=10410", "title": "Altare preistoricu de Monte d'Accoddi", "text": "Monte d'Acoddi, connotu fintzas comente \"Monte d'Acode\" o \"Monte de Code\" (code = perda) est una zona archeol\u00f2gica de importu mannu de su tempus prenur\u00e0gicu chi apartenet a sa cultura de Abealzu-Filigosa. Unu monumentu de custa genia no est presente in perunu logu de s'Europa nen de su batzinu de su Mediterr\u00e0neu.\nMonte d'Acoddi s'atzapat in sa Nurra in sa comuna de T\u00e0tari a curtzu de s'istrada 131.\nIst\u00f2ria.\nSas primas istigas sunt de su 4000 a. C.. Intre su 3400 e su 2900 a. C. benit fraigadu su primu bidditzolu de cubones; a custu per\u00ecodu apartenent sas tumbas a domos de janas, sa pedra-longa e unas cantas \u00f2peras de preda chi faghiant parte de unu t\u00e8mpiu pro sacrif\u00ectzios.\nPrus a tardu benit fraigada una prima prataforma a forma de pir\u00e0mide truncada a sa cale s'arribaiat chin una artziada. Supra b'aiat unu t\u00e8mpiu cramadu \"t\u00e8mpiu ruju\" pro su colore de su rebussu.\nIn su cumintzu de su de tres mill\u00e8nnios a. C. su edif\u00ectziu benit abbandonadu, fortzis a pustis de unu fogu, e tando benit cobertu dae una prenidura de terra, predas e carchina chi est mantesa a foras dae unu rivestimentu de predas mannas. Gasi benit criada una prataforma noa, semper una pir\u00e0mide trunca a gratas (manna 36 m x 29 m chin 10 m de art\u00e0ria), in ue s'atzediat tramite una \u00e0tera artziada longa unos 42 metros. Custu t\u00e8mpiu, fraigadu supra cussu betzu, est mutidu t\u00e8mpiu a gratas e ammentat sa ziggurat mesupot\u00e0micas.\nSu monumentu at mantesu s'import\u00e0ntzia religiosa pro carchi s\u00e8culu, posca in s'edade de su brunzu antigu (1800 a. C.) cando fiat in ruina est istadu abbandonadu e usadu solu pro interros.\nIn sa Segunda Gherra Mundiale est istada distr\u00f9ida s'ala de supra chin s'iscavu de trintzeas pro bi ponnere una bateria contra\u00e8rea.\nSos iscavos archeol\u00f2gicos sunt istados diretos dae Ercole Contu (1954-1958) e Santo Tin\u00e8 (1979-1990); in sos annos 80 b'est istadu unu rest\u00e0uru mannu in ue sunt istadas torradas a fraigare tzertas alas de su monumentu."}
{"id": "10411", "revid": "9573", "url": "https://sc.wikipedia.org/wiki?curid=10411", "title": "Alfabetu", "text": "S'alfabetu est unu sistema de iscritura in ue sos sinnos gr\u00e0ficos (grafemas) rapresentant sos sonos de sas limbas. A segunda de su sistema, unu grafema podet rapresentare unu sonu solu, prus sonos o puru podet \u00e8ssere unu sonu a \u00e8ssere iscritu chin prus grafemas.\nSa par\u00e0ula alfabetu benit dae s'unione de sos n\u00f9menes de sas primas duas l\u00ecteras gregas, Alpha e Beta.\nAlfabetu sardu.\nIn s'iscritura de sa limba sarda, dae su medioevu a oe, ant impreadu totu is l\u00ecteras de s'alfabetu latinu. Dae unu s\u00e8culu a s'\u00e0teru sunt cambiados meda is impreos ortogr\u00e0ficos, mescamente pro s'influ\u00e8ntzia de is limbas de is natziones dominantes. Segundu s'ortografia istandard isperimentale, impreada dae sa Regione Sardigna dae su 2006, s'alfabetu sardu est cumpostu dae 22 l\u00ecteras de s'alfabetu latinu:\nA (A)\nB (Bi)\nC (Ci)\nD (Di)\nE (E)\nF (Efa)\nG (Gi)\nH (Aca)\nI (I)\nJ (Jota)\nL (Ella)\nM (Emma)\nN (Enna)\nO (O)\nP (Pi)\nR (Erra)\nS (Essa)\nT (Ti)\nU (U)\nV (Vu)\nX (Sc\u00e8scia)\nZ (Zeta)\nB'at de cunsiderare chi sa X (chi in s'\u00e8poca ispagnola fiat impreada in totu sa Sardigna, ma chi oe est abbarrada isceti in s'iscritura de is limb\u00e0gios meridionales) no est previdida in s'alfabetu de sa Limba Sarda Comuna, ma est impreada aici etotu in s'iscritura de top\u00f2nimos e sambenados. In prus pro marcare sa difer\u00e8ntzia intre sa zeta surda e sa sonora, in sardu, s'impreat su digramma TZ.\n\u00c1teras propostas pro su sardu.\nS'\u00f9nica \u00e0tera ortografia chi at \u00e0pidu su reconnoschimentu de un'ente p\u00f9blicu est una grafia locale, pensada pro iscr\u00ecere is limb\u00e0gios meridionales ebbia, numenada \u201cArr\u00e8gulas po ortografia, fon\u00e8tica, morfologia e fuedd\u00e0riu de sa Norma Campidanesa de sa L\u00ecngua Sarda\u201d, adotada in su 2010 dae sa prov\u00ecntzia de Casteddu. Est un'ortografia chi assim\u00ecgiat bastante a sa de sa LSC, e is difer\u00e8ntzias prus mannas sunt sas matessi chi distinghent su sardu faeddadu de su Cabu de Giosso dae su de su Cabu de Susu. \nCustas pagas difer\u00e8ntzias morfol\u00f2gicas, at chircadu de nche las p\u00f2nnere a un'ala su prof. Bolognesi, cun sa proposta sua de sa Grafia Sarda Comuna, chi impreende calicuna r\u00e8gula simple de letura, diant perm\u00ectere a totu is sardos de l\u00e8ghere sa LSC segundu sa pron\u00f9ntzia issoro.\nIntre sas grafias non reconnotas in manera ufitziale, sa de importu prus mannu est sa Limba de Mesania. Custa ortografia impreat su digramma DH pro dist\u00ecnghere su sonu cacuminale dae cussu dentale, sighende un'impreu chi aiat bogadu a campu fintzas calicunu autore de is s\u00e8culos passados comente Fabr\u00e9s e Pedru Casu.\nS'ortografia prus a tesu dae sa LSC est sa Grafia Sarda Aut\u00f2noma, istudiada dae Antoni L\u00e8pori. Sa GSA impreat fintzas sa l\u00ecteras \u00c7 (ci truncada), K (capa) e Y (\u00ecpsilon/i grega) e sos digrammas LLY e NNY. "}
{"id": "10412", "revid": "111", "url": "https://sc.wikipedia.org/wiki?curid=10412", "title": "A", "text": "Sa A (manna) o a (minore) est sa prima l\u00ectera de s'alfabetu sardu; est una vocale chi at semper sonu abertu [a]."}
{"id": "10413", "revid": "6031", "url": "https://sc.wikipedia.org/wiki?curid=10413", "title": "B", "text": "Sa B (manna) o b (minore), si leghet \"bi\", est sa segunda l\u00ectera de s'alfabetu sardu; est una cunsonante chi in sardu si podet iscr\u00ecere sia simple sia d\u00f2pia (b/bb).\nSonos e mudamentos.\nSa B si est in su cumintzu de sa par\u00e0ula, tendet a \u00e8ssere una cunsonante m\u00f2bile chi in sa pron\u00f9ntzia podet r\u00f9ere (es. bidda &gt; idda). In prus sa B est sugeta a mudare, a segunda de sa zona, in P (es. abe &lt;&gt; ape - b\u00ecdere \"lenitzione\") o in V (es. bida &lt;&gt; vida - b\u00ecdere \"betatzismu\").\nIn su sardu podet \u00e0ere duos sonos diferentes: in su cumintzu de sa par\u00e0ula at semper unu sonu bilabiale oclusivu [b], mentras in intro de su faeddu podet \u00e0ere unu sonu oclusivu [b] o fricativu [\u03b2] (custu solu in positzione intervoc\u00e0lica)."}
{"id": "10414", "revid": "6031", "url": "https://sc.wikipedia.org/wiki?curid=10414", "title": "C", "text": "Sa C (manna) o c (minore), si leghet \"ci\", est sa de tres l\u00ecteras de s'alfabetu sardu; \nest una cunsonante chi in sardu si podet iscr\u00ecere solu simple.\nSonos e mudamentos.\nSa C podet \u00e0ere duos sonos diferentes:\nA s'ispissu sa C tosta, si est in su cumintzu de sa par\u00e0ula e est pretz\u00e8dida dae vocale, tendet in sa pron\u00f9ntzia a mudare in G (es. \u201csu cane\u201d si podet l\u00e8ghere \u201csu gane\u201d), mentras sa C durche tendet, mescamente in su logudoresu/nugoresu, a mudare in TZ (es. \u201cit. citt\u00e0\u201d &gt; \u201ccamp. citadi\u201d &gt; \u201clog. tzitade\u201d). In tzertas biddas barbaritzinas sa C tosta c\u00e0mbiat in unu sonu cramadu \"corfu de g\u00f9turu\" iscritu chin sa l\u00ectera h o puru, segundu \u00e0teros, cun unu ap\u00f2strofu a c\u00e0mbiu de sa ci.\nIn prus sa C, in sos limb\u00e0gios nugoresos, est usada a c\u00e0mbiu de sa G logudoresa e campidanesa (es. \u201camigu\u201d &gt; \u201cnug. amicu\u201d - b\u00ecdere \"lenitzione\")."}
{"id": "10415", "revid": "6031", "url": "https://sc.wikipedia.org/wiki?curid=10415", "title": "D", "text": "Sa D (manna) o d (minore), si leghet \"di\", est sa de bator l\u00ecteras de s'alfabetu sardu; \nest una cunsonante chi in sardu si podet iscr\u00ecere sia simpre sia d\u00f2pia (d/dd)\nSonos e mudamentos.\nSa D podet \u00e0ere in sardu prus de unu sonu: \nIn prus sa D, a segunda de su logu, podet mudare in T (mescamente in su nugoresu) o in R (mescamente in su campidanesu), pro esempru chin su faeddu ludu &gt; lutu &gt; luru (b\u00ecdere \"lenitzione\"). \nSa D est fintzas una l\u00ectera euf\u00f2nica chi non si marcat, ma benit lassada a sa pron\u00f9ntzia, comente si sos casos: in unu (in d-unu), cun unu (cun d-unu) e gasi sighende."}
{"id": "10416", "revid": "6577", "url": "https://sc.wikipedia.org/wiki?curid=10416", "title": "Africada alveolare surda", "text": "Sa africada alveolare surda est una cunsonante presente in medas limbas currispondente a su digramma \"tz\" in sardu, a sa \"zeta surda\" italiana e a su s\u00ecmbulu \"ts\" de s'alfabetu fon\u00e8ticu internatzionale IPA. Sa \"ti-zeta\", in su sardu, si podet iscr\u00ecere solu simpre. \nSonos e mudamentos.\nSu s\u00ecmbulu TZ, in tzertas variantes locales, podet mudare in \u00e0teras formas che a t/th/ss/ci, pro n\u00e0rrere s'istandard putzu est presente fintzas comente putu/puthu/pussu/p\u00f9ciu."}
{"id": "10417", "revid": "6031", "url": "https://sc.wikipedia.org/wiki?curid=10417", "title": "X", "text": "Sa X (manna) o x (minore), si leghet \"ichis\" o puru \"sc\u00e8scia\", est sa de bintunu l\u00ecteras de s'alfabetu sardu campidanesu; no est presente ne in sa LSC ne in sos \u00e0teros limb\u00e0gios sardos. Est una cunsonante chi in sardu si podet iscr\u00ecere solu simpre e solu in intro de sa par\u00e0ula e mai in su cumintzu.\nSonos e mudamentos.\nSa X est cramada \"fricativa postalveolare sonora\" [\u0292]; at unu sonu chi currispondet a sa \"j frantzesa\" (es. Jean) o a su digramma \"\u201dsg\u201d\" in su tataresu, in su gadduresu e in su cossu (es. Frisgiori). Su matessi sonu est presente fintzas in carchi bidda de limba logudoresa (es. jogu in carchi logu si leghet sgiogu), imbetze no esistit in su nugoresu e nemmancu in sa limba italiana."}
{"id": "10418", "revid": "2404", "url": "https://sc.wikipedia.org/wiki?curid=10418", "title": "Sant'Anna di Stazzema", "text": "Sant'Anna di Stazzema, in Provintzia de Lucca, mentuadu pro s'istrage de 560 ca. civiles (omines , feminas, antzianos e pizzinnos) fatta dae sas SS tedescas su 12 de austu 1944 e chi ant brujadu su burgu."}
{"id": "10419", "revid": "2404", "url": "https://sc.wikipedia.org/wiki?curid=10419", "title": "Ildegarda de Bingen", "text": "Ildegarda de Bingen (1098 -1179) est istada una m\u00f2nza benedetina tedesca, iscrittora, musicista, filosofa, poetessa, mistica. Santa. Proclamada Duttora de sa Creja dae Paba Beneditu XVI ( santuaine 2012)"}
{"id": "10420", "revid": "6577", "url": "https://sc.wikipedia.org/wiki?curid=10420", "title": "Estela Raval", "text": "Est istada sa oghe de su grupu Los Cinco Latinos"}
{"id": "10422", "revid": "772", "url": "https://sc.wikipedia.org/wiki?curid=10422", "title": "Amelita Baltar", "text": "Diventada famosa a su cominzu de sos annos '70 comente e cantante de su composidore e sonadore de bandone\u00f3n Astor Piazzolla e de Horacio Ferrer. "}
{"id": "10423", "revid": "7928", "url": "https://sc.wikipedia.org/wiki?curid=10423", "title": "Lenitzione", "text": "Sa lenitzione est una forma de mudamentu presente in medas limbas cumpresu su sardu. Custu fen\u00f2menu est riferidu a su c\u00e0mbiu de una cunsonante tosta in una cunsonante l\u00e8bia chi si at, in su sardu, chin sas cunsonantes oclusivas surdas intervoc\u00e0licas p/t/k chi mudant in b/d/g.\nSos limb\u00e0gios tzentrales si sunt mantesas sas oclusivas surdas in positzione intervoc\u00e0lica e sa lenitzione no est presente; in custas zonas, pro esempru, si at: dae su latinu CUPA(M) &gt; \"cupa\", dae APE(M) &gt; \"ape\", dae ROTA(M) &gt; \"rota\", dae CATENA(M) &gt; \"catena\", dae LOCU(M) &gt; \"locu\", dae SECARE &gt; \"secare\", e gasi sighende. Sos \u00e0teros limb\u00e0gios (logudoresu e campidanesu) imbetze sunt istados sugetos custu fen\u00f2menu e tando, semper pro sas matessi par\u00e0ulas, si ant \"cuba\", \"abe\", \"roda\", \"cadena\", \"logu\", \"segare\"."}
{"id": "10424", "revid": "14497", "url": "https://sc.wikipedia.org/wiki?curid=10424", "title": "Raffaello Sanzio", "text": "Raffaello Sanzio ( Urbino 1483- Roma 1520). Fizu de unu pintore, Giovanni Santi , at mustradu subitu sa capatzidade sua. Est istadu allievu de Perugino e puru de Bramante. Pintore e architettu. Comente pintore at produidu meda ispetzialemte in Roma. Oberas: \nS'Isposalitziu de Maria cun Giuseppe (1504) Pinacoteca de Brera.\nLa Madonna del cardellino (1505) Galleria degli Uffizi, Firenze.\nLa Madonna del Granduca (1505), Palazzo Pitti, Firenze.\nRitratto di Agnolo Doni (1506) Palazzo Pitti , Firenze.\nLa Deposizione di Cristo (1507) Palazzo Borghese, Roma.\nLa Disputa sul Santo Sacramento (1509-10) Stanze di Raffaello, Vaticano.\nRitrarro di Giulio II (1511-12) Notional Gallery, Londra.\nRitratto di Leone X (1518-19) Galleria uffizi, Firenze.\nLa Scuola di Atene (Stanza della Segnatura) Vaticano.\nLa Trasfigurazione (1520), ultima obera de Raffaello, finida dae Giulio Romano.\nA sa morte de Donato Bramante, at leadu sa diretzione de su trabagliu pro du fraigu de sa Basilica de Santu Pedru."}
{"id": "10426", "revid": "2404", "url": "https://sc.wikipedia.org/wiki?curid=10426", "title": "Francisco Xavier Clavigero", "text": "Francisco Xavier Clavigero (Puerto de Veracruz, M\u00e9ssicu,\u00a09 de cabidanne\u00a0de su 1731 - Bologna,\u00a0Italia,\u00a02 de abrile\u00a0de su\u00a01896), gesuita, istoricu."}
{"id": "10427", "revid": "2404", "url": "https://sc.wikipedia.org/wiki?curid=10427", "title": "Jacques Berthieu", "text": "Jacques Berthieu (Polminhac, Frantza 27 de santandria 1838 - Ambiatibe,\u00a0Madagascar 1896), gesuita frantzesu, missionariu e martire in Madagascar. Santu."}
{"id": "10429", "revid": "9331", "url": "https://sc.wikipedia.org/wiki?curid=10429", "title": "Evanescence", "text": "Is Evanescence funt unu grupu alternative metal istadunidensu n\u00e0schidu a Little Rock in Arkansas."}
{"id": "10431", "revid": "6577", "url": "https://sc.wikipedia.org/wiki?curid=10431", "title": "Lu Xun", "text": "Lu Xun (cinesu:\u9c81\u8fc5;), est su nomene de arte de Zhou Shuren (cinesu:\u5468\u6811\u4eba) est istadu unu de sos mazores iscrittores cinesos de su XX seculu."}
{"id": "10433", "revid": "18313", "url": "https://sc.wikipedia.org/wiki?curid=10433", "title": "Robert Johnson", "text": "Robert Johnson (Hazlehurst, Mississippi, 8 de maiu 1911 \u2013 Greenwood, Mississippi, 16 de austu 1938) est istadu unu chitarrista e composidore americanu.\nS'etnomusicologo Alan Lomax est istadu determinante in su recuperu e sa conservazione de sos discos de Roberto Johnson e at contribuidu in manera determinante a lu faghe' connoschere a su publicu."}
{"id": "10435", "revid": "149", "url": "https://sc.wikipedia.org/wiki?curid=10435", "title": "Cefalonia", "text": "Cefalonia (Kefalon\u00eca in gregu). Isola de 781 km2, a ovest de Grecia, ca. 36 miza abitantes. \nTzentros: Argostoli, Lixouri, Sami. Durante e Segunda Gherra mundiale fortzas de S'Asse, tedescos e italianos ant occupadu s'Isola (12.000 italianos, sa Divisione Acqui, e 2.000 tedescos ). S'armistiziu de s'Italia cun sos Alleados (cabidanni 1943) at creadu diffidentzia e confusione in su rapportu tra italianos e tedescos. Arrivant in s'isola rinfortzos tedescos e benit ordinadu a sos italianos de lassare sas armas. In seguitu a su rifiutu, aereos tedescos mitragliana sos italianos. Morint in s'Isola 5.000 soldados italianos e chentinaias de ufficiales."}
{"id": "10436", "revid": "3872", "url": "https://sc.wikipedia.org/wiki?curid=10436", "title": "El Alamein", "text": "El -Alamein (in\u00a0\u00e0rabu:\u00a0\u0627\u0644\u0639\u0644\u0645\u064a\u0646,\u00a0\"al-\u2018Alamayn\") est una localidade de unos 5.800 bividores de s'Egitu, posta in sa costera de su mare Mediterr\u00e0neu, pagu a tesu de su desertu egitzianu e istesiada unos 100 km dae Alessandria. \nIn s'atunzu de su 1942 est istada cumbattida in custu logu una battaglia detzisiva tra sa fortzas de s'Asse, italianos e tedescos, e sos Alleados. Custos, superiores pro armamentos e ateros medios ant custrintu tedescos e italianos a si retirare. Paritzas miza de soldados italianos morint in battaglia e ateras miza sunt fattos presoneris. A El Alamein unu Sacrariu, ammentat sos italianos chi sunt mortos in ie."}
{"id": "10439", "revid": "7227", "url": "https://sc.wikipedia.org/wiki?curid=10439", "title": "Antine su Mannu", "text": "Flaviu Valeriu Aureliu Antine \"Su Mannu\" (Naisso, 27 de frealzu de su 274 ca. - 22 de maiu 337), est istadu un'imperadore romanu, santu pro sa cr\u00e8sia orientale, cussa ortodossa e in unas cantas bidas de sa Sardigna. \nBiografia.\nNaschidu a \"Naissus\" ( in sa Serbia de oe) dae Elena e Costantzu Cloro, fit istadu proclamadu imperadore dae sos soldados, posca de sa morte de su babbu Costantzu. Giovanu s'est postu in mustra cumabatinde contra a sos Persianos e a sos Sarmatas. Unu nemigu sou est istadu Mass\u00e8ntziu, chi fut puru connau sou. Sa batalla detzisiva de Antine contra a Mass\u00e8ntziu su 28 de santaine 312, a Saxa Rubra, afaca a Roma, e finida a Ponte Milvio subra su Tevere. \nIn ocasione de custa batallia si faeddat de una bisione in su sonnu, de una rughe e sas paraulas \u201c\"in hoc signo vinces\"\u201d, chi Antine at fatu ponnere subra sos istendardos de sas legiones. Cun s'Editu de Milanu de su 313 at dadu a sos cristianos sa libertade de praticare sa religione issoro. Antine trasferit sa capitale dae Roma a Bis\u00e0ntziu e fundat una tzitade noa, Costantinopoli. Orioladu de sas divisiones in sa Creja cristiana convocat sa reunione de unu Contz\u00ecliu, a Nicea in su 325, cun 300 piscamos e issu faghet su Presidente. In su Contz\u00ecliu benit preparadu e promulgadu su \u201cCredo\u201d, nadu su \u201cCredo niceno, in ue si fissant veridades importantes de sa fide cristiana. Fortzis Antine at retzidu su batijimu in natis de morrere. Sos ortodossos lu cunsiderant santu, sos catolicos no. Per\u00f2 custos tenent pro santa sa mama, santa Elena . \nIn Sardigna (in Sedilo, in Putumajore) b'est sa traditzione de currere s'Ardia, in onore de Santu Antine (o Bantine, Gantine o Costantinu in \u00e0teras biddas), pro ammentu de sa batalla de Ponte Milvio (probabile influssu de traditziones bizantinas). Est veneradu fintzas in Cossoine e Flussio."}
{"id": "10441", "revid": "116191", "url": "https://sc.wikipedia.org/wiki?curid=10441", "title": "Manoppello", "text": "Manoppello. Burgu, in provintzia de Pescara in sa zona de su Parcu Notzionale de la Maiella. Unu pagu fora de sa bidda su Santuariu del Volto Santo, cun un'immagine de sa Cara de Cristu, meda venerada,visitada dae Paba Benedetto XVI su 2006."}
{"id": "10442", "revid": "2404", "url": "https://sc.wikipedia.org/wiki?curid=10442", "title": "Capestrano", "text": "Capestrano est una bidda in Prov\u00ecntzia de L'Aquila, in zona de su Parcu Natzionale de su Gran Sasso e Montes de La Laga. Su burgu antigu est medievale, cun palatos e crejas. Dominadu dae unu castellu, Castello Piccolomini. Su cunventu de Santu Giuanne de Capestrano est de su s\u00e8culu XIV."}
{"id": "10443", "revid": "2404", "url": "https://sc.wikipedia.org/wiki?curid=10443", "title": "Calascio", "text": "Calascio (L'Aquila) est una biddighedda dominada dae unu castellu de su sec. XIII. A 1.500 metros subra su mare, est su castellu pius in altu de Europa."}
{"id": "10445", "revid": "10458", "url": "https://sc.wikipedia.org/wiki?curid=10445", "title": "Diana di l'Alba", "text": " Diana di l'Alba est un gruppu de cantu de Bastia in C\u00f2ssiga, chi est istadu criatu in su 1978 dae Antonu Marielli, Ghjuvan Francescu Sicurani e i sos frades Ghjuvan Ghjacumu e Cristanu Andreani. Sos cumponentes de su gruppu, in totu, sunu 11.\nDiscografia.\nDiana Di L'Alba"}
{"id": "10447", "revid": "2404", "url": "https://sc.wikipedia.org/wiki?curid=10447", "title": "Sardinia (Ohio)", "text": "Sardinia est su nomene de una bidda de s'istadu americanu de s' Ohio.\nIn su censimentu de su 2000, a\u00ecat una populatzione de 862 abitantes. Su nomene derivat dae s'isula de Sardigna."}
{"id": "10449", "revid": "7227", "url": "https://sc.wikipedia.org/wiki?curid=10449", "title": "SS. Trinit\u00e0 di Saccargia", "text": ""}
{"id": "10450", "revid": "772", "url": "https://sc.wikipedia.org/wiki?curid=10450", "title": "San Michele di Salvenero", "text": " \nSa creja San Michele de Salvenero, Piaghe (SS), est una creja romanica fraigada dae sos m\u00f2ngios Vallombrosanos, fundados in Toscana in su 1015 dae santu Giuanne Gualberto. Primu aposentamentu issoro in Sardigna s' abbatzia de Santu Michele di Plaiano in T\u00e0tari. Fraigada cun pedra bianca intercalada cun filares de pedra vulanica niedda."}
{"id": "10451", "revid": "7227", "url": "https://sc.wikipedia.org/wiki?curid=10451", "title": "Bas\u00eclica de Santu Antiogu de Bis\u00e0rtziu", "text": "Sa Bas\u00eclica de Santu Antiogu de Bis\u00e0rtziu, connota fintzas comente Sea o Catedrale de Bis\u00e0rtziu, est una de sas cr\u00e8sias rom\u00e0nicas prus mannas de sa Sardigna, e una de sas prus connotas de su per\u00ecodu giuigale. S'edif\u00ectziu monumentale s'agatat isuladu in un'altura de or\u00ecgine vulc\u00e0nica in unu situ de su sartu a curtzu a Chilivane, in su territ\u00f2riu de de sa tzitade de Otieri.\nTzinnos ist\u00f2ricos.\nSa di\u00f2tzesi de \"Bisarchium\" o \"Guisarchum\" in su \"Giuigadu de Torres\", Curadoria de Nughedu, est documentada dae su 1065 a su 1503, cando l'ant aunida a sa di\u00f2tzesi de S'Alighera.\nSa prima catedrale l'ant fraigada in sa de duas metade de su de XI s\u00e8culos e, a pustis, l'aiat iscalabrada unu fogu, tantu chi unu documentu de su 1139 mentovat un\"'Ardarensis episcopus\", ca su p\u00ecscamu de Bis\u00e0rtziu fiat istende in su probe tzentru de \u00c0rdara finas a sa riparatzione de sa catedrale e de s'episc\u00f2piu de \"Bisarchium\". Intro su 1174, cun sa cunsacratzione de su p\u00f2rticu a duos pranos atacadu a sa fatzada, sos traballos de fr\u00e0igu nou de sa sea fiant acabados.\nIn dies de oe de su tzentru abitadu, unu de sos prus mannos e pobulados de sa zona, gasi comente de su palatzu obispale, b'abarrant petzi pagos restos. Tenimus galu unas cantas ischedas de unu Condaghe de Bis\u00e0rtziu insertadas dae Pasquale Tola in su C\u00f2dighe Diplom\u00e0ticu de sa Sardigna iscritu dae issu.\nDescritzione.\nA su monumentu bi si podet arribbare sighende s'istatale 597, a metade de caminu intre \u00c0rdara e Tula. Su situ in ue b'est sa cr\u00e8sia est isuladu meda e custu, unidu a sa bellesa de su fr\u00e0igu, faghet in manera chi siat unu logu ammajadore.\nPro su chi pertocat a sos \u00e0mbitos art\u00ecsticos e architet\u00f2nicos sa catedrale de Bis\u00e0rtziu si presentat che a s'unione de s'\u00f2pera de sos traballadores medas chi ant collaboradu a su fr\u00e0igu suo; difatis bi s'agatant elementos ligados a su rom\u00e0nicu pisanu, a su rom\u00e0nicu lombardu e a artesanos frantzesos de or\u00ecgine borgognona batidos in Sardigna dae sos tzistertzensos.\nSu p\u00f2rticu addossadu a sa fatzada, ispiradu a mollos frantzesos, s'isvilupat in duos pranos; in su pranu de suta, ricu de decoros iscult\u00f2reos, s'aberint tres arcos a sestu intreu, cun sos duos laterales chi tenent una b\u00ecfora (sa de manca est murada, sa de dereta imbetzes est decorada, a sa base de sa colonnedda, dae unu leone stil\u00f2foru consumidu meda), e dae s'arcu tzentrale s'intrat a su nartetze, chi s'isvilupat in ses campadas bortadas a crusiera e sustentadas dae pilastros a rughe. In su muru a manu dereta de su nartetze s'agatat una iscala chi batit a su pranu superiore, in ue s'agatant tres ambientes, de sos cales cussu tzentrale, dotadu de altare, fiat sa capella privada de su p\u00ecscamu. In palas de s'altare s'agatat una b\u00ecfora chi s'aberit cara a intro de sa catedrale; a cost\u00e0gios de sa b\u00ecfora si notant duas losangas decorativas, chi bi sunt fintzas in su muru esternu de s'\u00e0bside, t\u00ecpicas de su rom\u00e0nicu pisanu. S'ambiente a destra istr\u00e0ngiat una tziminera a forma de m\u00ectria.\nDae su nartetze s'intrat a intro de sa cr\u00e8sia, chi tenet tres navadas partzidas dae colunnas e un'\u00e0bside semitzirculare orientadu. Sa navada tzentrale tenet una cobertura a capriadas de linna, e sas navadas laterales sunt partzidas in campadas bortadas a crusiera. Sa lughe bassa e uniforme s'internu de sa catedrale intrat pro m\u00e8diu de sas mon\u00f2foras artas e istrintas, ses postas in cada ladu prus cussa aberta in s'\u00e0bside e duas a s'estremidade de sas navadas laterales.\nSa cr\u00e8sia est acostagiada in su ladu de sud dae una turre de sas campanas, chi in dies de oe no est intrea ca li mancat sa parte de subra pro neghe de una derrota acont\u00e8ssida in un'\u00e8poca disconnota. Sa turre, a canna cuadrada, est decorada dae lesenas e archetos p\u00e8nsiles, chi partzint fintzas sos cost\u00e0gios e su prospetu absidale de sa cr\u00e8sia."}
{"id": "10454", "revid": "18313", "url": "https://sc.wikipedia.org/wiki?curid=10454", "title": "Giuseppe Puglisi", "text": "Giuseppe Puglisi (Palermo, 15 de cabidanni 1937 \u2013 Palermo, 15 de cabidanni 1993) est istadu unu preideru de sa Diotzesi de Palermo. In Palermo aiat organizadu su Centru \"Padre Nostro, pro su ricuperu de giovanos reclutados dae sa criminalidade. Est istadu bocchidu da sa mafia su 15 de cabidanni 1993."}
{"id": "10455", "revid": "8081", "url": "https://sc.wikipedia.org/wiki?curid=10455", "title": "Carlo Carretto", "text": "Carlo Carretto (Alessandria,\u00a02 aprile\u00a01910\u00a0\u2013\u00a0Spello,\u00a04 ottobre\u00a01988) \"Piccolo Fratello di Ges\u00f9\" at sighidu s'ideale de vida de Charles de Foucaul in sa preghiera e silentziu. Iscrittore de liberos ispirituales. Est mortu su 4 santuaine 1988."}
{"id": "10457", "revid": "2404", "url": "https://sc.wikipedia.org/wiki?curid=10457", "title": "Scientology", "text": "Scientology est unu movimentu fundadu dae Lafayette Ronald Hubbard (1911-1986) in California in su 1954 (\"Church of Scientology\"). Hubbard at tentu una vida movimentada ( cun sas feminas pro tres matrimonios, e cun sas autoridades inglesas chi ant espulsu isse e sos seguaces dae s'Inghilterra e puru in Frantza, cundennadu pro truffa. Scientology est una dottrina \u201csincretista\u201d derivada dae diversas religiones, e filosofias e definida:\u201d scientzia de sa salude ispirituale e mentale\u201d. Tzertos divos de Hollywood faghent parte de Scientology."}
{"id": "10458", "revid": "176084", "url": "https://sc.wikipedia.org/wiki?curid=10458", "title": "Non credentes", "text": "Sos non-credentes sunt sos chi non credent in peruna religione, non nde l'importat nudda de sa religione, non li piaghet sa religione o sunt contr'a sa religione. Cando rifiutan sa fide religiosa los podimus mutire fintzas \u00e0teos, agn\u00f2sticos, ign\u00f2sticos, non-teistas, non religiosos o umanistas l\u00e0icos. Cando non nde l'importat nudda de sa religione los podimus mutire apateistas. Cando sun contr'a sa religione los podimus mutire anticlericales o anti-teistas.\nSas istat\u00ecsticas naran chi prus de su 16% de totu sa zente de su mundu (1,1 miliardos de pessones) sunt \"non-credentes\", ponende paris sos chi naran de esser agn\u00f2sticos, \u00e0teos, laicistas e sas pessones chi risponden \"nudda\" o \"perunu iss\u00e8peru religiosu\" cando lis dimandant cale est sa religione issoro. \nIn sa realtade, podimus pessare chi su n\u00f9meru de sos non-credentes in totu su mundu siat prus mannu meda, ca b'at zente meda chi risultat cristiana petzi ca l'an batizada a minore, ma a mannos non bi credent prus.\nDemografia.\nSas tabellas chi sichin ponent in \u00f2rdine sos istados, comintzande dae sos istados in ue bi sunt prus non-credentes a sos in ue bi nd'at prus pacos."}
{"id": "10459", "revid": "2404", "url": "https://sc.wikipedia.org/wiki?curid=10459", "title": "Rezu Em\u00eclia", "text": "Rezu in s'Em\u00eclia (in s'impreu informale Rezu Em\u00eclia, Reggio Emilia in Italianu; R\u00e8\u0161 in rezanu; \"Regium Lepidi\" in latinu) est una comuna italiana de 172.317 abitadores, cabitale de sa prov\u00ecntzia numenale in Em\u00eclia-Romanna. Est sa de bator biddas de sa rezione pro n\u00f9meru de bividores e sa de 22 in It\u00e0lia.\nN\u00e0schida a longu de sa Bia Em\u00eclia de or\u00eczine romana e chi aunit, oe che tando, sa tzidade de Pragh\u00e8ntzia a sa tzidade de R\u00ecmini, Rezu Em\u00eclia si podet onorare de su narrativu de \"Tzidade de su Tricolore\", sende chi sa bandera italiana, a ispiradura de sos istandartos de sa Rep\u00f9briga Tzispadana, fiat n\u00e0schida e fiat istada isp\u00f2nnida pro sa primera bia in custa tzidade su 7 de ghennarzu de 1797.\nS'istandartu l'aiant isp\u00f2nnidu in Sala de su Tricolore milliseteghentesca de sa domo comunale tzitadina, in su matessi salone chi oe istranzat sas audi\u00e8ntzias de su cussizu comunale de Rezu Em\u00eclia."}
{"id": "10460", "revid": "1162", "url": "https://sc.wikipedia.org/wiki?curid=10460", "title": "Cant de la Sibil\u00b7la", "text": "El Cant de la Sibil\u00b7la est unu cantu liturgicu gregorianu e sas peraulas chi lu cumponene descriene s'Apocalissia, benit cantadu in sas chejas de Majorca in sas Isolas Baleares in Ispagna e in s'Alighera in Sardigna. Dae su 16 de santandr\u00eca de su 2010 est istadu dichiaradu patrimoniu de s'Umanidade."}
{"id": "10461", "revid": "2404", "url": "https://sc.wikipedia.org/wiki?curid=10461", "title": "Sabaudia", "text": "Sabaudia est una comuna italiana de 19.287 abitadores ubigada in sa rezione de su L\u00e0tziu, cuncretamente in sa prov\u00ecntzia de Latina. Est una de sas biddas fundadas in s'\u00e8poga fassista, cuncretamente su 5 de austu de 1933, e inagurada su 15 de abrile de 1935. \nGeografia.\nS'agatat in su coro de sas Tolas Pontinas, a unos 90 km. dae Roma e a 25 dae Latina. Su territ\u00f2riu comunale suo parisincu est caraterizadu dae su litorale de dunas arenosas, dae zonas litosas (chi una die formaiant parte de sa \"serva de Terracina) e dae una filera de zonas \u00f9medas prot\u00e8ghidas e dae tres lagos costerencos: su lagu de Sabaudia (o de Paola), su lagu dei Monaci e su lagu de Caprolace. Una parte importante de su territ\u00f2riu comunale est custitu\u00ecda de su 1934 dae su Parcu nassionale de su Circeo."}
{"id": "10462", "revid": "2404", "url": "https://sc.wikipedia.org/wiki?curid=10462", "title": "Limba isvedesa", "text": "S'isvedesu est una limba chi pertenet a su sutagrupu n\u00f2rdigu de sas limbas alem\u00e0nigas: sas \u00e0teras limbas printzipales de custu sutagrupu sunt su danesu e su norueghesu, ambos meda assimizadores a s'isvedesu, e s'israndesu, prus arc\u00e0igu e allargadu. S'isvedesu est faeddadu in su mundu dae unos deghe milliones de pessones: in prus de esser sa limba ufissiale de su Rennu de Isv\u00e8tzia, est allegadu dae una min\u00f2ria in Finl\u00e0ndia, mescamente a longu de sa costera e in sas Isulas Aland."}
{"id": "10464", "revid": "14497", "url": "https://sc.wikipedia.org/wiki?curid=10464", "title": "Amtrak", "text": "Amtrak est su n\u00f9mene de sa cumpanzia ferruvi\u00e0ria printzipale de sos Istados Aunidos de Am\u00e8riga. \nEst chistione de sotziedade privada chi tenet sa sea sua in Washington. Amtrak aiat cumintzadu s'atividade sua s'1 de maju de 1971. Sa retza sua est ispainada e efissiente, totalizende 34.000 chil\u00f2metros, mancari siat eletrifigada petzi in parte m\u00ecnima. Belle chi su trenu in sos IAA siat semper istadu prus pagu impreadu a petus de sa betura, su postale e s'apar\u00e8chiu, e in prus apat semper tentu unu costu elevadu (prus chi totu in cumparadura cun su de su postale), in sos \u00f9rtimos deghe annos su tr\u00e0figu de passizeri at rezistradu un'aumentu sens\u00ecbile. Amtrak impreat in s'atualidade prus de 20.000 pessones. Onzi die, tz\u00ecrculant prus de 300 trenos Amtrak, a belotzidades finas a 240 km. s'ora, aunende prus de 500 destinos in 46 istados e tres prov\u00ecntzias canadesas.\nIn s'annu cumertziale de su 2012, Amtrak at trasportadu finas a como unu n\u00f9meru primadu de passizeris, 31,2 milliones, logrende un'intrada de 2.020 milliones de d\u00f2llaros IAA. In mesu de s'\u00e0teru, Amtrak si notat pro sa sintzillesa e s'efissi\u00e8ntzia de su cuntrollu de sos billetes: cando s'averiguadore cuntrollat su t\u00ectulu de biazu, intregat a su passizeri unu carteddigheddu adesivu a apicare a su seidorzu: in custa manera, sos cuntrolladores chi colant prus a tardu zai ischint chi su billete est istadu averiguadu e non tenent bisonzu de pregontare a su biazadore si su billete zai siat istadu cuntrolladu, comente acontessit in \u00e0teros pa\u00ecsos, Sardinna incr\u00f9dida. In Noa Iorcu, sas cumponiduras AMTRAK impreant sa Penn Station, situada zustu intro de bidda."}
{"id": "10465", "revid": "18313", "url": "https://sc.wikipedia.org/wiki?curid=10465", "title": "Pavia", "text": "Pavia est una tzittade de sa Lombardia de 70.000 abitantes, est su capoluogo de sa provintzia omonima e affacca a su Ticinu. Mercadu importante de produttos agricolos e de bestiamine. Industrias metalmeccanicas, tessiles, chimicas e alimentares. Istoria: tzittade importante fintzas dae epoca romana, cun su nomene de Ticinum. Derruta dae sos Unnos. Conchistada dae sos Bizantinos e a poi dae sos longobardos che nde ant fattu sa capitale de su su Regnu de Italia, lende su nomene de Pap\u00eca. In su 1360 passa sutta sos Visconti de Milanu. Affaca a Pavia , su frealzu de su 1525 una importante battaglia tra Frantziscu I de Frantza e Carlu V. Su 1700 est passada sutta diversas dominatziones: austriacos, frantzesos, ispagnolos. In su 1814 fuit de nou sutta a sos austriacos e in su 1849 fuit unida a su regnu de Sardigna. Tzittade ricca de monumentos, palattos, turres, crejas. Sa Certosa de Pavia, fundada in su 1396, ispettaculare su fraigu cun partes fraigadas in varia spocas. Oberas d'artes numerosas: quadros de Borgognone (sa fine de su 1400) de Perugino, de Guercino, e D. Crespi. Unu chiostro e \u201cvetrate\u201d de valore. Basilica de San Michele Maggiore: fraigu magnificu de istile romanicu lombardu (XI -XII sec.) inue sun istados coronados divescios res de su Regnu de Italia (Federico Barbarossa in su 1155). Ispantosa sa fatzada cun tres partales comente tre sun sas navadas. Una cupula, s'abside, e una cripta sutta s'altare, obera de sa fine de su 1300. Basilica de San Pietro in Ciel d'Oro, cun restos antigos de su VI seculu. A s'ala de fora decorada cun maiolicas. Sa creja attuale est unu fraigu romanicu in mattones, a tres navads, cun abside e cripta inue s'agatada su monumentu funebre de Severino Boezio ministru de Teodoricu e dae issu fattu bocchire in su 525. Pavia tenet una Univesidade de sas pius antigas de sa penisola, fundada in su 1361. Tzertos importantes personagios sun istados alunnos o professores: Gerolamo Saccheri, Lazzaro Spallanzani, Alessandro Volta, Ruggero G. Boscovich, Carlo Rubbia, Premiu Nobel. Paret, comente alunnu Cristoforo Colombo."}
{"id": "10466", "revid": "6031", "url": "https://sc.wikipedia.org/wiki?curid=10466", "title": "Universidade Estadual de Feira de Santana", "text": "Sa Universidade Estadual de Feira de Santana, jamada comunemente UEFS, est una universidade cun sa sede in Feira de Santana, in Bahia, in so Brasile. \nS'universidade fit istada fundada in su 1976."}
{"id": "10467", "revid": "772", "url": "https://sc.wikipedia.org/wiki?curid=10467", "title": "Universidade Federal de Minas Gerais", "text": "Sa Universidade Estadual de Minas Gerais, jamada comunemente UFMG o solu Universidade Federal, est una universidade cun sa sede in Belo Horizonte, in Minas Gerais, in so Brasile. \nS'universidade fit istada fundada in su 1927."}
{"id": "10468", "revid": "6031", "url": "https://sc.wikipedia.org/wiki?curid=10468", "title": "Universidade Federal da Bahia", "text": "Sa Universidade Federal da Bahia, jamada comunemente UFBA, est una universidade cun sa sede in Salvador, in Bahia, in so Brasile. \nS'universidade fit istada fundada in su 1946."}
{"id": "10469", "revid": "6031", "url": "https://sc.wikipedia.org/wiki?curid=10469", "title": "Centro Federal de Educa\u00e7\u00e3o Tecnol\u00f3gica de Minas Gerais", "text": "Sa Centro Federal de Educa\u00e7\u00e3o Tecnol\u00f3gica de Minas Gerais, jamada comunemente Cefet-MG, est una universidade cun sa sede in Belo Horizonte, in Minas Gerais, in so Brasile. \nS'universidade fit istada fundada in su 1910."}
{"id": "10471", "revid": "8884", "url": "https://sc.wikipedia.org/wiki?curid=10471", "title": "L\u00f2gica", "text": "Sa l\u00f2gica est sa isci\u00e8ntzia chi tene pro progetu s'istudiu de sa valididade et s'articulatzione de unu discorsu pro cussu chi cuncernat sas inferentzias sua - in particulare deduttivas."}
{"id": "10472", "revid": "14497", "url": "https://sc.wikipedia.org/wiki?curid=10472", "title": "Elia Angelo Dalla Costa", "text": "Elia Angelo Dalla Costa (1872 \u2013 1961), piscamu de Firenze e cardinale. Reconnottu comente \u201cGiusto tra le Nazioni\u201d dae su Museu de s' Olocaustu ,Yad Vashem,de Gerusalemme (santandria 2012) po aere aggiuadu e salvadu paritzos ebreos durante s'occupatzione nazista de s'Italia."}
{"id": "10473", "revid": "2404", "url": "https://sc.wikipedia.org/wiki?curid=10473", "title": "Simon &amp; Garfunkel", "text": "Simon &amp; Garfunkel sunt istados unu duo musigale ameriganu formadu dae Paul Simon su cantautore e Art Garfunkel su cantadore. Ambos aiant custitu\u00ecdu su grupu Tom &amp; Jerry in 1957 e aiant tentu su primu \u00e8situ issoro con sa fasca \"Hey, Schoolgirl\". Comente Simon &amp; Garfunkel, su duo aiat logradu numenada in su 1965, mescamente gr\u00e0ssias a s'individuale truncar\u00e0dios \"The Sound of Silence\". \nSa m\u00f9siga issoro fiat istada impreada de banda sonora in sa pell\u00eccula famada \"S'indutoradu\" (1967) cun Dustin Hoffman e Annie Bancroft, faghende-los galu prus cunnotos a su p\u00f9brigu."}
{"id": "10474", "revid": "587", "url": "https://sc.wikipedia.org/wiki?curid=10474", "title": "Lagu Omodeu", "text": "Su lagu Omodeu est unu lagu artifitziale de sa Sardinna. S\u2019agatat in sa prov\u00ecntzia de Aristanis, in sa sutarezione ist\u00f2riga de su Barigadu. Est formadu dae s\u2019arressu de su riu Tirsu a m\u00e8diu de unu tancadorzu postu in su territ\u00f2riu de sa comuna de Busachi. S\u2019alabatu \u00ecdrigu zughet su n\u00f9mene de \"Angelo Omodeo\", s\u2019inzineri chi si fiat ocupadu de sa prozetadura de su primu tancadorzu, chi s\u2019agataiat a probe de Ul\u00e0i Tirsu e como resurtat atzuvada partiarmente dae sas abas de s\u2019imbasu nou. Su lagu tenet una superf\u00ectzie de 29,37 chil\u00f2metros cuadrados, una profundidade m\u00e0ssima de 59,55 metros e una profundidade m\u00ecnima de 12,13 metros."}
{"id": "10475", "revid": "149", "url": "https://sc.wikipedia.org/wiki?curid=10475", "title": "Karaganda", "text": "Karagandao Qaraghandy (in kazacu: \u049a\u0430\u0440\u0430\u0493\u0430\u043d\u0434\u044b/Qara\u011fand\u0131 [q\u0251\u027e\u0251\u02c8\u0281\u0251nd\u0259) est una tzittade de sa Repubblica de Kazakistan, in sa zona orientale, ricca de carvone. Affacca a custa tzittade b'est istadu unu de sos tzentros pius mannos de lager sovieticos connottu comente \"Karlag\" ( 26 campos, po 250 km2 de superficie, inue sun istados recuidos 1.500.000 deportados: de issos 500.000 bocchidos inn diversas maneras)."}
{"id": "10476", "revid": "2404", "url": "https://sc.wikipedia.org/wiki?curid=10476", "title": "Restorante", "text": "Unu restorante (dae su frantzesu: \"restaurant\") est un\u2019istrutura edil\u00ectzia in ue si servint m\u00e0ndigos e bufaduras bariadas, a cunsumire in s\u2019istabilimentu. Su t\u00e8rmine cuguzat una gamma basta a beru de atividades cumertziales e numerosos tipos de coghina. \nA bias, sos restorantes formant parte de unu cumparis prus mannu, a s\u2019avesu un\u2019hotel, e in su casu naradu sos ambientes pro sa restoradura sunt cuntz\u00ecbidos pro esser impreados dae bandas de sos istranzos, peroe fitianu sunt abertos finas a crientes de foras."}
{"id": "10477", "revid": "17683", "url": "https://sc.wikipedia.org/wiki?curid=10477", "title": "Limba matzed\u00f2nia", "text": "Sa limba matzed\u00f2nia est un'idioma isravu faeddadu a dies de oe dae unos duos milliones de pessones, mescamente in sa Matzed\u00f2nia de su Norte atuale, cun minorias minores in sos pa\u00ecsos a curtzu e unu disterru bastante cussider\u00e0bile in nassiones che Alem\u00e0nia, Isv\u00ectzera, IAA, eac. \nEst meda assimizadore a su b\u00f9rgaru: ambas limbas sunt sas \u00f9nigas de or\u00eczine israva chi non tenent degrinaduras e possuent s'art\u00ecgulu determinadu, chi si ponet a s'agabu de sa paraula (pro narrer: \"kniga\", libru, \"knigata\", su libru). Su matzed\u00f2niu est una limba z\u00f2vana: difatis, est petzi dae a ingh\u00ecriu de su 1940 chi tenet un'istandard recunnotu e una literadura rica e sighida. \nIn It\u00e0lia continentale bivit una comunidade matzed\u00f2nia bastante not\u00e0bile, mescamente in tzidades che Trebisu, Biss\u00e8ntzia e Pragh\u00e8ntzia (in custa \u00f9rtima, sos emigradores apr\u00f2ghilant prus chi totu dae sa zona de Strumica, una bidda de su suddu-estu de sa Matzed\u00f2nia de su Norte), cando chi sa pres\u00e8ntzia de matzed\u00f2nios in Sardinna est, pro su mamentu, iscassa."}
{"id": "10480", "revid": "117843", "url": "https://sc.wikipedia.org/wiki?curid=10480", "title": "UEFS", "text": ""}
{"id": "10481", "revid": "18313", "url": "https://sc.wikipedia.org/wiki?curid=10481", "title": "Chiassu", "text": "Chiassu (Ciass\u00a0in\u00a0dialetu ticinesu,\u00a0\"Pias\"\u00a0in\u00a0tedescu) est una bidda isv\u00ectzera ubigada in su Cantone Tessinu, in pinna de sa l\u00e0cana cun s\u2019It\u00e0lia e a prus pagu de tres chilometros dae su tzentru de Comu. \nIn su 1976, sa comuna de Chiassu at ingrustadu sa de Pedrinate e a dies de oe contat cun unos 9.000 abitadores in totale. Est sa comuna prus meriesa de s\u2019Isv\u00ectzera e est istassione de l\u00e0cana chirru a s\u2019It\u00e0lia cun ischerriadorzu. \nS\u2019istassione de sos trenos s\u2019agatat pratigamente in sa frontera, essende dae s\u2019intrada printzipale bastat a cursare unos chentu metros a pee pro nche sizire sa duana. B\u2019at su prozetu de un\u2019istassione internassionale Comu-Chiassu."}
{"id": "10484", "revid": "18313", "url": "https://sc.wikipedia.org/wiki?curid=10484", "title": "Fabio Felline", "text": "Fabio Felline (Turinu, 29 de martzu 1990) est unu tzicrista camineri italianu. Est profissionale dae su 2010. \nCarrera.\nA pustis de annos de bint\u00f2rias sighidas intre sos piseddos, porfiat un\u2019istajone ebia in mesu de sos Amadores Elita/Suta-de-23 e colat a profissionale a su cumintzu de su 2010 cun sa Footon-Servetto. In su matessi annu, binchit duas tapas e sa crassifigadura finale de su Tzirc\u00f9itu de Lorena. A pustis de agabare su de deghe in su Pr\u00e8miu E3 de sas Frandras, part\u00e8tzipat a sa Furriada de Romandia, arribende su de chimbe in sa crassifigadura de sos z\u00f2vanos, e a su Tour de France, retirende-si a s\u2019agabu de sa de otu tapas pro neghe de una ruta.\nIn su 2011, porfiat pro sa Geox e lograt in bolada sa tapa de Bressa in su Brixia Tour.\nPro su 2012, sinzat unu cuntratu cun s\u2019echipa Androni Giocattoli-Venezuela: su primu \u00e8situ cun sa montura noa arribat in abrile, in sa Furriada de s\u2019Apenninu. Leat parte a sa Furriada a It\u00e0lia de 2012, otenende su de duos logos in sa de noe etapas dae San Giorgio al Sannio a Frosinone. In triulas, est cumbocadu dae Bettini su C.T. pro una cuntzentradura de tres dies in Levico Terme, dae su 19 a su 21, cun sa finalidade de s\u2019amaniare pro sos zogos ol\u00ecmpigos e su mundiale. Sende gasi, a s\u2019agabu no est isseberadu in su selessionadu italianu de s\u2019olimp\u00ecada. In cabudanni, binchet su Memoriale Pantani. Est cumbocadu pro sa currera de sos Suta-de-23 de su campionadu mundiale in Olanda, peroe a dolu mannu non resessit a si cullocare intre sos primos. Lu cuss\u00ecderant unu de sos z\u00f2vanos prus impromintidores de su tzicrismu italianu.\nIn s'istajone de 2013, Felline at logradu sa prima sua bint\u00f2ria in sa prima mesuetapa de sa Chida Coppi &amp; Bartali, curta su 20 de martzu cun moida e arribada in Gatteo a Mare (R\u00ecmini).\nSa Furriada de It\u00e0lia de 2013 est istada grobarmente positiva pro Felline, mancari non siat res\u00e8ssidu a lograre peruna bint\u00f2ria de tapa, belle chi nde siat coladu a curtzu una pariga de bias.\nIn su mese de l\u00e0mpadas, Fabio Felline at logradu in su fotofinish sa de duas etapas de sa Furriada de Isrov\u00e8nia.\nIn su mese de austu, Felline at sinzadu unu cuntratu cun Trek, liderada dae Fabian Cancellara s'isv\u00ectzeru, chi at a esser s'echipa sua moende cun annoas. S'\u00f9rtima die de su mese, s'est cullocadu in su de sete logos in su Memorial Pantani, chi antiannu l'aiat bidu binchende.\nSu 2014 est un'annu malassortadu pro Fabio, che pro neghe de sas cundissiones suas f\u00ecsigas imperfetas non resessit a lograre peruna bint\u00f2ria e si devet cuntentare cun unos cantos cullocamentos.\nFabio Felline custumat amaniare onzi annu in atonzu, a pustis de s'agabu de s'istajone cumpetitiva, sa \"Fellinata\", una pedalada tzicrotur\u00ecstiga a f\u00f9rriu de Turinu, a sa cale podent leare parte totu sos chi lu disizent."}
{"id": "10486", "revid": "117960", "url": "https://sc.wikipedia.org/wiki?curid=10486", "title": "Jan Vermeer", "text": "Jan Vermeer (1632- 1675), pintore olandesu. Sas pinturas suas mustrant colores caldos e paret che eppat leadu dae s'iscola de Rembrant. Pintore meticulosu. Oberas:\nCristo in casa di Marta e Maria (1654-55) Edimburgo.\nSanta Prassede con il crocifisso\nDonna con Brocca (16664-65).New York\nAllegoria della fede (1671-74)\n Pesatrice di perle (1664).\nStradina di Delft (1657-58). Amsterdam\nLa ricamatrice (1669).\nla lattaia (1659). Amsterdam\nRagazza che legge una lettera davanti a una finestra (1657).\nLa ragazza con l'orecchino di perla (1665).\nDonna con una bilancia (1664 ) Washington"}
{"id": "10488", "revid": "6209", "url": "https://sc.wikipedia.org/wiki?curid=10488", "title": "Ass\u00f2tziu sardu &quot;Gr\u00e0ssia Deledda&quot; - Parma", "text": "S'ass\u00f2tziu sardu \"Gr\u00e0ssia Deledda\" est una sodalia sarda faghende parte de sa FASI chi est formada mescamente dae sardos disterrados a Parma e a f\u00f9rriu, peroe finas dae bastantes logales interessados a sa Sardinna e a sa curtura sua, chi tenet sa sea in sa bidda emiliana in s'aderetu de Strada Baganzola nr. 7, ubigada in sa prima periferia parmesa, in sa zona nordu-otzidentale de sa bidda. S'ass\u00f2tziu est istranzadu in intro de unu dominarieddu cun duas prantas in colore grogu, ch'istranzat finas sa sea de una partzidura perif\u00e8riga de s'ABIS. S'ass\u00f2tziu \"Gr\u00e0ssia Deledda\" s'agatat a pee pranu e est cumpostu dae unu tzillereddu, una sala manna, una bibriutega minore e una coghina. Faghent unos doighi annos chi s'ass\u00f2tziu s'agatat inoghe: in antis fiat in viale Piacenza, a ingh\u00ecriu de unu chil\u00f2metru de dist\u00e0ntzia, prus chirru a su tzentru. Su presidente de s'ass\u00f2tziu est Antoni Gon\u00e0riu Pirisi, unu sichi\u00e0trigu sarulesu chi zai dae annos est aposentadu in continente. Ateros membros de cabale sunt Paschedda Pira, Lisandru Cartzedda, Sarvadore Marche, Zosepe Mesina, Urzeni Cau, gasi comente Miale Santu Pedru su limbista. S'ass\u00f2tziu est meda ativu in s'afortimentu de sa limba e de sa curtura sardas, e am\u00e0niat fitianu eventos de zenia bariada. Su n\u00f9meru de tel\u00e8fonu de s'ass\u00f2tziu est 0521-941053, su de telecopiadore est 0521-941059, cando chi s'aderetu telem\u00e0tigu est g.deleddaparma@tiscali.it. Pro su chi pertocat sas oras de funtzionamentu, sa sodalia est normarmente aberta sos s\u00e0bados a sero dae sas sete e sas dom\u00ecnigas a manzanu, dae sas noe finas a s'una. Pro arribare a su tz\u00ecrculu dae s'istassione de sos trenos, faghet bisonzu su postale nr. 6, chi cheret leadu dae sa segunda p\u00e8ndida a manu dereta essende dae s'istassione, cando chi unu tass\u00ec costat dae chimbe a ses euros. Su pabiru de s'ass\u00f2tziu pro un'annu costat 15 euros."}
{"id": "10489", "revid": "9584", "url": "https://sc.wikipedia.org/wiki?curid=10489", "title": "Aeroporto Internatzionale de Phu Quoc", "text": "Aeroporto Internatzionale de Phu Quoc (\"S\u00e2n bay qu\u1ed1c t\u1ebf Ph\u00fa Qu\u1ed1c\") este una aeroporto de su comune Phu Quoc, sa capitale e sa tzitade pius populada de Kien Giang s'Vietnam. S\u00e2n bay qu\u1ed1c t\u1ebf Ph\u00fa Qu\u1ed1c este una frazione de D\u01b0\u01a1ng To, est a 7km dae Duong Donge a 2200 km dae Hanoi. S\u00e2n bay qu\u1ed1c t\u1ebf Ph\u00fa Qu\u1ed1c est istada fundada dae su guvernu vietnamu in sos annos 2012."}
{"id": "10490", "revid": "2404", "url": "https://sc.wikipedia.org/wiki?curid=10490", "title": "Ronald Reagan", "text": "Ronald Wilson Reagan (Tampico, Illinois, 06/02/1.911-Bel-Air, Calif\u00f2rnia, 05/06/2.004) est istadu su de 40 Presidentes de sos Istados Aunidos (1.981-89). Cun anteriordade, fiat istadu su de 33 Gubernadores de sa Calif\u00f2rnia (1.967-75), gasi comente un\u2019atore de su r\u00e0diu de su tzine e de sa telebisura. \nCunforme a sos sondazos, est cussideradu comente unu de sos mezus presidentes ameriganos de s\u2019ist\u00f2ria, cun su m\u00e8ritu de aer zeneradu una ren\u00e0schida ideol\u00f2ziga de sa dereta pol\u00ectiga amerigana."}
{"id": "10491", "revid": "2404", "url": "https://sc.wikipedia.org/wiki?curid=10491", "title": "Dinka", "text": "Sos dinka sunu una popolatzione africana de su Sudan de su Sud chi ant tentu s'indipendentzia in triulas 2011 a poi de una gherra civile durada annos meda cun su Sudan de su Nord. Sunu pastore-gherreris, in una terra arida e paga abba chi limitant s'agricoltura."}
{"id": "10493", "revid": "10063", "url": "https://sc.wikipedia.org/wiki?curid=10493", "title": "Trenu", "text": "Su trenu est unu m\u00e8diu de trasportu formadu dae diferentes vagones chi sunt ingantzados intre issos e istrisinados subra de roderas dae una locumotora. In su 1804, sa prima locumotora, fraigada dae Richard Trevithick s'ingresu, trasportat 10 t. de ferru e 70 pessones pro 15 chil\u00f2metros. Su caminu de ferru fiat n\u00e0schidu in Inghirterra in su 1.830, con s'inaguradura de una l\u00ecnia intre Liverpool e Manchester, in ue in 1835 si fiat sizida pro sa prima bia sa belotzidade de 100 km/h. S'ist\u00f2ria de sos trenos est marcada dae un'isvilupu istraordin\u00e0riu de sas retzas de bias ferrada in Europa e in sos Istados Aunidos in su de XIX s\u00e8culu e dae una busca costante de una belotzidade prus elevada. In 1846, sa locumotora Crampton est a tretu de remurcare trenos de 65 t. a 120 km/h. In su 1938, sa Pacific s\u00f9perat su primadu de belotzidade cun trassione a papore e nche sizit 220 chil\u00f2metros s'ora, in sa conca de una cumponidura de 244 t. In s'atualidade, s'eletritzidade sustituet su papore e sa currera pro sa belotzidade bidet afrontende-si su Shinkansen e su Tokaido zaponesos, s'ICE alemannu e su TGV frantzesu (chi ostentat unu recordu de prus de 500 km/h), trenos in ue pred\u00f2minant in sa matessi medida sa segur\u00e0ntzia e sa comodidade de sos biazeris."}
{"id": "10494", "revid": "2404", "url": "https://sc.wikipedia.org/wiki?curid=10494", "title": "Apar\u00e8chiu", "text": "Un\u2019apar\u00e8chiu (naradu finas aeroplanu o arioplanu) est unu ve\u00ecculu cun alas, prus pesadu chi s\u2019\u00e0era, chi bolat zenerarmente propursadu dae unu o prus motores e s\u2019impreat pro su trasportu avi\u00e0tigu. \nIst\u00f2ria.\nIn su 1783, Pilatre de Rozier e su marchesu de Arlandes fiant res\u00e8ssidos a bolare gr\u00e0ssias a su globu de \u00e0era caente de sos frades Montgolfier. Cun un\u2019isp\u00e8tzia de pranadore, Lillenthal su tedescu aiat realizadu prus de 2.000 bolos moende cun su 1890. Sende gasi, su primu \u00f2mine chi fiat res\u00e8ssidu a decollare dae su solu \u2013 20 cm. pro 50 m. \u2013 a bordu de unu be\u00ecculu motorizadu (s\u2019Eolo) fiat istadu Clement Ader in su 1890. \nOrville Wright aiat fatu bolare unu be\u00ecculu pro 285 m. in tempus de 59 s. Posteriormente, sos obos si fiant sutz\u00e8didos in manera ininterr\u00f2mpida, in forma de primados de art\u00e0ria, de belotzidade e de dist\u00e0ntzia. Gasi, in su 1910 si fiant sizidos sos 1.000 m. de artit\u00f9dine e sos 100 km/h. Louis Bienot su frantzesu fiant res\u00e8ssidu a realizare sa prima rugrada de su Canale de sa M\u00e0niga in su 1909 e Charles Lindbergh s\u2019istadunidesu aiat unidu pro sa prima bia Noa Iorcu cun Parizi in su 1927.\nDae tanto, s'\u00e8ssere umanu aiat utilizadu s\u2019apar\u00e8chiu cun finalidades militares (su Messerschmitt tedescu contra a su Spitfire brit\u00e0nnigu in tempus de sa segunda gherra mundiale) o cumertziales (apar\u00e8chios de dist\u00e0ntzia mediana e longa), e li dat formas meda diferentes (idrobolarzu, elim\u00f2bile, supers\u00f2nigu, eac.)."}
{"id": "10500", "revid": "1375", "url": "https://sc.wikipedia.org/wiki?curid=10500", "title": "Fodrongiani", "text": ""}
{"id": "10501", "revid": "2404", "url": "https://sc.wikipedia.org/wiki?curid=10501", "title": "Limba ungheresa", "text": "Sa limba ungheresa pertenet a su grupu de sas limbas ugrof\u00ecnnigas, chi a dies de oe incruet, in prus de su mazaru, petzi su finlandesu e s\u2019estonianu, bastante assimizadores intre sese, peroe diferentes meda dae s\u2019ungheresu. Est faeddada dae unos 15 milliones de pessones in totale: 11 in sa Rep\u00f9briga Ungheresa, 2 in sos pa\u00ecsos probianos (Rumania, Ucra\u00ecna, Isrov\u00e0chia, S\u00e8rbia, Cro\u00e0tzia e, meda pagu, \u00c0ustria), in sas reziones istorigamente ungheresas, e sos 2 abarradores ispartzinados peri su mundu, cun comunidades importantes in sos IAA, su C\u00e0nada e s\u2019Austr\u00e0lia. S\u2019ungheresu est una limba gasi narada agrutinadora, su chi cheret narrer chi una paraula ebia podet cuntenner diferentes partes de s\u2019allega a m\u00e8diu de s\u2019impreu de prefissos e sufissos (is.: \u201cv\u00e1rosomban\u201d = \u201cin sa tzidade mea\u201d). Su t\u00e8rmine \u201cagrutinadore\u201d si referet a unu tipu de limbas, no a una fam\u00eclia o a unu grupu. Sunt agrutinadores, pro narrer, finas su bascu e su turcu, chi non tenent peruna relassione limb\u00ecstiga cun s\u2019ungheresu. In realidade, unos cantos limbistas no iscruent chi sos idiomas agrutinadores podant aer tentu un\u2019or\u00eczine comuna: peroe si gasi est istadu, est acont\u00e8ssidu tempus gasi in palas, chi a dies de oe est imposs\u00ecbile a demustrare custa or\u00eczine."}
{"id": "10504", "revid": "3602", "url": "https://sc.wikipedia.org/wiki?curid=10504", "title": "Caminos de Ferru de sa Sardinna", "text": "Sos caminos de ferru de sa Sardinna, cunnotos finas cun s\u2019abreviadura de CfS e, dae su 2.008, cun sa resone sotziale de IRST Zestione Fds, fiat una sotziedade p\u00f9briga chi operaiat in su trasportu p\u00f9brigu ferruvi\u00e0riu e caminale in Sardinna. In particulare, s\u2019impresa zestionaiat sa retza ferruvi\u00e0ria de lad\u00e0ria minimada de s\u2019\u00ecsula e sos duos metrotrambios de T\u00e0tari e Casteddu. Dae su 2.010, est istada agrustada cumpretamente a intro de s\u2019IRST. Su serv\u00ectziu ferruvi\u00e0riu de sa CfS fiat amaniadu in 3 cumpartzimentos, onzi unu cun sa deretura de unu de sos tres arrogos ferruvi\u00e0rios de sa sotziedade: - su cumpartzimentu de Casteddu, cun sa sea sua in Pauli, chi cuntrollaiat sos arrogos Casteddu-\u00ccsili, Mandas-Arbatassa e \u00ccsili-S\u00f2rgonu (sos \u00f9rtimos duos, dae su 1.997, fiant ativos petzi comente caminos de ferru tur\u00ecstigos de su Trenigheddu Birde); - su cumpartzimentu de Macumere, chi cuntrollaiat sas l\u00ecnias Macumere-N\u00f9goru e Macumere-Bosa Marina (custa \u00f9rtima, dae su 1.997, fiat aberta ebia a su serv\u00ectziu tur\u00ecstigu de su Trenigheddu Birde); - su cumpartzimentu de T\u00e0tari, chi cuntrollaiat sas l\u00ecnias T\u00e0tari-S\u2019Alighera, T\u00e0tari-Sossu e T\u00e0tari-T\u00e8mpiu-Palau (custa \u00f9rtima, dae su 1.997, fiat ativa petzi comente l\u00ecnia tur\u00ecstiga in s\u2019arrogu dae Nugurbi a Palau, cando chi su serv\u00ectziu de trasportu p\u00f9brigu fiat abarradu operativu petzi intre T\u00e0tari e Nugurbi). S\u2019intzidente prus grae in s\u2019ist\u00f2ria de sas CfS fiat acont\u00e8ssidu su 15 de l\u00e0mpadas de 2.007, intre s\u2019automotora ADe 96 e su locomotore LDe 602, a probe de Macumere. S\u2019automotora, moida a sas 6:24 pro isvilupare sa relassione de passizeris intre N\u00f9goru e Macumere, diat aer d\u00e8vidu agrugare in Bortigale unu trenu ispetziale pro su trasportu de operarzos a unu fraigadorzu. Su trenu ispetziale at inghitzadu sa bia \u00f9niga, iscudende in manera frontale a cosa de s'automotora in B\u00ecrori, in sa deretura de Bortigale. S\u2019intzidente aiat causadu tres mortos e ses fertos graes. In prus de su serv\u00ectziu ferruvi\u00e0riu, sa CfS zestionaiat finas unu serv\u00ectziu postalencu, chi pertocaiat su bonu de s\u2019\u00ecsula. In mesu de sos diferentes serv\u00ectzios, si podet amentare: s\u2019urbanu in S\u2019Alighera, su sutaurbanu intre S\u2019Alighera, s\u2019abioportu Costera de su Coraddu e Fert\u00eclia, s\u2019urbanu in Macumere, su sutaurbanu intre Casteddu e su biddarzu universid\u00e0riu e s\u2019interurbanu in belle totu sas leadas de s\u2019\u00ecsula. Sos trazetos narados como sunt zestionados dae s\u2019IRST."}
{"id": "10505", "revid": "2404", "url": "https://sc.wikipedia.org/wiki?curid=10505", "title": "Lagu Balaton", "text": "Su Lagu Balaton (naradu finas \"Mare Mazaru\", s\u2019Ungheria non tenet essidas a su mare) est su prus mannu de s\u2019Europa tzentrale. \nCun sa superf\u00ectzie sua de 596 km2, est prus ist\u00e8rridu chi su Garda e su Mazore cussiderados paris. Est s\u2019alabatu laghencu prus mannu de totu s\u2019Europa tzentru-otzidentale, superiore petzi de pagu a su Lagu de Zinebra (581 km2) e de Cost\u00e0ntzia (538 m2). Longu 77 km. e ladu dae 3 a 14, sa profundidade sua m\u00e8dia est de unos 3 m., sizende su balore m\u00e0ssimu (12 m.) in su gasi naradu \"Putzu de Tihany\", a probe de sa mes\u00ecsula numenale. Su Lagu Balaton, paris cun Budapestu e s\u2019\u00ecssia de su Dan\u00f9biu, rapresentat s\u2019atrativu tur\u00ecstigu prus importante de s\u2019Ungheria e, in su matessi tempus, un\u2019elementu determinadore in su paisazu transdanubianu. Est apressiadu pro sas prajas, su crima, sas mitzas termales, sos binos, sos monumentos de arte e, prus chi totu, pro sa bellesa de su paisazu."}
{"id": "10506", "revid": "2404", "url": "https://sc.wikipedia.org/wiki?curid=10506", "title": "Nicolae Ceausescu", "text": "Nicolae Ceau\u0219escu (Scornice\u0219ti 26 de ghenn\u00e0rgiu 1918 - T\u00e2rgovi\u0219te 25 de nadale 1989) est istadu unu ditadore comunista rumenu chi at gubernadu in manera totalid\u00e0ria su pa\u00ecsu dae su 1965, addaghi fiat istadu numenalizadu dae su cumitadu tzentrale de su partidu, finas a sa ruta sua in su 1989. \nMancari Ceau\u0219escu no apat cuntz\u00e8didu mai nudda in mat\u00e8ria de liberdades tziviles, sa zestione sua econ\u00f2miga fiat istada caraterizada dae prosperidade relativa in sos primos deghe annos de su rez\u00ecmene suo, gasi comente dae una postura moderada in su terrinu internassionale, gr\u00e0ssias a sa cale si fiat balanzadu sos favores de numerosos gubernos otzidentales. \nSende gasi, in sos annos otanta nche fiant essidos a pizos de aba totu sos iscunsertos de sa ditadura sua, cun sufrimentos de non poder narrer pro sa pobuladura, custa bia finas de creze econ\u00f2miga. In particulare, sos \u00f9rtimos chimbe annos cun Ceau\u0219escu in su podere fiant istados particularmente tostos pro sos rumenos: su tiranu, pro pagare su d\u00e8bitu isternu, isportaiat belle totu sas siendas alimentares, cun sa cunsegh\u00e8ntzia chi sas butegas fiant azom\u00e0i boidas e sa pobuladura patiat su f\u00e0mine; in sos mezus casos, sos rumenos fiant custr\u00ecnghidos a coas longas in dae in antis de sas butegas pro poder comporare su m\u00ecnimu pretzisu pro subrabiver. \nIn prus de custu, su rez\u00ecmene de Ceau\u0219escu si fiat fatu galu prus repressivu: petzi pro fontomare carchi cosa, unu nassionale rumenu non fiat l\u00ecberu de tenner relassiones cun istranzos, e pro andare a bisitare un\u2019amigu arribende dae un\u2019\u00e0teru pa\u00ecsu chi fiat internadu in s\u2019ispidale teniat bisonzu de sa dimanda ufissiale de s\u2019impreadore suo inche sa polima e fiat netzess\u00e0riu unu permissu foras male pro possuer una m\u00e0china de iscrier. E finas sas minorias \u00e8tnigas, che s\u2019ungheresa (rapresentende a ingh\u00ecriu de su 7% de sa pobuladura), fiant sutapostas a repressura forte, sena chi lis \u00e8sseret prus garantidu su deretu de impreare sa limba issoro. \nIn 1987, una rebellia in sa tzidade de Bra\u0219ov fiat istada sufogada sambenosamente dae Ceau\u0219escu. Sende gasi, cun s\u2019istrampada de su comunismu in totu s\u2019Europa, sa sorte de su tiranu oram\u00e0i fiat de non poder evitare: in su nadale de su 1989, una rebellia pobulare fiat fu\u00ecda in Timi\u0219oara e si fiat ist\u00e8rrida a totu su pa\u00ecsu. \nSa rebolussione fiat istada arrimada belle deretu dae s\u2019armada; in pagas dies, su rez\u00ecmene de Ceau\u0219escu nche fiat rutu, a pustis de dassare unas 60.000 b\u00ectimas. Su t\u00ecranu e muzere sua, galu prus intransighidora e fan\u00e0tiga, fiant istados det\u00e8nnidos e fusilados. Pro sa Rumania fiat agabadu un\u2019amutadore. \nCeau\u0219escu est amentadu comente unu de sos ditadores prus brutales e sambenosos de s\u2019ist\u00f2ria."}
{"id": "10508", "revid": "2404", "url": "https://sc.wikipedia.org/wiki?curid=10508", "title": "Pupo", "text": "Pupo est su n\u00f9mene art\u00ecstigu de Enzo Ghinazzi (Ponticino, Aretzu, 1955-) est unu cantadore e presentadore italianu. \nDe fam\u00eclia modesta, cun su babu posteri e sa mama mere de domo, s'interessat a su cantu e a sa m\u00f9siga zai dae su tempus prus minore, retzende su paran\u00f9mene de Pupo zai in sa pitzinnia, e binchende paritzos cuncursos cantales. A pustis de isvilupare traballos che bendidore de lissia o rapresentadore de discos, resessit a grabare su primu 45-furriadas suo in su 1975, \"Ti scriver\u00f2\", cantone chi faeddat de unu piseddu chi moet a sordadare e si ponet a coro de s'amorada sua, unu discu coladu prus a prestu sena bidu."}
{"id": "10509", "revid": "7227", "url": "https://sc.wikipedia.org/wiki?curid=10509", "title": "Centro Federal de Educa\u00e7\u00e3o Tecnol\u00f3gica Celso Suckow da Fonseca", "text": "Su Centro Federal de Educa\u00e7\u00e3o Tecnol\u00f3gica Celso Suckow da Fonseca, jamada comunemente Cefet-RJ, est una universidade cun sa sede in Rio de Janeiro, in Brasile.\nS'universidade fit istada fundada in su 1917. "}
{"id": "10511", "revid": "2404", "url": "https://sc.wikipedia.org/wiki?curid=10511", "title": "Tz\u00ecrculu Sardu &quot;Su Nuraghe&quot; de Biella", "text": "Su Tz\u00ecrculu Curturale Sardu \u201cSu Nuraghe\u201d de Biella, membru de sa F.A.S.I., Federadura de sos Ass\u00f2tzios Sardos in It\u00e0lia, est n\u00e0schidu in su 1978, sende fundadu ufissiarmente peri s\u2019atu de Paolo Tavolaccini su not\u00e0riu nr. 81679/2953 de su 24 de abrile de 1979. In tres d\u00e8gadas de atividade, su tz\u00ecrculu s\u2019est cunsagradu a s\u2019agrustamentu de sos addae de seimiza (intre sos cales duamiza e batorchentos nadios) sardos aposentados in su de Biella, a m\u00e8diu de campannas de solidariedade e de partetzipadura umana. Su presidente atuale est Batista Saiu."}
{"id": "10513", "revid": "18313", "url": "https://sc.wikipedia.org/wiki?curid=10513", "title": "Francu Udella", "text": "Francu Udella (Casteddu, 25 de frearzu de 1947) est unu puzile antigu sardu.\nAiat tentu una carrera longa e \u00f2tima intre sos amadores, in ue fiat abarradu finas a s'agabu de su 1972, a pustis de rapresentare s'It\u00e0lia, in su matessi annu, in sos Zogos Ol\u00ecmpigos de M\u00f2nagu de Bav\u00e0ria in sa categoria de sos pesos musca. In su 1968, aiat leadu parte a sos Zogos de Tzidade de su M\u00e8ssigu in sos pesos musca, in onzi manera ambas partetzipaduras fiant terminadas in sas primas rundas. Fiat istadu prus bias campione italianu e aiat bestidu 38 bias sa m\u00e0llia asula. Aiat cuncru\u00ecdu sa carrera amadoriale cun 140 bint\u00f2rias subra de 147 add\u00f2vios disputados.\nPustis coladu a su profissionalismu a sos 25 annos, relativamente a tardu, aiat cumbatidu pro 18 bias in 2 annos e, su 20 de triulas de 1974, aiat tentu s'oportunidade de lograre su t\u00ectulu mundiale WBC, peroe in Lignano Sabbiadoro fiat istadu derrotadu pro KO in sa de deghe pasias dae Betulio Gonz\u00e1lez su campione benetzuelanu. Belle gasi, tres meses a pustis ebia, non si nche fiat dassadu fu\u00ecre sa possibilidade de si fagher campione europeu, derrotende in Milanu a Pedro Molledo s'ispannolu pro noc\u00e0utu in sa de chimbe pasias.\nIn s'abrile de s'annu in fatu, torra in Milanu in s'ist\u00e0diu de San Siro, aiat cumbatidu in sa categoria noun\u00e0schida de sos pesos minimusca e, binchende pro iscalifigadura a Martinez su benetzuelanu, fiat dev\u00e8nnidu campione mundiale pro sa WBC. Sende gasi, pagos meses a pustis su t\u00ectulu mundiale li fiat istadu sustra\u00ecdu a mesa tabachina pro neghe de una farta de defesa contra a su disafiadore ufissiale. A pustis de pagos meses, in su triulas de 1976, Udella aiat tentu s'ocasione de torrare a otenner su t\u00ectulu mundiale, peroe in Caracas fiat istadu derrotadu dae Luis Istaba su benetzuelanu pro KO in sa de tres pasias.\nPustis postas a bandas sas ambissiones mundiales, su bossadore sardu aiat sighidu a cumbater in sa categoria de sos musca, in sa cale aiat mantentu su t\u00ectulu europeu in s'\u00ecnteri. Aiat def\u00e8ndidu repetidamente su t\u00ectulu europeu finas a s'1 de maju de 1979, addaghi in Londra fiat istadu b\u00ecnchidu craramente peri puntos dae Charlie Magri s'ingresu. A pustis de cussa derrota, Udella, chi oram\u00e0i teniat trintaduos annos, non aiat prus agatadu sos ist\u00ecmulos pro torrare a su cuadradu e aiat postu agabu a sa carrera sua longa."}
{"id": "10514", "revid": "118588", "url": "https://sc.wikipedia.org/wiki?curid=10514", "title": "Cefet-MG", "text": ""}
{"id": "10515", "revid": "118589", "url": "https://sc.wikipedia.org/wiki?curid=10515", "title": "UFMG", "text": ""}
{"id": "10516", "revid": "6209", "url": "https://sc.wikipedia.org/wiki?curid=10516", "title": "Nahariya", "text": "Nahariya est una bidda israeliana de unos 32.000 abitadores posta in su nordu de su pa\u00ecsu, in s\u2019oru de su Mare Mesuterranu, a pagos chil\u00f2metros dae sa l\u00e0cana libanesa. Prima cul\u00f2nia ebr\u00e0iga de sa Galil\u00e8 otzidentale, fiat istada fundada in su 1.934 dae unu grupu de assentadores alemannos, s\u2019in cras de sa bint\u00f2ria nazista in sas eleghiduras: n\u00e0schida comente assentadorzu sintzillu, posteriormente s\u2019est mudada in unu tzentru barneale froridore, chi a dies de oe est frechentadu meda e cunnotu pro sas prajas suas, cussideradas sas prus bellas de sa costera tramuntanesa. Su tzentru de sa bidda est sderot Ga\u2019aton, su zirone printzipale chi segat sa leada dae uestu e estu; in su nr. 19, b\u2019est sa domo comunale, ch\u2019istranzat finas su museu logale."}
{"id": "10517", "revid": "118624", "url": "https://sc.wikipedia.org/wiki?curid=10517", "title": "UFBA", "text": ""}
{"id": "10518", "revid": "118625", "url": "https://sc.wikipedia.org/wiki?curid=10518", "title": "Cefet-RJ", "text": ""}
{"id": "10519", "revid": "118626", "url": "https://sc.wikipedia.org/wiki?curid=10519", "title": "Cefet/RJ", "text": ""}
{"id": "10522", "revid": "6209", "url": "https://sc.wikipedia.org/wiki?curid=10522", "title": "Gr\u00e0ndula", "text": "Sa gr\u00e0ndula est su c\u00e0vanu de su porcu, unu cantzu de petza rugradu dae benaduras lanzas (m\u00f9sculu) cun unu cumponidore de rassu fontomadu, de cumponidura diferente dae su lardu (rassu de su dossu) e dae sa bentrighedda (rassu de su bentre). Sa cunsist\u00e8ntzia est prus tosta a petus de sa bentrighedda, e su sabore est prus carater\u00ecstigu. Intrat a s'amaniadura de medas cundimentos e at tentu su recunnoschimentu de produtu tradissionale dae su minist\u00e8riu. Sa gr\u00e0ndula est produ\u00ecda finas in Sardinna, sas mezus calidades sunt sas de Fonne e L\u00e0coni. Sa gr\u00e0ndula s'acumpanzat in manera \u00f2tima a su pane carasadu e a s'ispranada de Otieri, e est servida comente intrada, a sa sola o paris cun \u00e0teros sal\u00f9menes, in numerosos restorantes de sa Sardinna, gasi comente in restorantes sardos de continente e logu istranzu."}
{"id": "10523", "revid": "149", "url": "https://sc.wikipedia.org/wiki?curid=10523", "title": "Ludovico Ariosto", "text": ""}
{"id": "10524", "revid": "3602", "url": "https://sc.wikipedia.org/wiki?curid=10524", "title": "Grassianu Mesina", "text": "Grassianu o Gratzianu Mesina (Org\u00f2solu, 4 de martzu de 1942) est unu criminosu sardu. Est istadu su bandidu prus famadu de sa Sardinna de sa pustigherra. Est cunnotu pro sas evasuras suas numerosas (bintiduas, chi deghe intzertadas) e pro su rolu suo de medianeri in su sechestru de Farouk Kassam su minore.\nSu 25 de santandria de 2004, a pustis de esser agrassiadu dae su Presidente de sa Rep\u00f9briga de tando, Ciampi, e dae su ministru de sa zust\u00ecssia Roberto Castelli, Mesina dassat sa presone de Voghera, peroe abarrat in su detenimentu bivimentale pro duos annos, sena lograre mai permissos (nemancu in s'ocasione de sa morte de mama sua), pro fagher sa recuida de \u00f2mine l\u00ecberu a s'Org\u00f2solu suo. Grobarmente, Mesina at barigadu 40 annos in palas de sas zagas, belle 5 bandidende e duos in su detenimentu bivimentale.\nEst istadu det\u00e8nnidu su 10 de l\u00e0mpadas de 2013 cun s'acusa de liderare un'organizadura criminale intregada a su tr\u00e0figu de drogas, a sas furas e a sos isrobat\u00f2rios."}
{"id": "10525", "revid": "149", "url": "https://sc.wikipedia.org/wiki?curid=10525", "title": "Margaret Thatcher", "text": "Margaret Hilda Thatcher, Baronissa Thatcher, n\u00e0schida Roberts su 13 de santuga\u00ecne de 1925, est una pol\u00ectiga brit\u00e0nniga, su primu ministru de su Rennu Aunidu chi est abarradu prus longamente in serv\u00ectziu (dae su 1979 a su 1990) in tempus de su de 20 s\u00e8gulos, gasi comente s'\u00f9niga f\u00e8mina chi at tentu cussa funtzione finas a como. Unu ziornalista de s'Unione Sovi\u00e8tiga antiga l'aiat paranumenada \"dama de ferru\", unu zistru assotziadu cun sa pol\u00ectica sua sena cumpromissos e s'istilu suo de l\u00ecderu. Comente primu ministru, aiat aprigadu pol\u00ectigas cunservadoras dev\u00e8nnidas cunnotas cun su n\u00f9mene de \"Thatcherismu\"."}
{"id": "10526", "revid": "6209", "url": "https://sc.wikipedia.org/wiki?curid=10526", "title": "Porcheddu", "text": "Su porcheddu est unu de sos pratos prus licantzos de sa coghina sarda, ch'intrat cun onzi deretu a mesu de sas ispetzialidades prus bonas e ispainadas de totu s'\u00ecsula. Sa tradissione agropastorenca, chi s'est inrichida gr\u00e0ssias a sos cuntributos curturales e gastron\u00f2migos aproghilende dae \u00e0teros p\u00f2bulos, faghet sa coghina sarda meda bariada e a su car\u00e0tere \u00f9nigu. Finas custa casta de coghina intrat a su modellu de alimentadura decraradu dae s'Unesco in su 2.010.\nS'amaniadura de su porcheddu dimandat sa pres\u00e8ntzia de un'ischidone chi f\u00f9rriet in su fogu. In antis de sa coghidura, est netzess\u00e0riu a prenare s'animale cun ervas arom\u00e0tigas pro carchi ora. Murta, timu, laru e fenugru agreste ant a dare prus sabore a su porcheddu de late bostru. Pustis innetada sa pedde dae sas tuddas prus mannas, s'ant a dassare brusiare sas abarradoras. A pustis de esser samunadu e assutadu, su porcheddu est prontu pro esser infertu a s'ischidone, a mantenner a una dist\u00e0ntzia de a ingh\u00ecriu de mesu metru. Est aguarmente importante a lu fagher cogher a s'ala de sa matza, in antis de cumintzare a lu furriare lenamente. Sa coghidura de totu su porcheddu devet acontesser in manera lena e omozena, in modu chi s'animale intreu siat cotu a s'agabu de su protzessu. Dae cando in cando, cumbenit a arrosiare su porcheddu cun lardu issortu e annangher \u00e0teros aromas. Salide e piberade e servide in un'isterzu pranu su porcheddu bostru bonu a beru.\nNon cheret ismentigadu chi su porcheddu beru a sa moda sarda est un'animale meda z\u00f2vanu, chi devet tenner 45 dies de bida a su prus e, contrariamente a su chi si creet a s'avesu, non paret esser unu pratu de tradissiones meda antigas. Difatis, in s'antig\u00f2riu sos chi possuiant unu porcu non lu sagrifigaiant gasi luego, sende un'animale dae ue si podiat bogare meda de prus una bia chi \u00e8sseret inrassadu e prus betzu. Duncas, su porcheddu fiat una gulosina, reservada a pagos momentos in tempus de s'annu.\nSa festa in ue si coghet su porcheddu in s'\u00e0era l\u00ecbera est numenada porcheddada."}
{"id": "10527", "revid": "7227", "url": "https://sc.wikipedia.org/wiki?curid=10527", "title": "Biberone", "text": "Su biberone est unu retzipiente chi s\u2019impreat pro dare late, aba e \u00e0teros l\u00ecchidos a sos beb\u00e8s o pitzinnos, chi pro neghe de su livellu issoro sigomot\u00f2riu non podant bufare in tassa. Bi nd\u2019at de diferentes ball\u00f9menes (100 ml, 250 ml, eac.). Su biberone est cumpostu dae unu tubu, atuarmente de pr\u00e0stiga, e dae unu cavacu cunz\u00e0bile in manera erm\u00e8tiga probidu de unu sutzete fress\u00ecbile adat\u00e0bile a sa buca de s\u2019infante, chi tenet un\u2019istampu minore peri su cale su pitzinnu bufat, assorvende su l\u00ecchidu.\nSu funtzionamentu de su biberone tirat profetu dae s\u2019istintu de sutzadura chi possuint sos pitzinnos zai dae su tempus prus minore, e permitet de los alimentare in sos mamentos in ue sa mama no est dispon\u00ecbile pro los allatare. \nSa prima noa subra de custu imbentu fiat istada pubrigada in su 1767.\nSende chi est unu retzipiente de impreu reiteradu, chi cuntenet sust\u00e0ntzias f\u00e0ziles a curromper, e destinadu a s\u2019alimentadura de sos infantes, s\u2019izene de sos biberones devet esser contivizada in manera particulare.\nUnu probrema cunnotu de sos biberones est s\u2019acumuladura de abarros alimentares in partes inatzess\u00ecbiles de su biberone (mescamente in sas cumissuras de su sutzete e in su mecanismu de cunzadura), e chi podent provocare sa proliferadura de bat\u00e8rios pat\u00f2zenos, chi rennent poss\u00ecbile sa cuntaminadura cunseghidora de su cunt\u00e8nnidu de s\u2019ampulla.\nIn s\u2019atualidade, sos biberones dispon\u00ecbiles in su mercad\u00f9 disponent de formas e sistemas de cunzadura chi m\u00ecnimant sa cumparta de dep\u00f2sitos, peroe sos mecanismos narados non devent sustituer mai unu cuidadu mannu cun su samunonzu e s\u2019isterilizadura de sos biberones in antis de onzi impreu."}
{"id": "10528", "revid": "7227", "url": "https://sc.wikipedia.org/wiki?curid=10528", "title": "Casu berveghinu sardu", "text": "Su Bervegh\u00ecnu Sardu (NOP) est unu casu sardu cun n\u00f9mene de or\u00eczine prot\u00e8ghida.\nSu berveghinu sardu est unu casu de tradissione ist\u00f2riga e curturale longa a beru, impare cun su creschimentu de sa berveghe, chi finas in Sardinna remontat a sa preist\u00f2ria noul\u00ectiga. Sas zonas de paschimenta agreste si fiant ist\u00e8rridas finas pro more de s\u2019ispandentamentu sighidu pratigadu in manera sarvaza in s\u2019\u00ecsula dae bandas de sos diferentes invasores e dominadores.\nSu Berveghinu Sardu NOP si produet cun late de berveghe sardu pastorizadu, cragu, sale, fermentos l\u00e0tigos, e si mercadizat in duas bersiones: su z\u00f2vanu (o friscu) e su maduru (o istajonadu). Su Berveghinu Sardu NOP z\u00f2vanu tenet unos 1-2 meses, cando chi su maduru tenet prus de 6 meses. Su Berveghinu Sardu NOP si difer\u00e8ntziat dae totu sos \u00e0teros tipos de casu produ\u00ecdos in Sardinna, ca sighit sas aderetaduras prebidas dae una dissiplina de produidura. Sa dissiplina narada prebidet unas cantas obrigaduras, che s\u2019impreu de late de berveghe sardu, o tando s\u2019obrigadura de impreare unu tipu determinadu de etichetadura, chi devet cuntenner in manera obrigad\u00f2ria su s\u00ecmbulu de su cussorzu de Amparu, chi tenet sa sea sua in Casteddu.\nSu Berveghinu Sardu NOP est s\u2019\u00f9nigu casu produ\u00ecdu in Sardinna chi si podet narrer gasi, totu sas \u00e0teras bariantes (berveghinu produ\u00ecdu in Sardinna, Casu Sardu, Casu de Berveghe Sardu) sunt illeniativos chi tenent petzi sa finalidade de remutire sa NOP, belle gasi sena si cunformare cun sas cundissiones tostas apostivigadas dae sa dissiplina de produidura.\nSu Berveghinu Sardu NOP est istadu pro paritzos annos s\u2019isp\u00f2nsoru de su Casteddu F\u00f9balu."}
{"id": "10529", "revid": "6577", "url": "https://sc.wikipedia.org/wiki?curid=10529", "title": "Torquato Tasso", "text": ""}
{"id": "10530", "revid": "6209", "url": "https://sc.wikipedia.org/wiki?curid=10530", "title": "Telepeazu", "text": "Su telepeazu est unu sistema de coberadura autom\u00e0tiga de su peazu autocaminale, chi esistit in diferentes pa\u00ecsos. In Sardinna non b\u2019est, dadu chi non bi sunt autocaminos. In It\u00e0lia continentale fiat istadu introdu\u00ecdu in su 1.989. Installadu a sa prima in s\u2019arrogu Pradu Calenzano-Fror\u00e8ntzia Nordu in cuntzetu isperimentale, est intradu in funtzionamentu posteriormente in s\u2019Autocaminu A1 inche sas istassiones de peazu de sas tzidades prus importantes (Milanu, Roma e N\u00e0pule) in s\u2019ocasione de su Mundiale de f\u00f9balu de 1.990, e prus a tardu s\u2019aprigadura s\u2019est ist\u00e8rrida a totu sos peazos de sa retza autocaminale terramannesa.\nBinculadu orizinarmente a su be\u00ecculu individuale e destinadu a sos chi biazant pro traballu, dae su 1.998 est istadu ist\u00e8rridu a sos crientes privados e, dae su 2.005, ant ammanitzadu su serv\u00ectziu finas pro sas mototzicretas.\nCunforme a sos datos atualizados a s\u2019abrile de 2.008, in s\u2019It\u00e0lia continentale tz\u00ecrculant 6 milliones de aparitzos de telepeazu, cun unu totale de unos 2 milliones de tr\u00e0nsitos sa die.\nPeri su telepeazu, est poss\u00ecbile finas a pagare su peazu pro sa trapadura ordin\u00e0ria de su Zovo, sos aparcadorzos de sos abioportos de Malpensa e Linate, sa f\u00e8ria de Bolonna e sa Zona cun Tr\u00e0figu Limitadu Area C de Milanu."}
{"id": "10531", "revid": "2404", "url": "https://sc.wikipedia.org/wiki?curid=10531", "title": "Ghennarghentu", "text": "Su massissu de su Ghennarghentu est un\u2019arzola montosa de isterridura manna situada in sa zona tzentru-orientale de sa Sardinna, intre sa prov\u00ecntzia de N\u00f9goru e sa prov\u00ecntzia de s\u2019Ollastra. Cumprendet sos c\u00f9curos prus elevados de s\u2019\u00ecsula: s\u2019art\u00e0ria prus manna est sizida dae sa Punta La Marmora, cun 1.834 metros subra de su livellu de su mare.\nDae su puntu de bista zeol\u00f2zigu, est una formadura rocosa antiga, caraterizada dae montes relativamente bassos e cun pizos de perfilu tundatzu. Intre sos tipos de roca prus rapresentadas in s\u2019arzola, bi sunt sos issistos, sos granitos e sas rocas carc\u00e0riu.\nSa particularidade de s\u2019ambiente e sa pres\u00e8ntzia de isp\u00e8tzias end\u00e8migas, siat animales siat bezetales, nch\u2019at zutu a s\u2019allistamentu de sa rezione montosa a mesu de sas zonas de proteghidura ispetziale incr\u00f9didas in sa retza Natura de 2000."}
{"id": "10532", "revid": "2404", "url": "https://sc.wikipedia.org/wiki?curid=10532", "title": "Pitza", "text": "Sa pitza est unu produtu gastron\u00f2migu chi tenet de base una cumassa de aba, farra, sale e fermentu, chi a pustis de una fermentadura de bintibator oras a su nessi est traballada finas a realizare una forma prata, c\u00f2ghida in su forru e cunfetada in manera bariada."}
{"id": "10533", "revid": "18313", "url": "https://sc.wikipedia.org/wiki?curid=10533", "title": "George Washington", "text": "George Washington (Bridges Creek, Virginia, 22 de freargiu 1732 \u2013 Mount Vernon, Virginia, 14 de nadale 1799) est istadu unu de sos babos fundadores de sos Istados Aunidos, isvilupende su rolu de cumandadore cabu de s\u2019armada continentale in tempus de sa gherra rebolussion\u00e0ria amerigana. Aiat finas pres\u00ecdidu subra de su cumb\u00e8niu chi aiat redatadu su custituimentu, su cale aiat sustitu\u00ecdu s\u2019istatutu de sa cunfederadura. Su custituimentu aiat istabilidu sa funtzione de presidente de sa rep\u00f9briga, chi Washington fiat istadu su primu mantenende-la. \nWashington fiat istadu el\u00e8ghidu presidente a iss\u00e8beru un\u00e0nime de sos 69 eleghidores in su 1788, e aiat cumpretadu duos mandatos. Aiat pres\u00ecdidu subra de sa formadura de una gubernu nassionale forte e finantziadu bene, chi mant\u00e8nneret sa neutralidade in sas gherras pilisende in Europa, supr\u00ecmeret sa rebellia e lograrat atzetadura intre sos ameriganos de onzi casta. S\u2019istilu suo de l\u00ecderu aiat apostivigadu medas formas e rituales gubernamentales impreados dae tando, che su sistema de gubernu e su pronuntziamentu de s\u2019arresonu inagurale. In prus de custu, sa transidura paghiosa dae sa presid\u00e8ntzia sua a sa de John Adams aiat istabilidu una tradissione galu como in esist\u00e8ntzia. Istorigamente, Washington est cussideradu ampramente comente su babu de sos Istados Aunidos."}
{"id": "10534", "revid": "2404", "url": "https://sc.wikipedia.org/wiki?curid=10534", "title": "Fred Buscaglione", "text": "Biografia.\nFerdinando Buscaglione fit su fizu de unu portinaiu e de un'imparadora de pianuforte chi faghiat leziones a sos pizzinnos; sa passione de Fred pro sa m\u00f9sica si fit bida dae cando fit ancora una criadura. A 11 annos l'aian iscrittu a su Conservatoriu Giuseppe Verdi de Torino inue aiat cominzadu a istudiare su violinu. Ma in cussos annos issu aiat sonadu in sos night clubs de Torinu inue cantaiat cantones jazz e sonaiat su contrabasciu e su violinu.\nDurante sa segunda gherra mondiale est istadu mandadu in Sardigna inue est restadu finas a sa fine de sa gherra. In cussu periodo est istadu cuntattadu dae sos frades Jader Jacobelli, chi fit su direttore de Radio Brada chi poi fit Radio Sardegna, pro creare "}
{"id": "10536", "revid": "2404", "url": "https://sc.wikipedia.org/wiki?curid=10536", "title": "Is cuatru morus", "text": ". \nSos battor moros sunt s'emblema istoricu de su Regnu de Sardigna e est in sas dies de oe sa bandera e s'emblema de sa Curador\u00eca Autonoma de sa Sardigna (in italianu Regione autonoma della Sardegna)."}
{"id": "10538", "revid": "10458", "url": "https://sc.wikipedia.org/wiki?curid=10538", "title": "Rem Koolhaas", "text": "Biografia.\nDe is prus influentis teoricus de s'architetura de oi, calincunu de is librus suus funti \"best seller\". In su 1975 fundat cun Madelon Vriesendorp e Elia e Zoe Zenghelis s\"'Office for Meropolitan Architecture\" (OMA), in 1977 at a divenni socia peri Zaha Hadid. In su 1999 at fundau peri \"AMO\" (\"Architecture Media Organization\"), unu \"think tank\", ca publicat peri librus, dedicau a cosas teoricas de s'architettura e prus in generali de sa cultura, s'identidadi e s'organizazioni sociali.\nIn su 1978 scriit \"Delirious New York\", testu ca dd'onat a lestru fama internazionali. In custu libru, contandu sa storia de New York e de is edificius suus, cicca de spiegai poitta una citadi casi po nudda pianificada apat donau forma a su tempus nostru cun dd'unu ettu comenti no nci funti arrenescius a fai is architetus de su Movimentu Modernu cun is utopias metropolitanas insoru. In su libru affermat\nIn su 1980 est unu de is architetus mutius de Paolo Portoghesi a sa Biennali de Venezia po pigai parti a s'installatzioni \"Strada Novissima\", ca at a divenni manifestu de s'Architettura postmoderna.\nIn su 1995 \"S, M, L, XL: Small, Medium, Large, Extra-Large\" affrontat torra su tema de sa modernidadi in sa sua antitetica estraneidadi a is regulas de s'architettura de sa tradizioni.\nIn \"Junkspace\" teorizzat sa chi ddi narat \"bigness\", 'olendu nai s\"'architettura estrema\" po dimensionis, po complessidadi, ca diventat una citadi in sa citadi: \nSu messaggiu prus importanti de sa \"bigness\" est, a cantu narat, Rem Koolhaas:\nDe calincunu cunsiderau su primu de is \"archistar\", frequentadori de eventus mundanus, de su legami suu cun Miuccia Prada est nascia una collaborazioni longa ca dd'at fatu fai is \"stores\" de sa maison in New York e Los Angeles e puru pariccius allestimentus in is sfiladas."}
{"id": "10539", "revid": "11985", "url": "https://sc.wikipedia.org/wiki?curid=10539", "title": "Istangiu de Crabas", "text": "S\u2019istangiu de Crabas, pro isterridura e pro importu de sa biodiversidade, est una de sas argiolas \u00f9midas prus importantes de sa Sardinna. Situadu in sa parte tramuntanesa de su gurfu de Aristanis, est alimentadu dae su Riu Sa Praja e com\u00f9nicat cun su mare de Sardinna peri canales naturales e artifitziales. Est partzidu intre sos tres comunos de Arriora, Crabas e Nurachi. Est pertin\u00e8ntzia de Crabas totu sa subrafache tzentru-meridionale, de Arriora sa setentrionale, de Nurachi intames totu s'oru norti-estu.\nFatuvatu est fintzas inditadu impropiamente che \"Mar'e Pontis\", mancari custa denominatzione siat prus adecuada pro inditare totu su cumplessu de lagunas, frumenes, paules colligados a pare, de chi s'istangiu est su lutone prus ist\u00e8rridu.\" \"\nImpare cun sas zonas \u00f9midas de Mistras e Pa'e Sai e cun s\u2019istanzu de Sa'e Procus, format un\u2019ecosistema paulencu intre sos prus bastos e ricos de Europa e prot\u00e8ghidu dae su Cumb\u00e8niu de Ramsar. S'afluente printzipale est su riu mar'e foghe.\nSa pres\u00e8ntzia sua at cunditzionadu s'ist\u00f2ria de totu sa zona, in ue sas cussorgias prus antigas s'agataiant totu a ingh\u00ecriu suo.\nGeomorfologia.\nS'istangiu s'agatat in sa prov\u00ecntzia de Aristanis, in ue est postu in su chirru prus setentrionale de sa campura de su Campidanu, a giosso dae sa sub-regione de su Monteferru. S'oru suo format su tremene estu de su territ\u00f2riu de sa pen\u00ecsula de su Sinnis.\nAt ist\u00e8rrida de 2.228 \u00e8taros, chi nde f\u00e0ghent su prus mannu de totu Sardigna, cun fundaghe m\u00e8diu de 1,5 metros e massimu de 3 metros.\nSa salinidade est bastante bassa, sende chi s\u2019istangiu custit\u00f9it su retzidorgiu de sas abbas de un\u2019alabatu de unos 440 chil\u00f2metros cuadrados. In su tempus coladu, custa fornidura cunsistidora de abba durche giughiat finas a fen\u00f2menos de aundadura, resortos in sos annos setanta peri su fraigamentu de su canale isc\u00f9curadore, chi aiat tentu finas sa finalidade de reapostivigare balores de salinidade inditados pro s\u2019isvilupu de sa fauna pischenca."}
{"id": "10540", "revid": "12712", "url": "https://sc.wikipedia.org/wiki?curid=10540", "title": "Deghe cumandamentos", "text": "Sos Deghe cumandamentos, narados fintzas dec\u00e0logu, sunt sa lege chi, segundu sa B\u00ecbbia, est istada dada dae Yahweh a Mos\u00e8 subra de su monte Sinai.\nSunt unu puntu fundamentale de s'Antigu Testamentu pro s'ebraismu e pro su cristian\u00e8simu. Segundu sa B\u00ecbbia sa lege est istada iscrita subra de duas t\u00e0ulas de pedra dae su p\u00f2ddighe de Deus opuru, segundu un'\u00e0tera traditzione b\u00ecblica, dae Mos\u00e8 matessi.\nReligione Cat\u00f2lica.\nSa f\u00f2rmula impreada in su catechismu de sa religione cat\u00f2lica est:\n 1\u00ba - No as a tenner \u00e0teros deos a foras de mene.\n 2\u00ba - No as a leare su n\u00f9mene de Deus in de badas.\n 3\u00ba - As a santifigare sas festas.\n 4\u00ba - As a ondrare babu tuo e mama tua.\n 5\u00ba - No as a ochier.\n 6\u00ba - No as a cumiter atos impuros.\n 7\u00ba - No as a furare.\n 8\u00ba - No as a dare testimonia farsa.\n 9\u00ba - No as a apitare sa f\u00e8mina anzena.\n 10\u00ba- No as a apitare sas cosas anzenas."}
{"id": "10541", "revid": "1162", "url": "https://sc.wikipedia.org/wiki?curid=10541", "title": "Abraham Lincoln", "text": "Abraham Lincoln (Hodgenville, 12 frearzu 1809- Washington, 15 abrile 1865) est istadu su de 16 Presidentes de sos Istados Aunidos, abarrende in funtziones dae su martzu de 1861 finas a s\u2019assassinamentu suo in s\u2019abrile de 1865. \nLincoln, el\u00e8ghidu comente candidatu de su partidu repubriganu, aiat ghiadu cun \u00e8situ su pa\u00ecsu peri sa crisis sua prus grae custitussionale, militare e morale \u2013 sa gherra tzivile amerigana \u2013 bardende s\u2019Unione e, in su matessi tempus, agabende s\u2019iscravidura e promoende un\u2019amodernamentu econ\u00f2migu e finantzi\u00e0riu. \nCr\u00e8schidu in una fam\u00eclia p\u00f2bera, Lincoln si fiat imparadu pro su prus a sa sola, devenende abogadu, l\u00ecderu pol\u00ectigu, lezisradore de s\u2019Istadu de s\u2019Illinois in sos annos trinta de su 1800, gasi comente membru de mandatu \u00f9nigu de sa C\u00e0mara de sos Rapresentadores de sos Istados Aunidos in tempus de sos annos baranta de su 1800. Fiat istadu och\u00ecidu dae John Wilkes Booth, atore e simpatizadore de sos suddistas, su 15 de abrile de 1865, in s\u2019\u00ecnteri chi s\u2019agataiat in su teatru cun muzere sua, ses dies ebia a pustis de s\u2019agabu de sa gherra cun sa r\u00e8ndida suddista in Appomattox e sa bint\u00f2ria nordista.\nEst cussideradu unu de sos bator Presidentes ameriganos prus grandus de totu sos tempos, paris cun George Washington, Franklin Delano Roosevelt e Ronald Reagan."}
{"id": "10542", "revid": "6209", "url": "https://sc.wikipedia.org/wiki?curid=10542", "title": "Autocaminu", "text": "S\u2019autocaminu est una casta de caminu prozetadu pro azuventare sa tzirculadura de ball\u00f9menes mannos de tr\u00e0figu de be\u00ecculos de belotzidade arta, comente arternativa a unu caminu normale chi non garantit sa matessi capatzidade de tr\u00e0nsitos e non reghet sos matessi probremas de segur\u00e0ntzia. Cunforme a su C\u00f2dighe italianu de sos caminos, s\u2019autocaminu devet tenner carreradas separadas (o, in onzi manera, partzidas dae unu separadore tzentrale), cun a su nessi duos curridorzos pro onzi deretura de martza, e rugradorzos a livellos isfarsados. Pro intrare e essire dae sos autocaminos, pro custa resone, faghet bisonzu a impreare aunidorzos e agrugadorzos probidos pro s\u2019efetu (curridorzu de illestrimentu e curridorzu de disillestrimentu). Sa Sardinna, atuarmente, est neta de autocaminos, su biazadorzu suo prus importante est su caminu nassionale 131 C\u00e0ralu Felighe."}
{"id": "10546", "revid": "2404", "url": "https://sc.wikipedia.org/wiki?curid=10546", "title": "Giara", "text": "Sas giaras (t\u00e8rmine campidanesu, in logudoresu diat esser \u201cpatada\u201d) sunt sos mesados bas\u00e0rtigos incunfund\u00ecbiles de su Sarcidanu e de sa Marmidda, postos in sa parte tzentru-meriesa de sa Sardinna. Craramente bis\u00ecviles dae sas zonas parisincas, si presentant che artupranos a sas bisuras carater\u00ecstigas de fortalesas naturales istremenadas, probidas de bastiones a sas paredes impalonadas e inatzess\u00ecbiles antigamente.\nAssimizadoras a sas mesas messiganas, medas arche\u00f2logos pessant chi siant istadas impreadas dae sos sardos nur\u00e0ghicos comente s\u2019\u00f9rtimu baluarte de resist\u00e8ntzia contra a sos imbasores p\u00f9nigos e a pustis romanos. Cun efetos, a longu de su per\u00ecmetru cucurale de sa giara de G\u00e8sturi (naradu \u201csa canoa\u201d) si podent galu pompiare 24 nuraghes, cando chi finas a 50 s\u2019aliniaiant una die in pees de sos bastiones etotu."}
{"id": "10550", "revid": "7227", "url": "https://sc.wikipedia.org/wiki?curid=10550", "title": "Arzola de serv\u00ectziu", "text": ""}
{"id": "10551", "revid": "2404", "url": "https://sc.wikipedia.org/wiki?curid=10551", "title": "Sechestru de Silvia Melis", "text": "Su sechestru de S\u00ecrvia Melis est istadu unu casu de recatamentu acont\u00e8ssidu in Sardinna in su 1997: sa b\u00ectima de su recatamentu fiat istada S\u00ecrvia Melis, un\u2019imprendidora de Tortuelie. Su sechestru naradu est cunnotu finas pro s\u2019imboligamentu de pessonazos che Nicolau Grausu, a sos tempos imprentadore de \u201cL\u2019Unione Sarda\u201d, Luigi Lombardini su zuighe e Antoni \u00c0ngelu Liori su deretore de \u201cL\u2019Unione Sarda\u201d. \nFatos.\nSu 12 de frearzu de 1997, S\u00ecrvia Melis est recatada in s\u2019\u00ecnteri chi est torrende a domo sua in betura. Sos bandidos nche la leant a pustis de la ligare, infaletare e imbabajolare, dassende in s\u2019autom\u00f2bile a Lucas su minore, de bator annos. Su sechestru durat 265 dies: su 15 de triulas, sa negossiadura cun sos recatadores fiat intrada a sa fase finale, peroe s\u2019add\u00f2viu cun sos bandidos pro su pagamentu de sa luissione no aiat tentu logu. S\u00ecrvia Melis fiat istada tramudada a una tenda pro sas \u00f9rtimas 74 dies, finas a cando, s\u201911 de santandria de su matessi annu, fiat res\u00e8ssida a s\u2019alliberare dae sa presone e fiat istada agatada a curtzu de N\u00f9goru in s\u2019oru de unu caminu provintziale dae duos azentes bestidos a sa moda biddaresa.\nA cussu puntu, cando chi S\u00ecrvia Melis atrogat chi si nch\u2019est fu\u00ecda ca sos recatadores si fiant allargados, sena pagare peruna luissione (posissione rapresentada dae sa fam\u00eclia Melis e dae sos zuighes), Nicolau Grausu s\u2019imprendidore revelat chi at pagadu, in su sartu de Ist\u00e8rsili, sa luissione pro s\u2019alliberamentu de S\u00ecrvia Melis. Sos zuighes casteddarzos aiant ismentidu cun firmesa chi \u00e8sseret istada pagada carchi bia una lussione, asseverende chi S\u00ecrvia Melis si diat esser alliberada a sa sola. Sende gasi, Grausu aiat aguantadu forte in sas posissiones suas, agabende pro esser inchertadu pro azudu de malufaghedores e pro tentativu de iscurpimentu a dannu de Titu Melis. \nSi sighint a pare diferentes teorias subra de sa lussione, intre sas cales sa chi diat esser istada pagada dae su Sisde, un\u2019ip\u00f2tesis chi fiat istada definida \u201ctotarmente imazinada\u201d dae Giorgio Napolitano su ministru de sos afares internos, finas a cando su 20 de santadria Titu Melis etotu aiat decraradu chi aiat pagadu isse totu sa luissione, chi milli milliones de francos betzos fiant istados postos a disponimentu dae isse, 400 milliones dae Grausu e \u00e0teros milli milliones dae cuntribuidores iscunnotos."}
{"id": "10552", "revid": "2404", "url": "https://sc.wikipedia.org/wiki?curid=10552", "title": "Dwight Eisenhower", "text": "Dwight David \u201cIke\u201d Eisenhower (Denison, 14 santuga\u00ecne 1890 - Washington, 28 martzu 1969) est istadu su de 34 Presidentes de sos Istados Aunidos, dae su 1953 a su 1961. Anteriormente, fiat istadu unu zenerale de chimbe isteddos in s\u2019Armada IAA in tempus de sa segunda gherra mundiale e aiat tentu sas funtziones de cumandadore supremu de sas fortzas armadas in Europa, cun sa responsabilidade de programmare e superbisare s\u2019interventu a s\u2019\u00c0friga de su Nordu in s\u2019Operadura Intortza de su 1942-43 e s\u2019interventu esitosu a Frantza e Alem\u00e0nia de su 1944-45 dae su fronte otzidentale. In su 1.951, fiat dev\u00e8nnidu su primu cumandadore supremu de s\u2019OTAN.\nEisenhower fiat n\u00e0schidu in Texas e creschidu in Kansas dae babos de or\u00eczine olandesa, chi l\u2019aiant cr\u00e8schidu in una fam\u00eclia numerosa dende importu mannu a s\u2019\u00e8tiga e a sa relizione. Comente unu de ses fizos, fiat cundissionadu dae un\u2019atmosfera cumpetitiva chi daiat autocunfi\u00e0ntzia. Aiat frechentadu s\u2019Acad\u00e8mia militare de West Point indutorende-si in cue e posteriormente si fiat cojuadu tenende duos fizos. A pustis de sa segunda gherra mundiale, Eisenhower fiat istadu Cabu de Istadu Mazore in tempus de sa pres\u00e8ntzia de Harry Truman e in fatu aiat leadu sa posissione de reghidore de sa Columbia University."}
{"id": "10555", "revid": "11259", "url": "https://sc.wikipedia.org/wiki?curid=10555", "title": "Corsica Ferries - Sardinia Ferries", "text": "Sa Corsica Ferries Sardinia Ferries est una cumpanzia de navegadura chi pertenet a Pascal Lota s\u2019imprendidore corsiganu e s\u2019\u00f2cupat de su trasportu de pessones e be\u00ecculos.\nFormada dae una frota de 13 trasbordadores intre naes tradissionales e reghentes, Cruise Ferries, cun sas l\u00ecnias suas de trasbordadores moende dae sos portos printzipales de su Mare Mesuterranu, che Nitza, Tulone, Saona Vado, Libornu e Tzivitabetza, trasportat onzi annu addae de tres milliones de passizeris dae sa Frantza continentale chirru a sa C\u00f2rsiga e dae s\u2019It\u00e0lia continentale cun destinu a C\u00f2rsiga e Sardinna.\nA s\u2019agabu de su 2.008, sa sotziedade at comporadu su pachete de majoria de sa sotziedade Strade Blu, una cumpanzia mar\u00ectima n\u00e0schida pro su trasportu de mercantzias intre s\u2019It\u00e0lia de su nordu e sa Sitz\u00eclia, e nd\u2019at tramudadu su terminale operativu dae Z\u00e8nova Voltri a Saona Porto Vado, mantenende sa l\u00ecnia de mercantzias cun sa Sitz\u00eclia e annanghende una l\u00ecnia noa intre Libornu, Terranoa e Casteddu."}
{"id": "10556", "revid": "6095", "url": "https://sc.wikipedia.org/wiki?curid=10556", "title": "Al 'Aziziyah", "text": ""}
{"id": "10560", "revid": "8902", "url": "https://sc.wikipedia.org/wiki?curid=10560", "title": "118 - Serv\u00ectziu de emerz\u00e8ntzia sanid\u00e0ria", "text": "Su 118 est su n\u00f9meru telef\u00f2nigu ativu in It\u00e0lia pro sa dimanda de azut\u00f2riu m\u00e8digu in su casu de emerz\u00e8ntzia sanid\u00e0ria. Est unu n\u00f9meru \u00f9nigu nassionale, ativu sas 24 oras de sa die pro sete dies sa chida, de badas in totu su territ\u00f2riu, dae tel\u00e8fonos firmos e m\u00f2biles.\nSos c\u00f2dighes de prioridade\nOnzi dimanda est tratada cunforme a un\u2019ischema de c\u00f2dighes de prioridade, peri sa t\u00e8nniga de s\u2019ischerriamentu. Su cumprimentu de sas dimandas non sighit s\u2019\u00f2rdine tempurale de sas telefonadas, si nono chi dat urz\u00e8ntzia prus manna a sas mutidas in ue s\u2019arriscu pro s\u2019interessadu est prus elevadu.\nA onzi gradu de prioridade est assinnadu unu colore:\nC\u00f2dighe arbu: est su c\u00f2dighe ch\u2019ident\u00ecfigat sos malistares de gravidades prus minore, chi podent esser resortos dae su meigu tratadore etotu. Custu c\u00f2dighe est s\u2019\u00f9nigu suzetu a su pagamentu de su tichete.\nC\u00f2dighe birde: s\u2019impreat cando non sunt cumprom\u00ectidas sas funtziones bidales de su passiente. Sos c\u00f2dighes birdes t\u00ecpigos sunt sas lesiadas minores, dolores o patolozias in ue su passiente mantenet s\u2019istabilidade sua.\nC\u00f2dighe grogu: s\u2019\u00e0prigat si sas cundissiones de su suzetu sunt in arriscu, e duncas su passiente no est ist\u00e0bile. Sunt avesarmente c\u00f2dighes grogos sas dificurtades respirat\u00f2rias, sas emorrazias, sas uscraduras de su duos grados no demasiadu ist\u00e8rridas e sas lesiadas suspetas de \u00f2rganos internos.\nC\u00f2dighe ruju: custu \u00ecnditat s\u2019urz\u00e8ntzia m\u00e0ssima. Su passiente tenet una o prus funtziones bidales cumprom\u00ectidas, duncas est issiente o in arressada respirat\u00f2ria o corotzirculat\u00f2ria. Cunforme a deretivas noas, finas su dolore petorrale irradiadu in una pessone siente est cussideradu comente c\u00f2dighe ruju comente infartu mioc\u00e0rdigu suspetu.\nC\u00f2dighe nieddu: est cando su passiente, cun bida a s\u2019ora de su carrigamentu a bordu de s\u2019ambul\u00e0ntzia, nche crompit obitadu a s\u2019ispidale. Cunforme a sa leze, sas pessones zai obitadas a s\u2019ora de s\u2019azut\u00f2riu non podet esser trasportadas in s\u2019ambul\u00e0ntzia, sende custa sa tarea de s\u2019impresa funer\u00e0ria de bussardu."}
{"id": "10563", "revid": "8436", "url": "https://sc.wikipedia.org/wiki?curid=10563", "title": "Guarino Guarini", "text": "Aiat trabagliadu printzipalmente in Torino ue at realizzadu sas oberas suas pius importantes."}
{"id": "10564", "revid": "2404", "url": "https://sc.wikipedia.org/wiki?curid=10564", "title": "Istassione ferruvi\u00e0ria de Casteddu", "text": "S\u2019istassione ferruvi\u00e0ria de Casteddu est sa printzipale de su grupu CFI in sa comuna de Casteddu, gasi comente sa prus importante de sa Sardinna. S\u2019agatat in sa pratza Matteotti tzentrale, in su bighinadu de Stampau.\nS\u2019istassione est probida de 8 bias tzurpas pro su serv\u00ectziu de passizeris, totus servidas dae apeadorzos, in prus de unu n\u00f9meru elevadu de bias, aguarmente tzurpas, impreadas comente istranzadorzu de carros mamentanamente inutilizados. S\u2019istassione istranzat in intro suo finas sos sestadorzos printzipales de su grupu CFI in Sardinna, unu dep\u00f2situ de locumotivas, unu transitadorzu de mercantzias (Casteddu Santu Paulu, chi \u00f2cupat sa parte uestu de arzola ferruvi\u00e0ria, atzess\u00ecbile dae carrera Santu Paulu) e un\u2019aparcadorzu ampru pro beturas, motos e bitzis, chi dae s\u2019intrada si podet atzeder a unu museu cun agatamentos subra de s\u2019atividade ferruvi\u00e0ria de sos Caminos de Ferru de s\u2019Istadu in s\u2019\u00ecsula.\nS\u2019istassione de Casteddu est sa prus manna pro moimentu de passizeris in s\u2019\u00ecsula: difatis, est dae inoghe chi, addae de sos trenos logales de Iscr\u00e8sias, Carv\u00f2nia e Santu B\u00e8ngiu, moent cumponiduras destinadas chirru a su tzentru e a su nordu de sa Sardinna, cuncretamente a Aristanis, Macumere (chi dae s\u2019istassione probiana de s\u2019IRST si podet posteriormente andare a N\u00f9goru), Terranoa, T\u00e0tari (tramunadorzu cun sa l\u00ecnias ferruvi\u00e0rias IRST de S\u2019Alighera, Nugurbi, Sossu) e Portu Turre. A s\u2019istassione arribant in prus sas cumponiduras chi realizant sas relassiones chi tenent de conca de l\u00ecnia Deximumannu pro su serv\u00ectziu ferruvi\u00e0riu sutaurbanu casteddarzu. Dae s\u2019istassione est poss\u00ecbile a sizire, in prus de sa conca de l\u00ecnia deximesa, sas istassiones intermedi\u00e0rias de Casteddu Santa Gilla, Casteddu-Su Masu, Ass\u00e8mini C\u00e0rmini, Ass\u00e8mini e Ass\u00e8mini Santa Luxia. \nSu fraigu de biazadores, chi tenet dimensiones mannas, istranzat diferentes serv\u00ectzios pro sos passizeris, comente domo de billetes, tzilleri, chioscu de ziornales, capedda e unos cantos cum\u00e8rtzios. Addae de custu, s\u2019agatant sas salas pro s\u2019aderetamentu de su moimentu, dae ue si cuntrollat belle totu sa retza sarda RCFI e diferentes uf\u00ecssios de Trenit\u00e0lia e de su grupu CFI, chi bi tenet sa sea rezionale. In prus de custu, in intro de s\u2019istassione est presente comente monumentu sa locomotiva grupu 744 n\u00f9meru 003.\nDae sa pratza Matteotti posta in dae in antis, chi una die fiat zardinu p\u00f9brigu de sas CFI, sas cales galu como nde sunt sas propied\u00e0rias, est poss\u00ecbile a sizire su bonu de s\u2019\u00ecsula peri postales: difatis, custa pratza istranzat finas s\u2019istassione de sas l\u00ecnias postalencas de s\u2019IRST. Addae de custu, sa pratza in ue abarrat s\u2019istassione est conca de l\u00ecnia de numerosos trazetos de su CTM, s\u2019impresa chi zestionat sos trasportos urbanos de Casteddu e de su forar\u00e0diu suo. Totu custos trasportadores, in prus de custu, realizant arressadas in carrera Roma, in cara de s\u2019intrada chirrale de s\u2019istassione. Finas su portu cumertziale, dae ue moent sas naes pro su continente, si podet sizire cun fazilidade, sende pagas chentinas de metros a tesu dae s\u2019istassione. \nDae su martzu de 2.008 a su l\u00e0mpadas de 2.009, s\u2019installadura est istada s\u2019\u00f9nigu transitadorzu ferruvi\u00e0riu ativu in su territ\u00f2riu de sa comuna de Casteddu, finas a s\u2019ora de s\u2019abertura de s\u2019arressada CFI de Casteddu Santa Gilla, ubigada a unu chil\u00f2metru e mesu pagu prus o mancu a su nordu-uestu de su terminale de biazadores de s\u2019istassione."}
{"id": "10565", "revid": "2404", "url": "https://sc.wikipedia.org/wiki?curid=10565", "title": "Antonio Genovesi", "text": "Antonio Genovesi (Castiglione, Salerno, 1 de Santandria 1713 - Napoli 1769) fiat unu preideru, filosofu e economista. \"Discorso sul vero fine delle lettere e delle scienze \"(1754). At insegnadu in Napoli Economia in s'Universidade (1754). At publicadu \"Lezioni di commercio ossia economia civile\" (1765). Contemporaneu de Adam Smith. At iscrittu puru \"Diocesina\" (1766) inue si faeddat de dirittos fundamentales de s'omine. Su pensieru de Genovesi paret pius modernu oe che in su 1700. Bidiat unu modellu in sa traditzione italiana: cooperatzione, turismu, agricoltura, rispettu de s'ambiente."}
{"id": "10566", "revid": "1162", "url": "https://sc.wikipedia.org/wiki?curid=10566", "title": "Arma de sos Carabineris", "text": "S\u2019Arma de sos Carabineris est una de sas bator fortzas armadas italianas, cun cullocadura aut\u00f2noma in su cuadru de su Minist\u00e8riu de sa Defesa. \nEst istada fundada su 13 de triulas 1814 po voluntade de Vittoriu Emanuele I, re de Sardigna, comente difensores de s'Istadu e comente organu de politzia. Carabineris, ca funi armados de carabina.\nEst una fortza militare de polima in serv\u00ectziu permanente de segur\u00e0ntzia p\u00f9briga. Pro more de sa creze sua dupra de fortza militare e fortza de polima, li sunt assinnadas tareas militares in ue cuncurret a sa defesa de su territ\u00f2riu italianu, garantit sa segur\u00e0ntzia de sas rapresentaduras diprom\u00e0tigas italianas in logu istranzu, leat parte a sas operaduras militares in It\u00e0lia e addae de l\u00e0cana in sa base de sa pranifigadura de impreu apostivigada dae su cabu de istadu mazore de sa Defesa, isvilupat sas funtziones de polima militare, gasi comente, in s\u2019arrimu de sos c\u00f2dighes penales militares, de polima zudissi\u00e0ria militare in sa depend\u00e8ntzia de sa zust\u00ecssia militare. In su cuadru de sos poderes de polima, isvilupat sas funtziones de polima zudissi\u00e0ria e de segur\u00e0ntzia p\u00f9briga in sa depend\u00e8ntzia funtzionale de su ministru de sos Afares Internos. Su cumandadore zenerale atuale est su Zenerale de corpus de armada Leonardo Gallitelli.\nIn tempos passados faghiana servitziu movindesi a pe, a caddu; a poi cun sas camionettas; como cun sas machinas e furgones. Sunu istados sempre presentes in logos colpados dae calamidades : Messina(1908), Marsica-Avezzano (1915),Belice(1968), Friuli (1976), L'Aquila (2009),e dae alluviones: Polesine (1951), Firenze (1966) e in ateros logos. In casu de emerz\u00e8ntzia, pro cuntatare sos carabineris in It\u00e0lia est pretzisu a marcare senacostu, in cale si siat telem\u00f2bile o tel\u00e8fonu firmu, su n\u00f9meru 112. \nSos carabineris, in sardu, sunt mutidos in su limbazu familiale \u201cbonetes nieddos\u201d. Sa Patrona de sos carabineris est sa Madonna, \u201cVirgo Fidelis\u201d, e i sa festa su 21 de santandria. Sa caserma de sos carabineris b'est in guasi totu sos comunes de Italia."}
{"id": "10567", "revid": "7106", "url": "https://sc.wikipedia.org/wiki?curid=10567", "title": "Pedru Paulu Birdis", "text": "Antoni Pedru Paulu Virdis (T\u00e0tari, 26 l\u00e0mpadas 1957) est unu ex giogadore de f\u00f9bbalu sardu, ca giogaiat a botza a atacadore.\nCarriera.\nA pustis de zogare cun sa Juvenilia, s\u2019istrenat in sa S\u00e8rie D cun sa Nugoresa in su 1.973-1.974. A sos 16 annos marcat 11 golos. A pustis, est tramudadu a su Casteddu, in ue tenet s\u2019istrenu suo in sa S\u00e8rie A su 6 de santuga\u00ecne de 1.974 contra a su Lanerossi Biss\u00e8ntzia a sos 17 annos. S\u2019annu in fatu disputa 23 partidas marchende 6 golos, nostamis de sa falada de partzidura adelantada largamente de sos rujubia\u00ectos, mescamente pro neghe de sa lesiada grae suferta dae su zogadore prus rapresentativu de sos sardos, est a narrer Gigi Riva. In custu tempus, cumponet in Casteddu cun Luisi Piras una croba de atacu interamente sarda, cun probabilidade intre sas prus fortes in s\u2019ist\u00f2ria de su f\u00f9balu isulanu.\nSu primu annu in sa de duas partziduras custituit su de sa cunsagradura pro s\u2019atacadore sardu bintarzu, chi realizat sa fiolera de 18 golos, unu resurtadu chi l\u2019intrat a s\u2019ameriadorzu de sa Juventus, in ue d\u00ecsputat tres campionados in sos cales no agatat semper meda tretu. In su 1980, torrat a Sardinna pro un\u2019annu, posca faghet sa recuida sua a sos colores arbunieddos in 1981. A pustis de un\u2019istajone \u00f2tima cun sa formadura peemontesa, in su 1982 est tramudadu s\u2019Udinesa pro dassare su logu suo a Paolo Rossi, chi at cumpridu su tempus suo de iscalifigadura e at triunfadu in su mundiale de su 1982. In \u00d9dine, Birdis zogat pagu in sa prima istajone pro neghe de lesiadas infadosas, cando ch\u2019in sa de duas realizat 10 golos.\nIn su 1984, lu cuntratat su Milan, in ue abarrat finas a su 1989, afirmende-se comente unu de sos atacadores italianos prus fortes. Sa mezus istajone sua est sa 1986-1987, in ue est marcadore m\u00e0ssimu de sa S\u00e8rie A cun 17 golos; in s\u2019istajone posteriora, sos golos suos ant a permiter a su Milan de recuperare una dist\u00e0ntzia cussider\u00e0bile dae su N\u00e0pule, superadu finas gr\u00e0ssias a unu duprete detzisivu in N\u00e0pule-Milan 2-3 de s\u20191 maju 1988, partida fundamentale pro su logru de s\u2019iscudete dae bandas de sos rujunieddos. S\u2019annu in fatu otenet finas sa Cupa de sos Campiones in Bartzellona, in ue, in sa finale contra a su Steaua Bucarestu de su 24 maju 1989, intrat in parte a Ruud Gullit in su de 15\u2019 de su segundu tempus. \nFiat istadu unu penaltista primorosu: in su campionadu, aiat disintzertadu una \u00f9niga penalidade manna, arressada dae Zuanne Paulu Grudina, zanneri de su Pisa, isse puru sardu.\nS\u2019est retiradu dae su f\u00f9balu in su 1991, a pustis de disputare sas \u00f9rtimas duas annadas comente profissionale cun su Letze.\nIn tempus de sa carrera sua, no at zogadu mai in sa prima internassionale, peroe contat cun 8 pres\u00e8ntzias e unu golu in s\u2019internassionale ol\u00ecmpiga, in sa cale aiat disputadu sos zogos de Seulu.\nCun posterioridade, at traballadu de cumentadore telebisencu e reghet una butega de m\u00e0ndigos e binos fontomados in Milanu."}
{"id": "10568", "revid": "18313", "url": "https://sc.wikipedia.org/wiki?curid=10568", "title": "Pararutas", "text": "Si definit pararutas unu disillestridore abiodin\u00e0migu: custa est sa definidura prus curreta in su dom\u00ecniu inzeneriale. Cun \u00e0teras paraulas, est su m\u00e8diu chi servit pro permiter sa falada a belotzidade cuntrollada de unu corpus a s\u2019\u00e0era, zenerarmente dae art\u00e0rias mannas. Sa pr\u00e0tiga de sa fulliada cun pararutas si definit fulliada abi\u00e0tiga o pararutismu.\nLeonardo Da Vinci aiat cuntz\u00ecbidu su primu pararutas formadu dae 4 cordas ligadas a un\u2019imbragadura (chi bi fiant apicados sachetes de aba funtzionende de bussa de \u00e0era), chi manteniant ligada s\u2019istrutura frenadora, custitu\u00ecda dae 4 p\u00e8rtigas ligadas intre issas peri insertos de metallu, comente pro formare una pir\u00e0mida chi sas caras fiant realizadas cun pannamenta de linu immidonadu pro nd\u2019aumentare sa rizidesa. Su prozetu, prop\u00f2nnidu torra unu s\u00e8gulu a pustis dae Fausto Venanzio, probabirmente non fiat istadu realizadu mai dae Leonardo. In s\u2019\u00e8poga moderna, un\u2019universidade istadunidesa l\u2019at realizadu in sos det\u00e0llios prus m\u00ecnimos: su pararutas at funtzionadu, peroe est resurtadu pagu ist\u00e0bile e no manobr\u00e0bile; difatis, est resurtadu pagu eficassu cun bentu.\nIntre sas primas aprigaduras isperimentales, si podent tzitare sas fulliadas de Lenormand su frantzesu, chi si fiat fulliadu in su 1732 dae s\u2019osservadorzu de Montpellier, e prus chi totu su de su frantzesu Andr\u00e9-Jacques Garnerin, ch\u2019in su 1797 si fiat fulliadu dae unu grobu o, naradu mezus, nche fiat artiadu a unos 900 metros a bordu de unu grobu chi fiat istadu disunfradu e isgantzadu falende a su solu a m\u00e8diu de una pararutas a calota cunetadu a su cofinu etotu de su grobu. A Graberin lu cuss\u00ecderat s\u2019imbentore de su pararutas cun calota emisf\u00e8rigas.\nSa prima fulliada dae un\u2019apar\u00e8chiu bolende fiat acont\u00e8ssida in su 1912, addaghi, impreende t\u00e8nnigas oram\u00e0i perfetadas, A. Berry su cabitanu si fiat fulliadu inche Saint Louis (IAA).\nIn sos annos \u201920 e \u201930 de su s\u00e8gulu coladu, numerosos ist\u00f9dios e isperi\u00e8ntzias nch\u2019aiant zutu a realizare pararutas eficassos e seguros, tantu est beru ch\u2019in tempus de sa segunda gherra mundiale su pararutas fiat istadu realizadu no petzi comente sistema de sarvamentu, si nono finas pro sa fulliada de unidades a zonas de cumbate.\nIn sos annos \u201950, fiat n\u00e0schidu su pararutismu isportivu e, in su 1963, fiat istadu realizadu su primu pararutas cun ala Parafoil dae Domina Jalbert s\u2019ameriganu, chi aiat aprigadu e mezoradu sas teorias de Francis Rogallo. Su tipu naradu de pararutas, perfetadu posteriormente, fiat istadu zuigadu particularmente adecuadu a s\u2019atividade isportiva."}
{"id": "10569", "revid": "2404", "url": "https://sc.wikipedia.org/wiki?curid=10569", "title": "Willy Brandt", "text": "Willy Brandt (Lubeca, 18 nadale 1.913 comente Herbert Ernst Karl Frahm-Unkel, 8 santuga\u00ecne 1.992) est istadu unu pol\u00ectigu alemannu de fide democr\u00e0tiga-sotziale.\nDae su 1.957 a su 1.966, fiat istadu s\u00ecndigu de Berilinu, dae su 1.966 a su 1.969 ministru federale de sos afares isternos e bitzecantzilleri de su gabinete de Kiesenger e, dae su 1.969 a su 1.974, su de bator cantzilleris de sa Rep\u00f9briga Federale Alemanna. Pro sa pol\u00ectiga sua orientada chirru a estu, chi teniat sa finalidade de mezorare sas relassiones cun sos pa\u00ecses de s\u2019Europa levantesa, aiat retzidu su pr\u00e8miu Nobel de sa paghe in su 1.971.\nDae su 1.964 a su 1.987, Brandt fiat istadu presidente de su SPD e, dae su 1.976 a su 1.992, presidente de s\u2019Internassionale Sotzialista.\nS\u2019abioportu nou de Berilinu, chi diat dever esser abertu in intro de un\u2019annu, at a zugher su n\u00f9mene suo."}
{"id": "10570", "revid": "132886", "url": "https://sc.wikipedia.org/wiki?curid=10570", "title": "Zazie", "text": "Zazie (nomene eru: Isabelle Marie Anne de Truchis de Varennes), Boulogne-Billancourt 18 de Abr\u00ecle 1964 est una cantante frantzesa.\nSu numene \"Zazie\" derivat dae unu personaggiu de unu raccontu de Raymond Queneau, \"Zazie dans le metro\". "}
{"id": "10571", "revid": "18313", "url": "https://sc.wikipedia.org/wiki?curid=10571", "title": "Ghitarra", "text": "Sa ghitarra est un\u2019aina musigale cordof\u00f2niga, sonada cun sas pupatzas, cun sas ungras, o cun un\u2019ispitzulete.\nSu sonu est zeneradu dae sa bivradura de sas cordas, ist\u00e8rridas in subra de su pranu arm\u00f2nigu chi, a bia sua, est imbaradu in sa c\u00e0ssia arm\u00f2niga chi ampr\u00ecfigat su sonu. \nSas cordas sunt ist\u00e8rridas intre su tiracordas, fissadu in su pontigheddu, e sa tecra cabu, sende fissadas intre su pontigheddu e sas mec\u00e0nigas postas in sa palita. In su m\u00e0nigu, su tecradu permitit de incurtziare sa long\u00e0ria de sa parte de corda bivradora e de sonare sa nota o sas notas desizadas incarchende sa corda etotu azigu in palas de sa tecra respetiva.\nSa ghitarra no aiat tentu or\u00eczine dae su laudu, a su contr\u00e0riu de su chi unos cantos suponent erradamente, si nono dae sa ghitarra barroca."}
{"id": "10572", "revid": "6209", "url": "https://sc.wikipedia.org/wiki?curid=10572", "title": "Nonnu e nonna", "text": "In unos cantos ritos de su catolighismu, su nonnu e sa nonna sunt sas figuras, masculinas e femininas respetivamente, chi acumpanzant a s\u2019artare su fizolu, o siat su chi, pitzinnu o adurtu, est a probe de retzire su batijare. In su primu casu, cando su chi si devet batijare est pitzinnu, tenent sa tarea de pronuntziare in logu suo sas promissas batijarales; si est adurtu, tenent sa tarea de l\u2019assister in s\u2019initziadura sua a sa bida cristiana. Ambos devent esser de relizione cristianu-cat\u00f2liga, aer retzidu su sagramentu de sa cunfirmadura e aer cumpridu 16 annos. Finas pro sa cunfirmadura, su chi si devet cunfirmare devet esser assistidu dae unu nonnu o una nonna, cun sa tarea de fagher in manera chi sa pessone chi at a retzire su sagramentu si cumportet de \u201ctestimonzu beru de Cristos\u201d. Su nonnu devet esser cunfirmadu. Est custum\u00e0ntzia no codifigada chi sos \u00f2mines siant acumpanzados a s\u2019artare dae unu nonnu e sas f\u00e8minas dae una nonna. S\u2019impreu naradu derivat dae su fatu ch\u2019intre su nonnu e nonna e fizolu naschiat sa \u201ccognatio spiritualis\u201d, cussiderada impeigu dirimidore pro su cojuiu.\nS\u2019impreu de sos t\u00e8rmines nonnu e nonna in su sinn\u00ecfigu respetivu de \u201czaju, minnannu\u201d e \u201czaja, minnanna\u201d est incurretu e cust\u00ectuit un\u2019italianismu a evitare."}
{"id": "10573", "revid": "2404", "url": "https://sc.wikipedia.org/wiki?curid=10573", "title": "Ermizolu", "text": "S\u2019ermizolu o fromizolu (ma su n\u00f9mene si cunfundet in sos dialetos b\u00e0rios, cun \u00e0teras maladias esantem\u00e0ticas, massimamente cun su russetu)est una maladia infetiva de su sistema respirad\u00f2riu causada dae unu birus, est a narrer su Paramyxovirus de sa zenia Morbillivirus. Su Paramyxovirus, pagu resistidore in foras de s\u2019organismu e sens\u00ecbile a sos azentes ch\u00ecmigos e f\u00ecsigos, est unu birus cun ANR negativu unicadenale e format parte de sa fam\u00eclia de sos Paramyxoviridae, zenia Morbillivirus.\nS\u2019ermizolu non si podet manifestare duas bias: contraighende\u00b7lu e sanende\u00b7nde si creant sos anticorpos ch\u2019impeighent su reforminzu suo. Si calicunu atrogat chi at tentu s\u2019ermizolu prus de una bia, cheret narrer chi, a su nessi in un\u2019ocasione, su diann\u00f2stigu fiat faddidu e chi sa maladia fiat in realidade russeta, f\u00e0zile a cunfunder cun s\u2019ermizolu.\nTrasmissione.\nSu fromizolu est una maladia infetiva aguda cun inditu artu meda de contagiosidade (97-98%); su cont\u00e0giu acontesset pro bia a\u00e8rea, cun su virus veiculadu dae sas gutigheddas de Flugge, pro cuntatu deretu o inderetu cun sos fl\u00f9idos corp\u00f2reos de una persone mal\u00e0ida (isperma, mucu). Su mal\u00e0idu est contagiosu dae 1-3 dies in antis de su cumintzu de sos s\u00ecntomos (e tando 3-5 dies in antis de sa cump\u00e0ssida de sas manifestatziones cut\u00e0neas) fintzas a 7 dies a pustis de sa cumparta de s'esantema. Su tempus de incubadura est de 10-12 dies.\nS\u00ecntomos.\nSu fromizolu pr\u00f2vocat printzipalmente un' esprussione cutanea simigiante a sas de sa russeta o de s'iscarlatina (in sa cl\u00ecnica carchi borta di podent fintzas cunf\u00f9ndere), chi su prus de sas bortas si resolvet in manera ispont\u00e0nea ma chi podet, in casos relativamente raros, batire a sa morte, p\u00e8rdida de sa bista, p\u00e8rdida de s'oidu, disacatos tzerebrales permanentes. Sos sinnos e s\u00ecntomos de inghitzu a su s\u00f2litu incluent calentura, a s'ispissu superiore a 40\u00a0\u00b0C, t\u00f9ssiu, rinorrea e ogros malos. Duos o tres dies a pustis de su cumintzu de sos s\u00ecntomos, mantzas biancas minores si podent formare a s'internu de sa buca, nodidas comente a mantzas de K\u00f6plik. Unu rash cut\u00e0neu ruju e chi a su s\u00f2litu incumentzat in sa cara e a pustis si difundet a su restu de su corpus, es\u00f2rdit in tipicamente dae tres a chimbe dies a pustis de su cumintzu de sos s\u00ecntomos. Sos s\u00ecntomos s'isvilupant in sa majoria de sos casos in 10-12 dies a pustis de s'espositzione a una persone infeta e sighint pro 7-10 dies. Sas complic\u00e0ntzias s'av\u00e8rguant in unu 30% de sos casos, in sos pitzinnos inferiores a 5 annos de vida, e podent incl\u00f9ere, intre sas \u00e0teras, diarrea (8%), otite (7%), purmonite (6%), entzefalite (0,1%). Sa maladia est respons\u00e0bile de unu n\u00f9meru de mortes chi andat de sas 30 a sas 100 donzi persones infetas e, a s'ispissu, pro superinfetziones bat\u00e8ricas"}
{"id": "10574", "revid": "6095", "url": "https://sc.wikipedia.org/wiki?curid=10574", "title": "Al Bayda", "text": ""}
{"id": "10575", "revid": "6095", "url": "https://sc.wikipedia.org/wiki?curid=10575", "title": "Al Marj", "text": ""}
{"id": "10576", "revid": "6095", "url": "https://sc.wikipedia.org/wiki?curid=10576", "title": "Al Abyar", "text": ""}
{"id": "10577", "revid": "1375", "url": "https://sc.wikipedia.org/wiki?curid=10577", "title": "Al Khums", "text": ""}
{"id": "10578", "revid": "6095", "url": "https://sc.wikipedia.org/wiki?curid=10578", "title": "Homs (Libia)", "text": ""}
{"id": "10579", "revid": "152633", "url": "https://sc.wikipedia.org/wiki?curid=10579", "title": "Pamela Prati", "text": "Pamela Prati, n\u00f9mene de matriguladorzu Paula Pireddu (Otieri, 26 de santandria de 1958), est un\u2019atora, ispetagulista e pessonazu telebisencu sarda.\nCarrera.\nA pustis de s\u2019istrenare de modella e atora in sos annos setanta de su s\u00e8gulu coladu, est dev\u00e8nnida cunnota a su grandu p\u00f9brigu in su 1988 addaghi, iscoberta dae Pierfrancesco Pingitore, lograt su rolu de prima f\u00e8mina in sos ispet\u00e0gulos teatrales e telebisencos de su Bagaglino.\nIn sos annos noranta, s\u2019est partzida dae sa cumpanzia de Pingitore pro presentare unas cantas emissuras, ponende-si a sa prima a costazos de Pippo Franco (finas isse aproghilende dae su Bagaglino) in sas primas edissiones de \u201cLa sai l\u2019ultima?\u201d, e a pustis de Teo Teocoli in \u201cScherzi a parte\u201d e de Gigi Sabani in \u201cRe per una notte\u201d. In custos annos, at tentu sa possibilidade, in intro de sas emissuras, de interpretare cun sa boghe cosa sua diferentes bersionaduras, temas musigales e finas cantones noas, un\u2019esperi\u00e8ntzia chi nch\u2019at sizidu su c\u00f9curu suo in su 1996 cun sa grabadura de unu discu musigale.\nIn su 2001, s\u2019est reintegrada a su Bagaglino, realizende su bonu de sos ispet\u00e0gulos de sa cumpanzia produ\u00ecdos in sas primas d\u00e8gadas de su duamiza."}
{"id": "10580", "revid": "7227", "url": "https://sc.wikipedia.org/wiki?curid=10580", "title": "Sa banda de s'Uno arba", "text": "Sa banda de s\u2019Uno arba fiat istada un\u2019organizadura criminale chi operaiat in Em\u00eclia-Romanna. Moende cun su 1987 e finas a s\u2019atonzu de su 1994, aiat cum\u00ectidu 103 assiones delitivas, provochende sa morte de 24 pessones e su ferimentu de \u00e0teras 102.\nSu n\u00f9mene apr\u00f2ghilat dae su modellu de autom\u00f2bile impreada zenerarmente pro sas assiones criminales una Fiat Uno, avesarmente in colore arbu, una casta de be\u00ecculu f\u00e0zile a furare e malu a logalizare pro sas fortzas de segur\u00e0ntzia, dada s\u2019ispainadura sua manna.\nSos cherveddos de sa banda fiant sos tres frades Savi, che duos fiant polimesos, cando chi su de tres non aiat p\u00f2didu intrare a sas fortzas de segur\u00e0ntzia pro neghe de sa bisticurtesa sua. Sos tres fiant istados cundennados a sa presonia perpetuada.\nDae custa acont\u00e8ssida nche fiat istada bogada una pell\u00eccula protagonizada dae Kim Rossi Stuart."}
{"id": "10581", "revid": "7227", "url": "https://sc.wikipedia.org/wiki?curid=10581", "title": "Terremotu", "text": "In sa zeof\u00ecsiga, sos terremotos (dae su latinu \u201c\"terrae motus\"\u201d, est a narrer \u201cmovimentu de sa terra\u201d), narados finas sismos o tr\u00e8midas tell\u00f9rigas (dae su latinu \u201cTellus\u201d, diosa romana de sa Terra), sunt bivraduras o ossilladuras repentes, lestras e prus o mancu poderosas, de sa crosta terrenca, provocadas dae s\u2019iscostiamentu repente de una massa rocosa in su sutasolu.\nS\u2019iscostiamentu naradu est zeneradu dae sas fortzas de creze tet\u00f2niga, chi assionant in manera costante in intro de sa crosta terrenca provochende s\u2019ispossiamentu de enerzia in unu puntu internu de sa Terra naradu ipotzentru; moende dae sa fratura chi s\u2019est formada, una filera de undas el\u00e0stigas, numenadas \u201cundas s\u00ecsmigas\u201d, si propagant a totu sas dereturas dae s\u2019ipotzentru, zenerende su fen\u00f2menu chi si notat in sa superf\u00ectzie; su logu de sa superf\u00ectzie terrenca postu in sa bertigale de s\u2019ipotzentru si narat epitzentru e, in modo zenerale, est su prus pertocadu dae su fen\u00f2menu. S\u2019arrampu de sa zeof\u00ecsiga ch\u2019ist\u00f9diat custos fen\u00f2menos est sa sismolozia.\nSas istrussiones b\u00e0sigas in casu de terremotu sunt sas sighidoras:"}
{"id": "10583", "revid": "2404", "url": "https://sc.wikipedia.org/wiki?curid=10583", "title": "Renato Vallanzasca", "text": "Renato Vallanzasca Costantini, connotu zenerarmente comente Renato Vallanzasca (Milanu, 4 maju 1950), est unu criminosu italianu. Respons\u00e0bile in sos annos setanta e in sos sighidores de numerosos isrobat\u00f2rios, secuestros, mortorzos e evasuras, est istadu cundennadu grobarmente a bator presonias perpetuadas e a 295 annos de regrusura."}
{"id": "10584", "revid": "2404", "url": "https://sc.wikipedia.org/wiki?curid=10584", "title": "Coritiba Foot Ball Club", "text": "Coritiba (rus. \"Coritiba Foot Ball Club\") esti sa socedari calcistica de sa Sao Paulo in Brasile. \u00c8 nascia in su 1909. Como 1985 istada in \"Campeonato Brasileiro\". Su presidenti attuali esti Vilson Ribeiro."}
{"id": "10585", "revid": "10458", "url": "https://sc.wikipedia.org/wiki?curid=10585", "title": "MoVimento 5 Stelle", "text": "'Su \"Moimentu 5 Isteddos\" (M5I) est unu moimentu politigu italianu.\nSu coordinadore est Beppe Grillo."}
{"id": "10586", "revid": "6209", "url": "https://sc.wikipedia.org/wiki?curid=10586", "title": "Nur\u00e0ghinis Bator Mangones", "text": "Nur\u00e0ghinis Bator Mangones est unu logu imazinadu postu in mesu de nuddue. Est un'ispressura creada dae s'ABLS, s'Ass\u00f2tziu de Bolunt\u00e0rios pro sa Limba Sarda, e impreada meda dae sos faeddadores de sa limba sarda. Su n\u00f9mene \"Nur\u00e0ghinis\" est orizinadu dae \"Nur\u00e0minis\", logalidade esistidora rearmente, dae su nuraghe e dae sos mangones, puzones chi tenent s'abitadorzu naturale issoro in istanzos, normarmente situados in logos isulados. S'impreat mescamente in contu de unu logu de traballu indisizadu, ca est minore, isuladu e atesu dae sa zona de bivimentu (\"L'ant carrabatadu a traballare a Nur\u00e0ghinis Bator Mangones\"). Cando est chistione de su logu isuladu in ue istat calicunu, si preferet a impreare s'ispressura \"In su corru mannu de sa furca\"."}
{"id": "10587", "revid": "18313", "url": "https://sc.wikipedia.org/wiki?curid=10587", "title": "Umberto Tozzi", "text": "Umberto Antonio Tozzi, cunnotu comente Umberto Tozzi (Turinu, 4 martzu 1952), est unu cantautore e ghitarrista italianu.\nCun 70 milliones de isemprales b\u00e8ndidos, Tozzi est intre sos artistas italianos chi ant b\u00e8ndidu su n\u00f9meru prus mannu de discos.\nBiografia.\nNaschet dae una fam\u00eclia de emigradores apuliesos naturales de Rodi Garganico. Frade prus minore de Franco Tozzi, cantautore bastante pobulare in sos annos sessanta, faghet sos primos passos a su livellu musigale devenende su ghitarrista de su grupu chi l\u2019acumpanzaiat in sas turneras.\nIn su 1968, a sos 16 annos, intrat a sos \u201cOff Sound\u201d, unu grupu rock torinesu de z\u00f2vanos z\u00f2vanos, cun sos cales acumpanzat finas frade suo e s\u2019istrenat discografigamente in su 1970, cantende sa prima camba de sa cantone \u201cQui\u201d. In Milanu, cunnoschet a Adriano Pappalardo e cun isse format unu grupu de 13 elementos cun sos cales andat in tur. \nFormat parte finas de su grupu \u201cLa Strana Societ\u00e0\u201d, abarrende in intro suo finas a su 1976, cun su cale at partezipadu a \u201cUnu discu pro s\u2019istiu\u201d, a unu Festivalbar e a un\u2019edissione de su Festivale de Santu Remu; de su grupu naradu, est famada sa fasca \u201cPopcorn\u201d."}
{"id": "10588", "revid": "1162", "url": "https://sc.wikipedia.org/wiki?curid=10588", "title": "Assinnu de campusantu", "text": "Un'assinnu de campusantu est, in su limbazu cullochiale, un'assinnu iscritu in refer\u00e8ntzia a unu contu curridore disativadu, duncas imposs\u00ecbile a coberare. S'iscritura de assinnos de custa zenia cust\u00ectuit unu delitu castig\u00e0bile cunforme a sa leze, che s'assinnu sena cuguzu."}
{"id": "10589", "revid": "2404", "url": "https://sc.wikipedia.org/wiki?curid=10589", "title": "Cannita", "text": "Sa cannita (o pazighedda) est unu traste impreadu pro bufare. Est chistione de unu tubigheddu chi permitet de surbare sas bufaduras sena ponner sos lavros a cuntatu cun su cuntenidore. Sas primas atestaduras zai s\u2019agatant in sos zinzillos sum\u00e8rigos in antis de s\u2019era nostra, chi amustrant diferentes pessones impreende cannas longas pro bufare birra dae retzipientes mannos. Posteriormente, sunt istadas imbentadas cannitas de paza, cando chi oe sa bersione prus ispainada est realizada in pr\u00e0stiga. De medidas meda bariadas cunforme a s\u2019impreu, sas chi cumpretant pabilotes unid\u00f2sigos non sunt prus longas de su cuntenedore cun su cale sunt fornidas (che sos sutzos de fr\u00f9tora). Sas cannitas de tzilleri sunt longas unos binti chent\u00ecmetros, mancari bi nde siant de long\u00e0rias bari\u00e0biles, finas a unu metru, de di\u00e0metru dae 3 a 8 mm. (pro bufaduras densas che su frap\u00e8 o sa carapinna). Pro sarvabardare s\u2019izene, sunt dispon\u00ecbiles finas cannitas insubradas individuarmente. Belle chi sas primas cannitas \u00e8sserent deretas, a sa posteriora si sunt ispainadas cannitas chi s\u2019istremidade superiore est repinnig\u00e0bile de 180 grados gr\u00e0ssias a unas cantas p\u00ecnnigas: custu lis permitet de ocupare prus pagu tretu e de cumbidare una cumodidade prus manna de impreu."}
{"id": "10590", "revid": "6577", "url": "https://sc.wikipedia.org/wiki?curid=10590", "title": "Apollodoro de Damasco", "text": "Bennidu dae sa Siria, fit istadu predilettu dae s'imperadore Traiano\nEst istadu s'architeto de su ponte in su Danubio(104-105 d. C.), de su Foro de Traiano in Roma (107-113 d. C.) e a issu est atribuidu su progetu de su Pantheon semper in Roma.\nComente iscrittore iscriiat in gregu antigu."}
{"id": "10598", "revid": "14497", "url": "https://sc.wikipedia.org/wiki?curid=10598", "title": "Andria Degortes (Aghedu)", "text": "Andria Degortes (Terranoa, 1 maju 1943), naradu \"Aghedu\", est unu zinete antigu sardu.\nPannu de Siena.\nSu chi l\u2019at r\u00e8nnidu de numenada manna a \"Aghedu\" est istadu su Pannu de Sena, currera in ue su zinete terranoesu at logradu finas a 14 bint\u00f2rias (petzu una prus pagu a petus de su primadu bardadu in agualidade dae Bastiancino e dae su Gobbo Saragiolo) subra de 58 partetzipaduras.\nA pustis de si tramudare a z\u00f2vanu z\u00f2vanu a Tuscana, Andria Degortes si fiat fatu evidente in sas carreras de caddos disputadas in sas leadas de su de Sena, \u201ctrampolinos de fulliada\u201d naturales chirru a sa grandu porfia senesa. In ie s\u2019istrena fiat acont\u00e8ssida luego meda, addaghi Degortes teniat petzi 21 annos: pro su Pannu de su 2 de triulas de 1964, mutidu dae s\u2019Oruga, arrodu chi teniat bastante cantu pagas opsiones pro cussa carrera, aende retzidu s\u2019assinnadura de Olimpico su caddu istrenadore, a Andria Degortes l\u2019aiant dadu su paran\u00f9mene de Pinna Negra: no aiat bintu, peroe s\u2019Oruga l\u2019aiant recundu\u00ecdu pro su Pannu de s\u2019Assunta de su matessi annu pro montare a Topolone, unu de sos caddos prus fortes de totu sos tempos.\nUn\u2019annu pretzisu a pustis de s\u2019istrena, su 2 de triulas de 1965, Degortes, chi fiat istadu paranumenadu definitivamente Aghedu, aiat otentu sa prima bint\u00f2ria: difatis, mutidu dae s\u2019\u00c0bila pro montare pretzisamente a Topolone, Aghetu aiat b\u00ecnchidu, nostamis de sa pres\u00e8ntzia de Pantera sa rivale, determinada a imbarare sa prendidura abilesa."}
{"id": "10601", "revid": "14497", "url": "https://sc.wikipedia.org/wiki?curid=10601", "title": "Bertzeddi", "text": "Bertzeddi (in italianu: Vercelli) est una comuna italiana de 47.243 abitadores, cabitale de sa prov\u00ecntzia numenale peemontesa. Est sa de \u00f9ndighi leadas de su Peemonte pro n\u00f9meru de bividores. Sa bidda est posta in s\u2019oru deretu de su riu S\u00e8sia e est una leada importante agr\u00eccula e cumertziale; possuit in particulare su mercadu rosale prus mannu de Europa, chi l\u2019at fatu lograre sa definidura de \u201ccabitale europea de su rosu\u201d.\nIn Bertzeddi s\u2019agatant ind\u00f9strias mec\u00e0nigas, t\u00e8ssiles, ch\u00ecmigas e aliment\u00e0rias.\nIn prus de s\u2019istassione sperimentale de rosucurtura, tenet sa Borsa de su Rosu prus importante de It\u00e0lia.\nS\u2019arrodu ist\u00f2rigu s\u2019isterrit in s\u2019arzola de unu logu fortifigadu romanu e est alindadu dae zirones chi current in su trassadu de sos muros antigos; prus in cue si sunt isvilupados sos bighinados modernos.\nEst de tradissione antiga s\u2019artesania de sa prata.\nUna manifestada musigale annuale de sinn\u00ecfigu est s\u2019assinnadura de su pr\u00e8miu Viotti.\nIn prus de custu, in Bertzeddi s\u2019agatant sos uf\u00ecssios amministrativos, sa retoria e su departamentu de ist\u00f9dios umanistas de s\u2019Universidade de su peemonte orientale \u201cAmedeo Avogadro\u201d."}
{"id": "10603", "revid": "14497", "url": "https://sc.wikipedia.org/wiki?curid=10603", "title": "Augusto Pinochet", "text": "Augusto Jos\u00e9 Ram\u00f3n Pinochet Ugarte (Valparaiso, 25 santandria 1.915-Santiagu, 10 nadale 2.006) est istadu unu militare tzilenu chi aiat ghiadu sa ditadura esistidora in cussu pa\u00ecsu intre su 1.973 e su 1.988.\nAiat assumidu su 23 de austu de 1.973 su c\u00e0rrigu de cumandadore de s\u2019Armada de su Tzile. S\u201911 de cabudanni de cussu anu, aiat aderetadu unu corfu de istadu chi aiat bortuladu su gubernu custitussionale de Salvador Allende su sotzialista. Dae cussu mamentu, Pinochet aiat assumidu su gubernu de su pa\u00ecsu, a sa prima cun su c\u00e0rrigu de presidente de sa Zunta Militare de Gubernu (chi aiat ocupadu finas a su 1.981), a su cale aiat annantu su t\u00ectulu de cabu supremu de sa nassione su 27 de triulas de 1.974, chi li cuntzediat su podere isecutivu. \nSu 16 de nadale de su matessi annu, aiat assumidu su c\u00e0rrigu de presidente de sa Rep\u00f9briga, chi diat esser istadu ratifigadu cun sa promurgadura de su Custituimentu de 1.980. Su gubernu suo diat esser terminadu a pustis de sa derrota in su Prebissitu Nassionale de su 1.988 e su sustituidura sua peri Patricio Alwyn en 1.990. Pinochet fiat abarradu cumandadore in cabu de s\u2019Armada finas a su 10 de martzu de su 1.998, e sa die sighidora diat aer ass\u00f9midu su c\u00e0rrigu de senadore perpetuadu, chi diat aer isvilupadu in manera efetiva pro una pariga de meses.\nSa ditadura de Pinochet est istada critigada ampramente tantu in su pa\u00ecsu ch\u2019in s\u2019abarru de su mundu, pro sas bioladuras graes e bariadas de sos deretos umanos cum\u00ectidas in su tempus numenadu de rez\u00ecmene militare, pro custa resone aiat d\u00e8vidu esser sutapostu a diferentes protzessos finas a sa die de sa morte sua, mancari, pro neghe mescamente de s\u2019istadu suo de salude, no apat p\u00f2didu esser cundennadu mai a penas."}
{"id": "10606", "revid": "2404", "url": "https://sc.wikipedia.org/wiki?curid=10606", "title": "Maravillas", "text": "Sas maravillas (o garrulitas o pillus fritus) sunt unu durche t\u00ecpigu italianu e sardu; in su continente si narant \u201c\"chiacchiere\"\u201d e in prus de custu s\u2019impreant addae de binti numenaduras logales. Sunt durches t\u00ecpigos de carrasegare.\nTenent sa forma de una tira, a bias manipulada pro formare unu nudu. S\u2019am\u00e0niant cun una cumassa de farra chi est frissa o c\u00f2ghida in su forru e posteriormente isprugherada cun tz\u00f9caru nie.\nPodent finas esser cuguzadas cun mele, tziculate, e/o tz\u00f9caru nie, arrosiadas cun archermes o servidas cun su zurrete durche o cun mascarpone iscutu e tzucaradu.\nSa tradissione de sas maravillas remontat cun probabilidade a sa de sas \u201cfrictilia\u201d, durches frissos in sa rassura ch\u2019in sa Roma antiga fiant amaniados zustu in tempus de su carrasegare de dies de oe."}
{"id": "10611", "revid": "13567", "url": "https://sc.wikipedia.org/wiki?curid=10611", "title": "Mesapare", "text": "Su mesapare (dae unu t\u00e8rmine chi derivat dae su latinu tardiu e \u00ecnditat \u201csu chi partzit a metade\u201d) est unu cuntratu agr\u00ecculu de ass\u00f2tziu, cun su cale unu propied\u00e0riu de terrinos (naradu cuntzedidore) e unu curtivadore (su mesaparista) si partzint (normarmente a metade) sos produtos e sos profetos de un\u2019impresa agr\u00eccula (crusu). Sa deretura de s\u2019impresa li currespondet a su cuntzedidore. In su cuntratu de mesapare, su mesaparista rapresentat finas sa fam\u00eclia sua (narada fam\u00eclia col\u00f2niga). Su mesapare aiat tentu efetos favor\u00e0biles in sas arzolas cun terrinos de produtividade prus manna e de pobulamentu bassu.\nCrusu, fam\u00eclia col\u00f2niga, domo rurale e propiedade custituiant un\u2019istrutura arm\u00f2niga e impartz\u00ecbile cun obrigaduras, deretos e deveres pro sas partes cuntratadoras. Sa repartzidura de su profetu fiat ghiada dae su printz\u00ecpiu \u201cde sa metade\u201d. In unos cantos casos, custu printz\u00ecpiu at topadu cun intortigaduras in favore de su cuntzedidore, finas a dare logu, in sas arzolas subraturmadas (in ue sos terrinos non sustentaiant s\u2019aumentu de sa pobuladura) e de produtividade bassa, a formas afufadas de traballu segundale. \nUna sutaisp\u00e8tzia de su mesapare est sa col\u00f2nia partzi\u00e0ria, in ue su curtivadore (naradu colonu in custu casu), belle gasi, cuntraet obrigaduras petzi pro sese etotu, no finas pro sa fam\u00eclia sua. \nFinarmente, est an\u00e0loga dae su puntu de bista cuntzetuale sa relassione de cumone o acumonamentu, chi belle gasi non pertocat unu terrinu, si nono unu masone o unu tazu de besti\u00e0mine, cun o sena cuntzedidura de mindas. Sas duas partes de su cuntratu in custu casu si narant acumonadore e acumonadu respetivamente.\nIn su deretu italianu, su mesapare e sos cuntratos assimizadores sunt regulados dae sos arts. 2141 e ss. de su c\u00f2dighe tzivile. Sende gasi, sa leghe n. 756 de su 15 de cabudanni de 1964, proibit, cumintzende cun sa data de su 23 de cabudanni de 1974, s\u2019istipuladura de cuntratos noos de mesapare, col\u00f2nia partzi\u00e0ria o cumone, cando chi sa leze n. 203 de su 3 de maju de 1982 prebidiat sa cumbersura de sos esistidores in cuntratos de allogu cun curtivadore deretu, a dimanda de una sola de ambas partes."}
{"id": "10613", "revid": "6577", "url": "https://sc.wikipedia.org/wiki?curid=10613", "title": "Rossana Ghessa", "text": ""}
{"id": "10615", "revid": "2404", "url": "https://sc.wikipedia.org/wiki?curid=10615", "title": "Tzintas de segur\u00e0ntzia", "text": "In sa mec\u00e0niga automobilenca, sas tzintas de segur\u00e0ntzia sunt unu dispositivu angoradu in intro de su be\u00ecculu, ch\u2019in casu de tzocu retenet sa carena de sos ocupadores ligada a su seidorzu, evitende s\u2019addobada issoro contra a sas istruturas internas e s\u2019ezetadura a foras de sa cabina. Sunt unu de sos dispositivos prus importantes in su dom\u00ecniu de sa segur\u00e0ntzia automobilenca.\nPro evitare de iscarrafare sos passizeris, issas sunt realizadas preferentemente cun materiales moddes, peroe resistidores a sa segada e a sa rasigadura.\nAtuarmente, s\u2019impreu de sas tzintas de segur\u00e0ntzia in It\u00e0lia e Sardinna est obrigat\u00f2riu in s\u2019arrimu de s\u2019art\u00ecgulu 172 de su C\u00f2dighe de sos caminos (sas de antis sunt obrigat\u00f2rias dae su 1.989, sas de palas lu sunt dev\u00e8nnidas posteriormente) e sa probidura de tzintas est cundissione issentziale pro s\u2019omologadura de unu be\u00ecculu a matrigulare.\nPro nde garantire s\u2019utilizadura dae totus, sas autom\u00f2biles noas sunt probidas de unu sinzale sonoru e de una lughe pilotu ch\u2019invitant in manera insistidora a prender sas tzintas.\nIn It\u00e0lia e Sardinna sunt isentados dae s\u2019obrigadura de zugher sas tzintas de segur\u00e0ntzia:\n\u2022 sas fortzas de polima, sos incarrigados de sos serv\u00ectzios de azut\u00f2riu sanid\u00e0riu e contrafogos, cando isvilupant missiones de emerz\u00e8ntzias;\n\u2022 sos monitores de ghia, in s\u2019isvilupu de sas funtziones prebidas;\n\u2022 sas pessones afetadas dae patolozias particulares pro sas cales sas tzintas siant contrainditadas, cundissione a proare peri tzertifigadu de s\u2019Impresa sanid\u00e0ria logale, in ue cheret inditada sa durada de balidesa;\n\u2022 sos ocupadores de autom\u00f2biles isprobidas, zai dae s\u2019or\u00eczine, de fissaduras pro sas tzintas;\n\u2022 sos chi pertenent a serv\u00ectzios de bizil\u00e0ntzia recunnotos legarmente, cando realizant iscortas;\n\u2022 autom\u00f2biles ist\u00f2rigas matriguladas in antis de su 15.6.1976.\nSos argumentos prus ispainados contr\u00e0rios a s\u2019impreu de sas tzintas de segur\u00e0ntzia si sunt semper averados infundados, e in realidade sunt raros a beru sos casos in ue sa prendidura de sas tzintas resurtat contraprodutiva. No est beru, pro narrer, chi sas tzintas custituint un\u2019imbaru in casu de fogu: totu sas tzintas de segur\u00e0ntzia de su mundu sunt realizadas in manera a poder esser ispr\u00e8ndidas cun sa fazilidade m\u00e0ssima. Est netu de cale si siat fundamentu chi sas tzintas siant dannosas in casu de bortulamentu de su be\u00ecculu: a su contr\u00e0riu, in s\u2019eventualidade narada s\u2019averant istremamente \u00f9tiles, sende chi \u00e8vitant lesiadas graes a sa conca.\nIn sos primos meses de su 1.989, addaghi sas tzintas de segur\u00e0ntzia fiant a puntu de si fagher obrigat\u00f2rias finas in It\u00e0lia (\u00f9rtimu pa\u00ecsu de sa Comunidade Europea de tando chi aiat introdu\u00ecdu s\u2019obrigatoriedade de prendidura), in N\u00e0pule fiant istadas realizadas mallieddas simp\u00e0tigas chi reproduiant s\u2019im\u00e0zine de sas tzintas de segur\u00e0ntzia e chi teniant s\u2019intentu (obetivamente malu a cuncretizare) de trampare sa polima."}
{"id": "10619", "revid": "2404", "url": "https://sc.wikipedia.org/wiki?curid=10619", "title": "Istanzu de Calich", "text": "S'istanzu de Calich (istorigamente finas Kalich, in cadalanu estany del C\u00e0lic) est un\u2019istanzu, laguna o pischera intre sas zonas \u00f9midas prus importantes de S\u2019Alighera e de sa Sardinna.\nS\u2019isc\u00e0mpiat a s\u2019intramare de S\u2019Alighera, isterrende-si dae sa periferia de sa bidda in palas de sa praja de Maria Pia finas a su trighinzu de Fert\u00eclia, in antis de su cale est ligadu a su mare de Sardinna dae unu canale, in ue s\u2019agatant sos abarros de su ponte romanu. S\u2019istanzu podet esser partzidu in sos setores de su Calich naradu propiamente, dae s\u2019istremu otzidentale a su Riu Barca, e de su \"Calighet\" (Calicu minore), finas a s\u2019istremu orientale. Chirru a terra, s\u2019istanzu est inghiriadu dae su Caminu nassionale 291 \u201cDir del Calik\u201d, chi su n\u00f9mene \u201cCalik\u201d derivat dae una coch\u00ecllia burocr\u00e0tiga.\nSu narrativu prus ispainadu est \u201cIstanzu de Kalich\u201d, peroe s\u2019impreant aguarmente sas formas \u201cIstanzu de su Kalich\u201d, \u201cLaguna de su Calich\u201d, \u201cLaguna di Calich\u201d e \u201cEstany del C\u00e0lic\u201d in cadalanu, addae de sa forma \u201cKalich\u201d. At leadu su n\u00f9mene dae s\u2019istanzu su \u201cBiddarzu Calich\u201d, prima leada de s\u2019assentadorzu fassista de Fert\u00eclia, a no cunfunder cun s\u2019acampadorzu \u201cBiddarzu Calik Bia\u00ectu\u201d, postu in s\u2019\u00e0teru oru de su canale."}
{"id": "10621", "revid": "2404", "url": "https://sc.wikipedia.org/wiki?curid=10621", "title": "Isparadorzu", "text": "Un\u2019isparadorzu (o campu de tiru) est unu logu alindadu e definidu craramente in ue si pr\u00e0tigat atividade de tiru a fogu isportivu o militare, sena causare dannu a s\u2019isternu. Onzi isparadorzu, a s\u2019avesu, est supervisadu dae pessonale ispertu chi b\u00eczilat a subra de su respetu de sas normas de segur\u00e0ntzia.\nTipolozias.\nUn\u2019isparadorzu podet esser in s\u2019\u00e0era l\u00ecbera o suta de cobertura (tunnel de tiru). S\u2019atzessu, in prus de custu, podet esser limitadu a pessones capatzitadas o allistadas (isparadorzu privadu) o podet esser pro impreu p\u00f9brigu (Tiru a M\u00e8ria Nassionale). In It\u00e0lia esistint tres castas printzipales de campos de tiru:\nSi podet definire isparadorzu finas un\u2019arzola de mare, normarmente situada in dae in antis de una costera in un\u2019arzola militare. In custu casu, si cuss\u00ecderat s\u2019aus\u00e8ntzia de istruturas a ingh\u00ecriu, discuidende de fatu sos dannos eventuales a su f\u00f9ndigu marinu, e duncas su campu de tiru est definidu dae su t\u00e8rmine \u201cisbagantamentu a mare\u201d. \nIn logu inserradu (Indoor).\nSos isparadorzos suta de cobertura tenent a s\u2019avesu medidas particulares de proteghidura de s\u2019istrutura, comente terraprenos chi proteghent sas paredes e sas istruturas sustentadoras afortidas. Addae de custu, sunt probidos de sistemas de bentiladura pro evitare s\u2019istassionamentu de sos gassos gastados e, subra de totu, de sas micropart\u00ecculas de prumu. Si fartant sos sistemas narados, sos utilizadores e su pessonale sunt isp\u00f2nnidos a toscadura. Un\u2019\u00e0teru probrema de sos isparadorzos cuguzados est s\u2019istr\u00e8pitu, chi podet superare 140 Db. Pro evitare custu, unos cantos campos de tiru modernos impreant aposentos de proa separados intre issos. In prus de custu, fitianu est proibidu a impreare sos c\u00e0libros prus poderosos (che su 50 BMG), sos fusiles o sas armas \u201cfull-auto\u201d. \nIn logu abertu (Outdoor).\nS\u2019isparadorzu in s\u2019\u00e0era l\u00ecbera naschet frechentemente in bista de sa dimanda de tiros a dist\u00e0ntzia longa addae de 1.000 metros, gasi comente pro s\u2019insajare in s\u2019impreu de sas armas in cundissiones meteorol\u00f2zigas diferentes. Sos isparadorzos narados sunt custitu\u00ecdos dae arzolas ampras in s\u2019\u00e0era l\u00ecbera echipadas cun istruturas sintzillas de proteghidura atmosf\u00e8riga (teuladas o pinnetos), e finas cun trintzeramentos o tofas in dae in antis de sas m\u00e8rias, dae ue su pessonale de s\u2019isparadorzu podet intervenner a subra de sas m\u00e8rias sena correr s\u2019arriscu de esser c\u00f2rfidu e sena dever interromper su tiru. Sos isparadorzos militares cuntenent fitianu finas tofas o putzos pro bi fagher detonare abarramentos perigulosos eventuales, comente bombas a manu o c\u00e0rrigas isprosivas inispr\u00f2didas."}
{"id": "10622", "revid": "203", "url": "https://sc.wikipedia.org/wiki?curid=10622", "title": "Girolamo Emiliani", "text": "Girolamo Emiliani (Venezia 1486- 1537). Soldadu, e po calchi tempus est istadu in presone. Si cunvertit e dat sos benes suos a sos poberos, e assistit sos incurabiles in s' ispidale. Fundat una sa Sotziedade de sos Preideros de sos Poberos (Samaschi). Morit accudinde sos malaidos de peste. Santu. Sa festa s'8 de frealzu."}
{"id": "10624", "revid": "2404", "url": "https://sc.wikipedia.org/wiki?curid=10624", "title": "Rughera", "text": "Su t\u00e8rmine rughera \u00ecnditat siat su biazu in s\u2019imbarcadura pro passizeris impreada pro finalides recreativas e tur\u00ecstigas, siat s\u2019ind\u00f9stria chi zestionat su matessi serv\u00ectziu chi sas naes naradas c\u00f9mbidant a sos biazadores. Aversamente s\u2019utilizant de naes de rugreras motonaes de dimensiones m\u00e8dias e mannas, e su serv\u00ectziu de rughera tenet una dura chi b\u00e0riat dae una a bator chidas, in tempus de sas cales sos crientes sunt intrat\u00e8nnidos a bordu cun sas diferentes istruturas presentes, mescamente de casta isportiva e recreativa, peroe sunt aguarmente imboligados in diferentes tr\u00e0nsitos peri sos portos sizidos dae su pachete de bag\u00e0ntzias, cun sa possibilidade de bisitare tzidades art\u00ecstigas e \u00e0teros logos de interesse tur\u00ecstigu. Su passizeri, in onzi manera, dormit, cunsumat sos mandigares e b\u00e0rigat su prus de su tempus a bordu de sa nae.\nSas or\u00eczines de custa casta de biazu sunt antigas a beru, peroe petzi reghentemente est intradu a s\u2019imazinadura zenerale de sas bag\u00e0ntzias t\u00ecpigas. A sa prima, difatis, sa rughera non teniat petzi balore intr\u00ecnsigu, si nono chi s\u2019obetivu suo fiat fitianu su de arribare \u2013 peri rugradas transoze\u00e0nigas \u2013 a unu destinu larganu, a su \u201cMundu Nou\u201d. Oe, intames, su biazu in sese est prus importante chi su destinu a sizire, ca isse est alligradu dae una cantidade manna de serv\u00ectzios de avoreta cun s\u2019intentu de satisfagher su bisonzu de redassamentu de sos crientes.\nSa rughera in die de oe.\nSa rughera non tenet prus una cunnotadura de biazu, si nono de logu de liss\u00e8ntzia. Sas naes de rughera chi c\u00f9guzant sos trazetos longos tenent su prus dimensiones meda elevadas e, in intro issoro, s\u2019agatant teatros, discutegas, balladorzos, salas de zogu, butegas e moderias cullocadas in su cuntestu de tzentros cumertziales cun onzi r\u00e8gula. \nA s\u2019avesu, una rughera moderna cunsistit in unu biazu formadu dae diferentes tapas di\u00e0rias, in tempus de sas cales est poss\u00ecbile a nche falare a terra e bisitare su logu de seguronzu, sodighende a pustis su biazu in tempus de note chirru a su destinu posteriore.\nSi c\u00e0rculat chi siant addae de 18 milliones (12 milliones cunforme a sos datos de sa CLIA, Cruise Lines International Association) sos rugheristas in su mundu chi tirant profetu onzi annu dae custa casta de bag\u00e0ntzias, e in particulare sas arzolas printzipales de isvilupu de su setore sunt su Caribu, su Mesuterranu, s\u2019Europa de su Nordu, s\u2019Alasca e s\u2019Oriente."}
{"id": "10626", "revid": "772", "url": "https://sc.wikipedia.org/wiki?curid=10626", "title": "Baltim\u00f2ra", "text": "Bartimora (in ingresu Baltimore) est una tzidade de sos IAA. S\u2019agatat in s\u2019Istadu de su Maryland e nd\u2019est sa tzidade prus manna, gasi comente sa de 24 de totu sa pa\u00ecsu. Est posta in s\u2019arzola tzentrale de s\u2019Istadu a longu de sa parte suzeta a sas mar\u00e8s de su riu Patapsco, unu bratzu de sa Ba\u00eca de Chesapeake. In ingresu, sa tzidade in sese est narada fitianu Baltimore City pro la diferentziare dae su contadu de Bartimora a ingh\u00ecriu.\nFundada in su 1729, Bartimora est su de duos portos prus importantes de sa parte atr\u00e0ntigu-tzentrale de sos Istados Aunidos e su prus a curtzu de sos mercados de sa parte tzentru-otzidentale de su pa\u00ecsu. Su portu de Bartimora fiat istadu una die su de duos portos de intrada a longu de sa costera levantesa prus impreadu dae sos emigradores a sos IAA e unu tzentru importante de maniestos. A pustis de unu decrinu in sos maniestos, Bartimora si fiat iscostiada in sa deretura de un\u2019economia orientada chirru a sos serv\u00ectziu. \nCun 620.961 bividores in su 2010, sa pobuladura de Bartimora est minimada de su tres-unu dae su c\u00f9curu de su 1950. S\u2019arzola metropolitana de Bartimora est cr\u00e8schida constantemente finas a arribare a unos 2,7 milliones de bividores in su 2010, devenende sa de 20 arzolas metropolitanas de sa nassione. Bartimora est finas una de sas tzidades printzipales de s\u2019arzola istad\u00ecstiga manna cumbinada Baltimora-Washington, chi tenet una pobuladura de 8,4 milliones de bividores pagu prus o mancu.\nMoiat dae Bartimora su primu caminu de ferru de passizeris in s\u2019ist\u00f2ria de sos Istados Aunidos, est a narrer sa l\u00ecnia Baltimora-Ohio, abarrada in serv\u00ectziu dae su 1828 a su 1987. A dies de oe, est poss\u00ecbile a nde bisitare su museu.\nIn mesu de s\u2019\u00e0teru, Bartimora est una de sas tzidades ameriganas chi ant atra\u00ecdu de prus s\u2019emigradura dae sa Gr\u00e8tzia: in bidda, sos sambenados gregos sunt meda frechentes, gasi comente sas tabernas t\u00ecpigas ell\u00e8nigas. Finas sas comunidades italianas e sardas sunt numerosas, che in totu sas tzidades mannas de su nordu-estu de sos Istados Aunidos.\nS\u2019ispetzialidade coghinale bartimoresa prus cunnota est su c\u00e0vuru bia\u00ectu, chi si podet saborare in totu sos restorantes de coghina logale o istadunidesa in zenerale.\nP\u00e0ginas curreladas.\nBaltimora (LSC)"}
{"id": "10627", "revid": "2404", "url": "https://sc.wikipedia.org/wiki?curid=10627", "title": "Caseria", "text": "Sa caseria est siat su trasformadorzu siat s\u2019impresa de produidura de su casu, de su butiru e de \u00e0teros derivados de su late, pro narrer su regotu. Mancari essende custa ind\u00f9stria sa prus antiga de su mundu, e difatis no nde fartant refer\u00e8ntzias in sa B\u00ecbia, petzi in s\u2019Edade M\u00e8dia cumintzat s\u2019isvilupu de sa caseria bera e aut\u00e8ntiga e si devet isetare finas a s\u2019introduimentu de s\u2019ispizadora tzentrifugale (1877) e de \u00e0teras machinarias destinadas a sa traballadura de sos sutaprodutos de su late pro chi s\u2019ispainent sas caserias industriales.\nIn zenerale, su trasformadorzu incruet totu sos echipamentos pro sa casizadura de su late. Intre sas operaduras chi si realizant in ie, una de sas prus importantes est sa pastorizadura, a sa cale oe s\u2019annanghet su tratamentu.\nSu late animale, isseberadu dae sos creschidores e trasportadu pro sa traballadura in c\u00e0mios cuba, est intradu a sa gasi narada c\u00e0mara de su late, cuntenende sas bartzas de decantadura e rupimentu, in ue est sutapostu un\u2019antistratamentu de selessione, rafinadura e firtramentu. Si nde separant s\u2019aba e sos cumponidores org\u00e0nigos (pro isempru, su soru) e lu si separat pro sos diferentes tratamentos chi s\u2019ant a realizare in sa gasi narada c\u00e0mara caente e in su salidorzu. \nIn prus de custu, una caseria disponet a s\u2019avesu de tretos afatentes pro s\u2019istajonadura. Dimandat cantidades cussider\u00e0biles de aba buf\u00e0bile e produit cantidades mannas de abas de refudu, chi netzessitant de unu dissipamentu adeguadu."}
{"id": "10628", "revid": "139045", "url": "https://sc.wikipedia.org/wiki?curid=10628", "title": "Il giorno della civetta", "text": "Il giorno della civetta (in sardu:\u201c\"Sa die de sa tonca\"\") est unu romanzu de Leonardo Sciascia, cumpr\u00ecdu in su 1960 e pubrigadu pro sa prima bia in su 1961 dae sa domo imprentadora Einaudi.\nS'inredu.\nSalvatore Colasberna, presidente de un\u2019impresa minore de fraigamentos narada Santa Fara, est och\u00ecidu in piazza Garibaldi, in s\u2019\u00ecnteri chi nch\u2019\u00e0rtiat a su postale de Palermu.\nA s\u2019arribada de sos carabineris, sos passizeris s\u2019allargant a fua, su postale abarrat boidu e arreant petzi su tzaferru e su coberadores, ch\u2019in onzi casu in dae in antis de sas monturas non recunnoschent su mortu e non s\u2019amentant de chie \u00e8sserent sos passizeris. Su bendidore de paneddas, chi fiat traballende a curtzu de su postale a s\u2019ora de su cr\u00ecmine, est iscumpartu. Unu bonete nieddu l\u2019agatat, che a s\u2019avesu, in s\u2019intrada de s\u2019iscola prim\u00e0ria bendende sos produtos suos e l\u2019acumpanzat a ue su marissallu. Peroe finas isse no ischit nudda, mezus naradu atrogat chi non s\u2019est mancu abizadu de su tiru. A pustis de duas oras de p\u00f2rrogu, su paneddarzu amentat ch\u2019in su cuzone intre via Cavour e piazza Garibaldi, a ora de sas ses, at intesu duos tiros aproghilende dae unu sachete de carvone postu a curtzu de su cantone de sa cr\u00e8sia.\nSas imbestigaduras sunt cunfiadas a Bellodi su cabitanu, cumandadore de sa cumpanzia de sa bidda (chi no est fontomada mai in manera ispr\u00ectzita in tempus de su romanzu), emilianu de Parma, partisanu antigu, destinadu a devenner abogadu, peroe abarradu servende s\u2019arma in su n\u00f9mene de \u00e0teros ideales, sena cumpartzire, in mesu de s\u2019\u00e0teru, s\u2019atmosfera de mudulea chi caraterizat sa Sitz\u00eclia e sos abitadores suos.\nIn s\u2019\u00ecnteri, in unu tzilleri de Roma, una pessone pol\u00ectiga importante pedit a un\u2019onor\u00e0bile de su partidu suo (chi s\u2019atuat esser sa Democrassia Cristiana) de mandare tramudare a Bellodi, pro neghe de sos probremas chi est causende, sende chi definit su mortorzu de Colasberna comente cr\u00ecmine mafiosu. Bellodi, intre tantu, p\u00f2rrogat unu cunfiadore suo, dupruzoghista cunnotu dae sa m\u00e0fia: Calogero Dibella naradu Parrinieddu. Su cabitanu, ascurtende sas mentiras contadas dae s\u2019informadore, resessit in onzi manera, cun sos modales suos am\u00e0biles de \u201ccontinentale\u201d, a ischire su n\u00f9mene de Rosario Pizzuco, s\u2019instigadore poss\u00ecbile.\nSu cabitanu, mezus naradu su brigaderi, retzit su n\u00f9mene de su mortore pres\u00f9midu, Diego Marchica naradu Zicchinetta, dae sa muzere de Paolo Nicolosi, unu pudadore iscumpartu e seguramente och\u00ecidu pro aer recunnotu s\u2019assassinu, dadas sas cointzid\u00e8ntzias a ingh\u00ecriu de s\u2019iscumparta sua. Bellodi, in su condaghe imbestigativu de Marchica, isc\u00f2berit chi est un\u2019ochidore a comandu cunnotu, protzessadu e cundennadu pro medas delitos, peroe iscausadu pro \u00e0teros tantos a resone de sas proas no bastantes. In prus de custu, notat una fotografia chi lu retratat paris cun donnu Calogero Guicciardo e Livigni s\u2019onor\u00e0bile.\nIntre tempus, Parrinieddu est assassinadu e Bellodi lograt, gr\u00e0ssias a una testimonia orioladora iscrita in antis de morrer, chi Marchica, Pizzuco e donnu Marianu Arena su nonnu siant arressados, peroe su p\u00f2rrogu non dat perunu resurtadu. In s\u2019add\u00f2viu suo cun Bellodi, Sciascia faghet pronuntziare a donnu Marianu sa fr\u00e0sia chi cuntenet s\u2019ispressura idiom\u00e0tiga \u201cquaquaraqu\u00e0\u201d, destinada a si fagher fontomada a beru e relassionada in sa curtura pobulare cun su mundu mafiosu e sos cuntzetos chi lu gubernant.\nIn s'atualidade, no esistint bortaduras in sardu de custu romanzu."}
{"id": "10630", "revid": "121722", "url": "https://sc.wikipedia.org/wiki?curid=10630", "title": "Guantanamo", "text": "Guantanamo: tzittade de s'Isola de Cuba (210.000 abitantes). Dae su 1903 sos Istados Unidos tenent una base navale a 25 Km dae sa tzittade cun una presone inue sunt isserrados presoneris de divescias gherras chi sos USA ant cumbattidu in varias partes de su mundu."}
{"id": "10631", "revid": "2404", "url": "https://sc.wikipedia.org/wiki?curid=10631", "title": "Caschetas", "text": "Sas caschetas sunt durcarias t\u00ecpigas de Bervie. Zai in su milliseighentos, fiant su donu cumbidadu a sas isposas sa die de sas bodas, dae ue s\u2019or\u00eczinat finas su n\u00f9mene \"durcarias de s\u2019Isposa\". Sunt durcarias raras, chi petzi in custos \u00f9rtimos annos ant zumbadu sas costeras sardas. \nChe \u00e0teras durcarias t\u00ecpigas de sa rezione, sunt formadas dae una fresa de massa s\u00f9tile a beru amaniada cun p\u00f2ddine, aba, sale e istrutu, gasi comente dae un\u2019imprenamentu a base de mela issortu paris cun cugusa e corza de arantzu e de linzola turrada e trisinada finamente. Si difer\u00e8ntziant dae sas \u00e0teras durcarias pro s\u2019elaboradura particulare issoro. S\u2019am\u00e0niant disponende una fresa, lada unos 7 cm e de long\u00e0ria bari\u00e0vile, a unu pranu, in manera chi podat retzire in su tzentru s\u2019imprenamentu modde. \nSa beta narada de cumassa arba est modellada in modu chi sos \u00f2rozos resurtent artiados, cando chi sa cumassa zaghet in sa base; sighit s\u2019imboligamentu a nidu de abe, a su puntu chi sas durcarias crompint a leare sa forma de rosas arbas c\u00e0nnidas. A pustis, faghet bisonzu a inforrare pro 12 minutos. Finas a pustis de sa coghidura, sas caschetas mantenent sena mudadu s\u2019arbu de sos p\u00e8talos s\u00f9tiles s\u00f9tiles, lissos, opagos e pudres. Sas caschetas tenent sabore deligadu chi s\u2019imp\u00e0rigat bene cun sos binos de essida italianos."}
{"id": "10632", "revid": "6209", "url": "https://sc.wikipedia.org/wiki?curid=10632", "title": "Polima fisgale", "text": "Sa polima fisgale (Polifis) est una fortza de polima cun ordinamentu militare, est a narrer unu corpus militare chi dependet deretamente dae su Ministru de s\u2019Economia e de sas Fin\u00e0ntzias.\nIn prus de isvilupare funtziones de polima zudissi\u00e0ria e segur\u00e0ntzia p\u00f9brigas a cumone cun sas \u00e0teras fortzas de polima, sa Polifis possuit poderes ispetziales (e iscrusivos) de polima tribud\u00e0ria. Dada s\u2019identidade sua dupra de fortza de polima e corpus militare de s\u2019Istadu, su corpus tenet sa partigularidade de esser parte integradora de sas fortzas armadas de s\u2019Istadu italianu, belle chi no est integradu lozistigamente in su Minist\u00e8riu de sa Defesa.\nSa polima fisgale est su corpus militare prus antigu de s\u2019Istadu, chi zai agatamus in su Rennu de Sardinna e che faghet remontare sas or\u00eczines suas a sa lezione de sas tropas lizeras (1.774), comente testimonzat su degretu de numenalizadura de Gabriel Pictet comente primu cumandadore su 5 de santuga\u00ecne de 1.774 dae bandas de Bint\u00f2riu Amedeu su de III de Savoja. Duncas, sa polima fisgale, pro importu, podet esser considerada segunda petzi a s\u2019Arma de sos carabineris (diferentes corpos de carabineris sunt custitu\u00ecdos zai dae su de XVII s\u00e8gulos, no petzi in It\u00e0lia, si nono finas in su Rennu de Pr\u00f9ssia, Frantza e \u00c0ustria, in ue assuntant sas tareas de b\u00e0rdia reale), orizinada in sos Dragones de Sardinna prus antigos. S\u2019unidade de infanteria lizera de s\u2019armada sabauda cun sa tarea segund\u00e0ria de bizilare sas l\u00e0canas est reordinada a sa prima e a pustis issorta cun sa creassione de sas rep\u00f9brigas pro-napoli\u00f2nigas de s\u2019It\u00e0lia de su nordu, recustitu\u00ecda a pustis de sa Restauradura cun su n\u00f9mene de lezione reale lizera e issorta in manera definitiva in su 1.821. Issa in realidade dessendet dae sos prepostos duanales de su Rennu de Sardinna, un\u2019organismu tzivile de arrampu frantzesu, chi sos rennadores de s\u2019\u00e0tera ala de sas Arpes aiant mantentu a pustis de sa ruta de Napolione, a su cale fiat cunfiada sa bizil\u00e0ntzia pro finalidades duanales de sos puntos de l\u00e0cana e de sa frontera, in unu primu mamentu cuntemporanamente a s\u2019unidade militare recustitu\u00ecda e posca a sa sola.\nSa montura de sa Polifis est in colore murru, e difatis sos polimesos fisgales sunt narados cullochiarmente \u201cbonetes murros\u201d."}
{"id": "10634", "revid": "121724", "url": "https://sc.wikipedia.org/wiki?curid=10634", "title": "Sovana", "text": " Sovana (o Soana) villaggiu oe cun pagos abitantes in Provincia de Grosseto ma tzentru importante in epoca etrusca (VII-VI) sec. A.C. A poi colonia e municipiu romanu. Conchistada dae sos Longobardos est istada assignada a sa familia nobiliare Aldobrandini. In Sovana est naschidu su Paba Gregoriu VII, unu Aldobrandini. In su 1300 incomintzada sa decadentzia de custa idda po crisi economica e demografica e po sa peste (1348). In su 1434 sos de Pitigliano, una idda affacca, po vinditta l'ant posta a ferru e fogu... e non s'ind'est pi\u00f9s pesada.\nTra sos monumentos de mentuare : Su Duomo, ca Sovana est istada sea episcopale dae su sec. VI. Atera creja, Santa Maria Maggiore. In Piatta de su Pretoriu, su Palatu Pretoriu de su XIII sec., su Palatu de s'Archiviu ( fine de su sec. XII). Creja de San Mamiano ( VI sec), oe inabbandonu, briva totalmente de sa cobertura."}
{"id": "10635", "revid": "1162", "url": "https://sc.wikipedia.org/wiki?curid=10635", "title": "Abioportu de S'Alighera", "text": "S\u2019abioportu de S\u2019Alighera-Fert\u00eclia \u201cCostera de su Coraddu\u201d (IATA: AHO, ICAO: LIEA) est una infraistrutura de sa Sardinna posta in sas probianias de Fert\u00eclia, a su nordu de S\u2019Alighera. S\u2019abioportu s\u2019agatat in sa zona meriesa de sa Nurra, unu paris de sa zona nordu-otzidentale de s\u2019\u00ecsula.\nEst chistione de un\u2019istrutura aberta a su tr\u00e0figu de l\u00ecnia nassionale e internassionale, cun una capatzidade annuale de unos 3.500.000 passizeris, e est probida de un\u2019osservadorzu meteorol\u00f2zigu. In su 2.011, est istadu su de 20 abioportos de It\u00e0lia pro n\u00f9meru de passizeris. Su 30 de martzu de 2.009, in prus de custu, est dev\u00e8nnidu sa de bator bases operativas italianas de sa cumpanzia irlandesa Ryanair, chi aunit s\u2019abioportu cun diferentes destinos nassionales e europeos.\nSu transitadorzu fiat istadu inaguradu in su martzu de su 1.938 comente abioportu militare, peroe fiat istadu in tempus de sa segunda gherra mundiale chi l\u2019aiant dotadu de sa prima pista bera, longa 700 m. e in terra luzana. In sos annos posteriores a sa gherra, sa pista fiat istada illonghiada e mezorada, in sa matessi manera de sas bias de rodadura. \nIn tempus de sos primos annos sessanta fiat istadu fraigadu un\u2019angaru chi teniat funtzione de istassione abi\u00e0tiga pro sos bolos tziviles, peroe su primu terminale de passizeris beru remontat a su 1.968. A sa metade de sos annos setanta, sa pista fiat istada batida a sos 3.000 metros atuales.\nIn su 1.980, sa cumpanzia Alitalia aiat istitu\u00ecdu inche s\u2019abioportu s\u2019Iscola de bolu de S\u2019Alighera, cr\u00e8schida peri sos annos finas a su m\u00e0ssimu de su 1.994 de sessanta incarrigados e garantende sa formadura de chentu pilotos s\u2019annu, parallelamente cun sa diversifigadura de sas atividades in abiotaxis e manutenturas. Dae su 2.001, Alitalia at redimensionadu su cumparis a 25 impreados, e su 20 de martzu de 2.003 at comunicadu ufissiarmente su tancamentu de s\u2019iscola."}
{"id": "10636", "revid": "164337", "url": "https://sc.wikipedia.org/wiki?curid=10636", "title": "Sa die de Santu Balentinu", "text": "Sa die de Santu Balentinu est una festa dedigada a sos inamorados e tzelebrada in su bonu de su mundu (mescamente in Europa, in sas Am\u00e8riga e in su Levante Larganu) su 14 de frearzu.\nSa festa reliziosa orizinale leat su n\u00f9mene dae su santu e m\u00e0rtire cristianu Santu Balentinu de Terni e fiat istada istitu\u00ecda in su 496 dae su Paba Zel\u00e0siu su de I, intrende in parte a sa festa pagana anteriore de sas \u201clupercalia\u201d. Sa pr\u00e0tiga moderna de tzelebradura de sa festa, intames, cuntzentrada in su tr\u00e0munu de missadas de istima e donos intre inamorados, remontat cun probabilidade a sa prima idade m\u00e8dia, e in particulare diat poder esser relassionada cun su tz\u00ecrculu de Geoffrey Chaucer, in ue si fiat formada sa tradissione de s\u2019istima am\u00e0bile.\nA s\u2019ispainadura sua, prus chi totu in Frantza e in Inghirterra, aiant cuntribu\u00ecdu sos bentinos, peri sos numerosos monast\u00e8rios issoro, sende istados cunfiad\u00e0rios de sa Bas\u00ecliga de Santu Balentinu in Terni dae s\u2019agabu de sa segunda metade de su de VII s\u00e8gulos.\nIspetziarmente in sos pa\u00ecsos de curtura angrosassone, e pro imitadura finas in aterue, sa carater\u00ecstiga printzipale de sa die de Santu Balentinu est su tr\u00e0munu de balentinetes, notigheddas de istima chi sunt fitianu a forma de coros istilizados o cunforme a \u00e0teros temas t\u00ecpigos de sa rapresentadura pobulare de s\u2019istima rom\u00e0ntiga (sa culumba, s\u2019im\u00e0zine de C\u00f9pidu cun arcu e fritzas, e gasi sighende). Moende cun su de XIX s\u00e8gulos, custa tradissione at alimentadu sa produidura industriale e sa mercadizadura in iscala basta de notas de uras dedigados a custa die. Sa Greeting Card Association at abaliadu chi, onzi annu, s\u2019imbient su 14 de frearzu unos milli milliones de notas de uras, unu n\u00f9meru chi ponent custa die a su de duos logos, pro n\u00f9meru de notas comporadas e imbiadas, a pustis de Pasca de Nadale.\nSa die a pustis de Santu Balentinu, su 15 de frearzu, si tz\u00e8lebrat Santu Faustinu, patronu de sos baghianos."}
{"id": "10637", "revid": "12712", "url": "https://sc.wikipedia.org/wiki?curid=10637", "title": "Sos atentados de s'11 de cabudanni", "text": "Sos atentados de s\u201911 de cabudanni fiant istados una filera de bator atacos terroristas coordinados lantzados dae su grupu terrorista isr\u00e0migu al-Qaeda contra a sos Istados Aunidos in sas zonas de Noa Iorcu e Washington s\u201911 de cabudanni de 2.001.\nSos atacos.\nIn cussu martis a manzanu, 19 terroristas de al-Qaeda aiant desviadu bator apar\u00e8chios de passizeris, cun s\u2019intentu de los aderetare chirru a fraigos antisapostivigados in atacos suitzidales.\nDuos de sos bolarzos narados, currespondedores a su bolu 11 de American Airlines e a su bolu 175 de United Airlines, si fiant tzacarrados contra a sas turres nordu e suddu respetivamente de su cumparis de su World Trade Center in Noa Iorcu. Ambas turres si fiant istrampadas in intro de duas oras e sas muridinas ruende, cumbinadas cun fogos zenerados dae sas muridinas in diferentes fragos inghiriadores, nch\u2019aiat zutu a s\u2019istrampada totale o partiale de totu sos \u00e0teros fraigos de su cumparis de su World Trade Center, faghende dannu manu finas a \u00e0teras deghe istruturas de dimensiones mannas chi s\u2019agataiant in sas imediaturas de su cumparis.\nUnu tertzu apar\u00e8chiu, currespondedore a su bolu 77 de American Airlines, fiat istadu fatu tzacarrare contra a su Pent\u00e0gonu (sa sea tzentrale de su Departamentu Ameriganu de sa Defesa), zughende a un\u2019istrampada partiale de s\u2019ala sua otzidentale.\nSu de bator bolarzos, currespondedore a su bolu 93 de United Airlines, fiat aderetadu forsis contra a su Cabit\u00f2liu de Washington o sa Domo Arba, peroe si fiat tzacarradu contra a unu campu a curtzu de Shankville in Pennsylvania, a pustis chi sos passizeris aiant chircadu de cavacare sos desviadores.\nBelle 3.000 pessones fiant mortas in sos atentados, incr\u00f9didos totu sos 246 tziviles e sos 19 desviadores a bordu de sos bator apar\u00e8chios. Unas 200 persones fiant mortas in antis de sa ruta de sas torres ghetende\u00b7si\u00b7nde dae sas bentanas pro fuire dae su fogu, comente ammustradu dae sa fotografia \"The Falling Man\".\nImb\u00ecstigos e cossegu\u00e8ntzias.\nSas suspetas nche fiant rutas luego a subra de al-Qaeda, e in su 2.004 Osama bin Laden su l\u00ecderu de su grupu terrorista, chi a sa prima aiat denegadu s\u2019imboligamentu, aiat rebindigadu sos atacos. al-Qaeda e bin Laden aiant tzitadu s\u2019arrimu de sos IAA pro Israele, sa pres\u00e8ntzia de tropas istadunidesas in s\u2019Ar\u00e0bia Saudita e sas santziones contra a s\u2019Iracu comente motivos iscadenadores de sos atentados.\nSos Istados Aunidos aiant resp\u00f2ndidu a sos atacos lantzende sa gherra contra a su terrore e intervenende a s\u2019Afganistanu pro bortulare sos talebanos, chi aiant dadu refuzu a al-Qaeda. Medas pa\u00ecsos aiant afortidu sa lezisradura issoro e aiant isp\u00e0ndidu sos poderes de aprigadura de sas lezes.\nA pustis de evitare s\u2019atzapamentu pro annos, bin Laden fiat istadu logalizadu e och\u00ecidu dae fortzas ameriganas in su maju de 2.011.\nSa destruidura de sas Turres Cr\u00f2binas e de \u00e0teras propiedades aiat causadu dannos graes a s\u2019economia de Manhattan de zosso e aiat infru\u00ecdu in manera sinnifigativa a pitzos de sos mercados grobales.\nFr\u00e0igu nou e memoriales.\nSa reinnetadura de su logu in ue s\u2019agataiat su World Trade Center fiat istada cumpretada in su maju de 2.002, e su Pent\u00e0gonu fiat istadu acontzadu in intro de un\u2019annu.\nNumerosos memoriales sunt istados fraigados, incr\u00f9didu su Memoriale e Museu Nassionale de s\u201911 de Cabudanni in Noa Iorcu, su Memoriale de su Pent\u00e0gonu, e su Memoriale Nassionale de su Bolu 93 in Pennsylvania.\nA pustis de un\u2019atardamentu longu, s'One Work Trade Center nou, artu 541 m., in su matessi logu in ue fiant postas sas turres destru\u00ecdas, est istadu cumpretadu in su 2013 e abertu su 3 santandria 2014."}
{"id": "10638", "revid": "2404", "url": "https://sc.wikipedia.org/wiki?curid=10638", "title": "Ischirolu", "text": "S\u2019ischirolu (\"Sciurus vulgaris\") o ardilla, ischilu, s\u00f2righe de padente (est a evitare s\u2019italianismu \u201ciscojatolu\u201d) est unu rosigadore de medidas m\u00e8diu-minores (40 cm.) de sa fam\u00eclia de sos issuritos, chi cumprendet medas \u00e0teras isp\u00e8tzias che sa marmota e su cane de sa praderia.\nIn beridade, a sa z\u00e8nia \u201cSciurus\u201d e a sos parentes suos prus probianos pertenent diferentes isp\u00e8tzias de animales identifigadas dae su n\u00f9mene comunu de \u201cischirolu\u201d. S\u2019isp\u00e8tzia prus cunnota est tzertamente s\u2019ischirolu europeu, ruju cun su pilu de sa petorra prus craru. In It\u00e0lia, sa bariedade ruja arribat finas a sa T\u00f9ssia e a s\u2019\u00d9mbria. Prus a su suddu, est sustitu\u00ecda dae sa bariedade niedda, carater\u00ecstiga de sos padentes de sos Apenninos, dae s\u2019Abrutzu a s\u2019Aspromonte (peroe si nd\u2019agatat una pobuladura minore finas in Villa Ada, in su tzentru de Roma, a no cunfunder cun sas t\u00e0mias introdu\u00ecdas dae s\u2019\u00f2mine).\nS\u2019ischirolu est un\u2019animale arvur\u00ecgulu, brincadore capatzu, e pro custu est ligadu a sos ambientes litales. S\u2019alimentat a nughe, lande, cugumeddu e fr\u00f9tora, de sos cales si nde faghet iscortas cussider\u00e0biles in tempus de s\u2019istajone istiale, magasinende-los a rebustos cuados bene, pro nde fagher impreu a pustis in sos tempos de iscassia (francu chi si nd\u2019ism\u00e8ntighet, cullaborende in custu casu a s\u2019isparminadura de sos fundos). Sos apresadores printzipales de s\u2019ischirolu sunt s\u2019ansile, su gatu agreste, e isp\u00e8tzias bariadas de francudos."}
{"id": "10639", "revid": "18313", "url": "https://sc.wikipedia.org/wiki?curid=10639", "title": "Conrad Bain", "text": "Conrad Stafford Bain (Lethridge, Alberta, Canada 4 de Fre\u00e0rgiu 1923 \u2013 Livermore, California 14 de Benn\u00e0lzu 2013), prus conotta comente Conrad Bain, est istadu unu cantante e attore americanu."}
{"id": "10640", "revid": "6534", "url": "https://sc.wikipedia.org/wiki?curid=10640", "title": "Hal Holbrook", "text": "Harold Rowe \"Hal\" Holbrook (Cleveland, Ohio 17 Benn\u00e0lzu, 1925), prus conotta comente Hal Holbrook, est unu cantante e attore americanu."}
{"id": "10641", "revid": "2404", "url": "https://sc.wikipedia.org/wiki?curid=10641", "title": "Magliano in Toscana", "text": "Magliano di Toscana in Provintzia de Grosseto in Maremma. Nomenadu in unu documentu de su 1097. Passadu sutta sa Republica de Siena, a custu periodu si devet sa tzinta muraria chi ancora oe inghiriat bona parte de su tzentru. In su 1555 faghet parte de su Granducadu de Toscana. "}
{"id": "10642", "revid": "2404", "url": "https://sc.wikipedia.org/wiki?curid=10642", "title": "Panada", "text": "Sa panada est unu pratu t\u00ecpigu sardu, naturale de Ass\u00e8mini e ispainadu in totu sa Sardinna. S\u2019or\u00eczine de custu pratu est cuntierrada dae sa comuna de \u00d2scheri, ch\u2019impare cun sas de Berchidda e Patada cust\u00ectuit un\u2019\u00e0tera zona importante de produidura de sas panadas.\nEst cunnotu finas in terra manna e in \u00e0teros pa\u00ecsos, e est ozetu de degustadura in numerosas pioladas, chi sas printzipales s\u2019isvilupant in Ass\u00e8mini e in \u00d2scheri. In \u00e0teros chirros de su mundu esisintit produtos gastron\u00f2migos assimizadores \u2013 in sos ingredientes e s\u2019amaniadura \u2013 a sa panada sarda, che s\u2019\"empanada\" ispagnola e de unos istados ispan\u00f2fonos de Sudam\u00e8rica, in ue si podent agatare sas bariedades peruana o argentina. \nCarater\u00ecstigas.\nSa panada est una turta salida formada dae un\u2019imb\u00f2ligu de corzu, ch\u2019in intro sunt cunt\u00e8nnidos \u2013 a s\u2019avesu \u2013 petza, patada e \u00e0teros cunfetos. Sa panada pro essel\u00e8ntzia est cussiderada sa de ambidda, galu oe ispainada ampramente, prus chi totu in su Campidanu, sende ch\u2019in su tempus coladu s\u2019atividade prim\u00e0ria de sussist\u00e8ntzia de sa comuna de Ass\u00e8mini est istada sa pisca.\nIn sa bariante sua campidanesa, est servida in zenerale de segundu pratu e tenet una capatzidade m\u00ecnima de bator pessones, peroe si podet cussiderare finas comente mandigare cumpretu, bida sa bariedade de ingredientes e s\u2019aporrida cal\u00f2riga not\u00e0bile chi la difer\u00e8ntziant. In sa bersione logudoresa, cumparet prus minore, a sa mann\u00e0ria de unu cogone pagu prus o mancu, e si cunsumit tipigamente de pratu \u00f9nigu in sas ocasiones de festa.\nSa bariante prus cunsumida a dies de oe prebidet tradissionarmente s\u2019impreu de petza de anzone (o,prus raras bias, de porcu o de puddu), cando chi sas bariantes bezeterianas cuntenent pisu, iscartzofa o fae. Su cunfetu fundamentale, intames, est cumpostu dae farra de trigu tipu \u201c00\u201d, aba, sale e ozu (o istrutu). Sa coghidura est realizada in su forru."}
{"id": "10645", "revid": "14497", "url": "https://sc.wikipedia.org/wiki?curid=10645", "title": "Fr\u00e9d\u00e9ric Ozanam", "text": "Fr\u00e9d\u00e9ric Ozanam (1813 -1853) cristianu cattolicu frantzesu, at ispiradu sa naschida de sas \"Cunferentzias de sa caridade de Santu Pitzente de'Paoli\". Est istadu unu chi at difesu sa fide cristiana in unu mundu de cultura laica. Beatificadu in su 1997."}
{"id": "10646", "revid": "2404", "url": "https://sc.wikipedia.org/wiki?curid=10646", "title": "Betureddas de tzocu", "text": "Su n\u00f9mene de betureddas de tzocu si referit a unu carusellu pro parcos de ispassiamentos o festa bandulera, chi podet esser firmu o puru transport\u00e0bile a m\u00e8diu de unu c\u00e0miu cun remurcu.\nCunsistit in una pista, de forma cuadrada e retangulare, in ue current medas betureddas, belle semper de duos logos, probidas totu a ingh\u00ecriu de su cascu de unu paratzocos ispetziale de gomma tosta o \u00e0teru materiale adecuadu, chi permitet a sas beturas de s\u2019addobare a pare sena cunsegh\u00e8ntzias negativas nen pro issas, nen pro sos ocupadores. Sa finalidade de sas betureddas de tzocu est a istransire sos tzocos su prus chi si podat, su chi est prus a prestu cumprigadu, dadu chi medas betureddas current in unu tretu limitadu. \nSos primos primos modellos de betureddas de tzocu impreaiant motores a isprosura, chi a segus fiant istados abandonados in favore de unu motore el\u00e8trigu, alimentadu peri una retza eletrifigada a m\u00e0llias astrintas, posta in su pizu de un\u2019anta iscampiadora in sa parte de palas de sa betura. Fitianu sa cunetadura e s\u2019iscunetadura de sa currente apost\u00ecvigat su cumintzu e s\u2019agabu de sa currera.\nA bandas de su disinnu de sas beturas, chi oe in unos cantos casos reproduit, a liss\u00e8ntzia de sas firmas automobilencas, argunos modellos famosos de autom\u00f2biles, s\u2019assempru e sa cuntzetadura de sas betureddas de tzocu sunt abarrados azom\u00e0i sena mudados in sas \u00f9rtimas d\u00e8gadas. A bias, in sas betureddas de tzocu de zeneradura moderna, a sero, s\u2019impreant lughes istrobosc\u00f2pigas e m\u00f9siga cun ball\u00f9mene meda artu trasm\u00ectida a m\u00e8diu de amprasonos mannos, in manera a creare un\u2019ambiente assimizadore a su de sas discutegas. \nSas betureddas de tzocu si difer\u00e8ntziant in manera essentziale dae sos \u00e0teros carusellos de festa bandulera, sende chi si basant in s\u2019interassione dereta intre sos usu\u00e0rios e duncas si mudant fitianu in logu de add\u00f2viu e agrustamentu.\nDe acordu cun su tipu e sa fasca de usu\u00e0rios a sos cales sunt destinadas, sas betureddas de tzocu si podent distingher in:"}
{"id": "10651", "revid": "2404", "url": "https://sc.wikipedia.org/wiki?curid=10651", "title": "Coladorzu livelladu", "text": "Unu coladorzu livelladu est sa pasia de tretu a cumone in ue s\u2019agrugant una carretera e unu caminu de ferru. Su t\u00e8rmine definit su fatu chi, pro permiter su tr\u00e0nsitu m\u00e8schiu, si rennet netzess\u00e0ria sa cumplanaridade de sas duas carreras, caminale e ferruvi\u00e0ria, difatis si podent agatare in art\u00e0rias diferentes (su caminu de ferru dimandat una pranimetria prus regulare chi sa carretera). B\u2019at duas castas de coladorzos livellados: sos bardados e sos sena bardados."}
{"id": "10652", "revid": "6577", "url": "https://sc.wikipedia.org/wiki?curid=10652", "title": "Renzo Rubino", "text": "Renzo Rubino (Martina Franca, 1988) est unu cantautore italianu."}
{"id": "10653", "revid": "2404", "url": "https://sc.wikipedia.org/wiki?curid=10653", "title": "Poetu", "text": "Su Poetu est sa praja printzipale de Casteddu, chi s\u2019isterrit pro unos otu chil\u00f2metros, dae sa Sedda de su Diaulu finas a s\u2019iscaru de Cuartu Sant'Aleni. Su Poetu est finas su bighinadu ubigadu in s\u2019arrogu ponentesu de sa fasca chi s\u2019agatat intre sa praja e sas saleras de Molent\u00e0rgius.\nSu Poetu est aguarmente su logu de isvilupu de sa bida notenca de sos z\u00f2vanos casteddarzos, gasi comente unu destinu obrigadu pro cale si siat turista. Pratigamente pro s\u2019annu intreu, peroe in particulare dae triulas a cabudanni, est poss\u00ecbile a ascurtare m\u00f9siga bia, andare a sa discutega, leare parte a crasses de ballu, si medire cun su karaoke o, prus sintzillamente, passizare in s\u2019oru de mare."}
{"id": "10654", "revid": "6031", "url": "https://sc.wikipedia.org/wiki?curid=10654", "title": "Chjami Aghjalesi", "text": " Chjami Aghjalesi est un gruppu de cantu de sa C\u00f2ssiga, chi est istadu criatu in su 1977 dae unu grupu de istudentes de Bastia.\nIn su 1986 aian chircadu de criare una casa discografica iss\u00f2ro chi si jamaiada \" Casa aperta\" cu sa registratzione de su discu \" U mio cantu \" realizadu in Sardigna, naskidu cun sa id\u00e8a de mezorare sos iscambios culturales in su Mediterraneu."}
{"id": "10657", "revid": "14338", "url": "https://sc.wikipedia.org/wiki?curid=10657", "title": "Bastia", "text": "Bastia (in c\u00f2rsu: \"Bast\u00eca\") est una tzittade frantzesa de unos 45.000 abitantes, sede de sa prefettura de su dipartimentu de s'Arta C\u00f2ssiga (\"Cismonte\") sa segunda de s'isola poi de Ajaccio."}
{"id": "10658", "revid": "2932", "url": "https://sc.wikipedia.org/wiki?curid=10658", "title": "Mare Mesuderraniu", "text": ""}
{"id": "10659", "revid": "2404", "url": "https://sc.wikipedia.org/wiki?curid=10659", "title": "Par\u00e0bula de sos deghe talentos", "text": "Sa par\u00e0bula de sos talentos est una par\u00e0bula de Zes\u00f9s narrada in s\u2019Evanz\u00e8liu de Mateu 25, 14-30; una par\u00e0bula assimizadora, chi si narat par\u00e0bula de sas minas, s\u2019agatat in s\u2019Evanz\u00e8liu de Lucas, 19, 12-27. Sas difer\u00e8ntzias printzipales intre ambas par\u00e0bulas sunt chi su mere cunfiat a sos tzeracos suos importos aguales e chi sa mina teniat unu balore meda prus minore chi su talentu.\nSa par\u00e0bula faeddat de un\u2019\u00f2mine chi moet a biazu e cunfiat sos benes suos a sos tzeracos. A su primu l\u2019intregat chimbe talentos, a su de duos duos talentos e a su de tres unu talentu. Sos primos duos, tirende profetu dae sa summa retzida, resessint a nde duprigare s\u2019importu; su de tres, intames, andat a cuare su talentu retzidu.\nCando su mere torrat, apr\u00e8ssiat su cumportamentu de sos primos duos tzeracos, cando chi cundennat su de su de tres."}
{"id": "10662", "revid": "14497", "url": "https://sc.wikipedia.org/wiki?curid=10662", "title": "Bernhard H. Goetz", "text": "Bernhard Hugo Goetz (Noa Iorcu, 07/11/1947) est un\u2019ameriganu cunnotu pro aer tiradu contra a bator z\u00f2vanos chi aiant chircadu de l\u2019isrobare in unu trenu de su metropolitanu de Noa Iorcu, su chi aiat cunzutu sa cundenna sua pro possedimentu illegale de arma de fogu. Nche fiant cr\u00f2mpidu a simbolizare sa frustradura de sos noaiorchesos pro sa rata elevada de criminalidade de sos primos annos otanta de su s\u00e8gulu passadu. S\u2019intzidente fiat acont\u00e8ssidu in Manhattan su 22 de nadale de 1984 e aiat trubuscadu una debate nassionale subra de su cr\u00ecmine in sas tzidades mannas, gasi etotu che subra de sos l\u00ecmites de sa defesa liz\u00ectima.\nGoetz aiat isparadu chimbe bias cun una rebortedda neta de permissu, ferende in manera s\u00e8ria sos bator atacadores suos. S\u2019imprenta noaiorchesa l\u2019aiat paranumenadu \u201csu bizilante de su metr\u00f2\u201d, e sos m\u00e8dios massivos e s\u2019opinione p\u00f9briga l\u2019aiant siat alabadu siat critigadu aspidamente.\nSi fiat intregadu presoneri noe dies prus a tardu e fiat istadu acusadu de tentativu de mortorzu, atacu, cumportamentu perigosu e diferentes delitos relassionados cun sas armas de fogu. Una zuria l\u2019aiat assortu a sent\u00e8ntzia rassa, francu pro su possedimentu illegale de arma de fogu, pro su cale aiat cumpridu su tres-duos de una pena de un\u2019annu. \nS\u2019intzidente est istadu tzitadu comente fatore chi at cuntribu\u00ecdu a sa formadura de unu moimentu de opinione contra a su cr\u00ecmine urbanu, gasi comente a sas campannas esitosas de sa National Rifle Association, un\u2019ass\u00f2tziu ameriganu chi defendet su deretu a posseder armas cuntz\u00e8didu dae su Custituimentu, pro su minimonzu de restringhiduras a sa zughedura cuada de armas de fogu."}
{"id": "10664", "revid": "2404", "url": "https://sc.wikipedia.org/wiki?curid=10664", "title": "Chilivane", "text": "Chilivane est unu trighinzu de sa comuna de Otieri, posta in sa prov\u00ecntzia de T\u00e0tari, e contat cun unos 300 abitadores. Est un\u2019agrugadorzu ferruvi\u00e0riu de sinn\u00ecfigu, dae ue s\u2019arrampant duos rugros, chirru a T\u00e0tari e a Terranoa e Figari respetivamente. In prus de custu, tenet un\u2019ip\u00f2dromu chi est in mesu de sas istruturas de echitadura prus importantes de sa Sardinna e de s\u2019It\u00e0lia. \nChilivane s\u2019agatat in su Logudoro, a unos 6 km. dae Otieri e 40 dae T\u00e0tari. A curtzu de sa leada, curret su Riu Mannu de Otieri, chi posteriormente si ghetat a sas abas de su Lagu de su Coghinas.\nCustu assentadorzu fiat n\u00e0schidu in tempus de su fraigamentu de sa l\u00ecnia ferruvi\u00e0ria Casteddu-Figari e de s\u2019arrampamentu suo pro T\u00e0tari e Portu Turre, acont\u00e8ssidu in sa segunda metade de su de XIX s\u00e8gulos dae bandas de sa Cumpanzia Reale de sos Caminos de Ferru Sardos, aderetada dae Benjamin Piercy.\nSu sartu a s\u2019uestu de Otieri, difatis, fiat istadu isseberadu pro bi fraigare su transitadorzu, numenadu prus a tardu Chilivane, dae ue, dae sa l\u00ecnia printzipale, si diat esser arrampada sa l\u00ecnia pro ambas leadas turresas."}
{"id": "10665", "revid": "122252", "url": "https://sc.wikipedia.org/wiki?curid=10665", "title": "Monasteru de Fonte Avellana", "text": "Monasteru de Fonte Avellana, in su comune de Serra Sant'Antonio in sas Marcas (Marche), a 700 m subra su mare, in zona isolada. In origine fut un eremu pro eremitanos ( sec. X). Est istadu ligadu a sa Congregatzione de sos Camaldolesos. B'est istadu comente monacu San Pier Damiani, chi est istadu pur abbade. Paret chi l'eppat visitadu puru Dante. Oe si podet biere sa Cripta, in sa parte pius antiga de su monasteru. Su Scriptorium, chi est istadu importante in su Mediovo po s'iscrittura de pergamenas. Sa Sala de San Giovanni de Lodi. A s'incomintzu de su 1800 su monasteru est istadu serradu. L'ant riabertu in seculu passadu (1935) cun una comunidade de camaldolesos presente ancora oe."}
{"id": "10666", "revid": "6209", "url": "https://sc.wikipedia.org/wiki?curid=10666", "title": "Relozu faeddadore", "text": "Unu relozu faeddadore est unu serv\u00ectziu cumbidadu dae una boghe umana grabada o simulada, normarmente atzess\u00ecbile peri tel\u00e8fonu, chi com\u00f9nicat s\u2019ora pretzisa curridora. Su primu serv\u00ectziu telef\u00f2nigu de relozu faeddadore fiat istadu introdu\u00ecdu in Frantza, in ass\u00f2tziu cu s\u2019Osservadorzu de Parizi, su 14 de frearzu de 1.933.\nIn It\u00e0lia e Sardinna, su relozu faeddadore fiat istadu introdu\u00ecdu in sos annos chimbanta de su s\u00e8gulu coladu. Su n\u00f9meru a marcare fiat initziarmente su 16, modifigadu in 161 in tempus de sa segunda metade de sos annos setanta e in 42161 unos cantos annos a como. In s\u2019atualidade, formende su 42161 s\u2019intendet una boghe de f\u00e8mina repitende s\u2019ora e sos minutos."}
{"id": "10667", "revid": "18313", "url": "https://sc.wikipedia.org/wiki?curid=10667", "title": "Conciliu di Trento", "text": "Su Concilu de Trento (1545-1563) fiat incomintzadu dae su Paba Paulu III( 1534-1549) a Bologna e apoi trasferidu a Trento po favorire sa partetzipatzione de sos protestantes. Si sunt tentas varias \"sessiones\" e sunt istados trattados divescios temas: s'unidade da sa Creja, su problema de sa fide e de sos dogmas. Est istadu trattadu a fundu su tema \"de iustificatione\" e su problema de sa riforma de sa vida de su clero e de su populu cattolicu. In su 1566 est istadu fattu Paba Pio V, unu religiosu de sos Dominicanos, chi s'est impignadu po sa riforma: Dae isse est istadu pubricadu Su Catechismu Romanu , su Breviariu Romanu (1568) e Su Missale Romanu (1570) cun su calendariu liturgicu de sas festas religiosas chi est istadu impreadu fintzas a su 1969. Su Conciliu de Trento at tentu una influentzia manna pro s'arte, pittura,iscultura e architettura, favorinde \"su barocco\": oberas meda baroccas las ammiramos ancora oe."}
{"id": "10668", "revid": "2404", "url": "https://sc.wikipedia.org/wiki?curid=10668", "title": "Malloreddus", "text": "Sos malloreddus sunt sempermai sos prus cr\u00e0ssigos de sos macarrones sardos. Tenent formas de biscacos riados longos dae unos 2 cm. a susu, e sunt fatos cun farra de s\u00ecmula e aba. \nSi m\u00e0ndigant cun diferentes banzas.\nSu t\u00e8rmine malloreddu est unu minimativu de malloru (ch\u2019in su Campidanu sinn\u00ecfigat trau). Pro cunsegh\u00e8ntzia, malloreddus cheret narrer bigros.\nIn su de T\u00e0tari, sunt narados \"cigiones\" o \"ciciones\", in su Logudoro \"macarrones ca\u00ecdos\" o \"macarrones de punzu\", in sa zona de N\u00f9goro \"cravaos\". \nIst\u00f2ria.\nDae semper, sos malloreddus sunt istados su pratu tradissionale prus amaniadu in Sardinna in totu sas ocasiones prus importantes, siat in sas festas e in sas pioladas biddaresas, in ue s\u2019am\u00e0niant malloreddadas istremenadas, siat in tempus de sos cojuios.\nZai dae s\u2019antig\u00f2riu, sas pobiddas ant amaniadu custa casta de macarrones. S\u2019or\u00eczine s\u2019agatat in s\u2019ischema millen\u00e0riu de sa curtivadura-alimentadura massarza in s\u2019arzola mesuterrana, basada preferentemente in sa curtura de su trigu.\nS\u2019or\u00eczine de su n\u00f9mene naradu est a buscare in sa manera de s\u2019ispressare in su mundu massarzu. Sa traballadura manuale de sos malloreddus in s\u2019ambiente domulanu acontessiat cumassende sa s\u00ecmula de trigu tostu cun s\u2019aba, e si formaiant listeddas allorumadas de maccarrones a long\u00e0ria de unos 15 cm., chi fiat segadas in cubigheddos. A pustis de custu, si realizaiat sa forma ischerfende sos cubigheddos de macarrones contra s\u2019istremidade de unu cofinu de paza, naradu su ciuliri (su chilivru) pro los realizare riados, o puru pro los fagher lissos bastaiat a los ischerfare sintzillamente contra a una base de linna. Si nde lograiat unu produtu matzudu ch\u2019in s\u2019imazinadura de su mundu agropastorencu leaiat sa forma de biteddos minores.\nSu pratu cr\u00e0ssigu de sa coghina sarda sunt sos malloreddus a sa moda campidanesa. In custu pratu, si faghet unu ghisadu seghende in cantzigheddos sa sartitza sarda; sos cantzigheddos sunt sufrissu in ozu cun chibudda trisinadas, a pustis sunt lissados pro un\u2019ora cun banza de tomata; posteriormente, s\u2019annanghent unos cantos filos de tanfaranu, deghes minutos in antis de s\u2019agabu de sa coghidura. Sos malloreddus lissados sunt cunfetados cun custu ghisadu e cun berveghinu sardu fratadu. Arternativamente, su ghisadu podet esser realizadu a base de petza de sirvone.\nOrizinarmente, su tanfaranu fiat impreadu deretamente in sa cumassa de sos malloreddus, cando chi como s\u2019annanghet a s\u2019agabu paris cun sa banza."}
{"id": "10669", "revid": "6209", "url": "https://sc.wikipedia.org/wiki?curid=10669", "title": "Gabanu de proina", "text": "Su gabanu de proina est unu cantzu de bestire chi permitet de s'arrimare dae s'intemp\u00e8riu, cun o sena cugutu. Est particularmente \u00f9tile in totu sas situassiones in ue, pro neghe de su bentu o pro resones pr\u00e0tigas, non si podet impreare unu parabas."}
{"id": "10670", "revid": "2404", "url": "https://sc.wikipedia.org/wiki?curid=10670", "title": "Portu de Terranoa", "text": "Su portu de Terranoa est su transitadorzu mar\u00ectimu printzipale de sa Sardinna gr\u00e0ssias a sa posissione su zeogr\u00e0figa prus a curtzu de su continente. Gr\u00e0ssias a sa cunformadura sua naturale, chi lu ponet a intro de unu gurfu profundu prot\u00e8ghidu dae bentos e maretas, su portu zai fiat impreadu in su de III s\u00e8gulos i.a.d.C. dae sos romanos.\nS\u2019atividade sua est mescamente cumertziale, cun predisponidura prus manna pro su tr\u00e0figu de passizeris, autom\u00f2biles e mercantzias, intre s\u2019\u00ecsula e su continente italianu. Su portu est partzidu in bator zonas:"}
{"id": "10671", "revid": "128295", "url": "https://sc.wikipedia.org/wiki?curid=10671", "title": "Amy Winehouse", "text": ""}
{"id": "10672", "revid": "1162", "url": "https://sc.wikipedia.org/wiki?curid=10672", "title": "Back to Black", "text": "Back to Black est su secundu album de Amy Winehouse in su 2006 cun 18 tratzias."}
{"id": "10673", "revid": "2404", "url": "https://sc.wikipedia.org/wiki?curid=10673", "title": "Ispranada de Otieri", "text": "S\u2019ispranada de Otieri, narada finas pane finu e pane otieresu, custitu\u00ecdu dae una fresa t\u00ecpiga modde e paporosa, est su protagonista de sas mesas logudoresas. \nEst una casta de pane meda fontomadu, siat pro sos tempos longos de traballadura, siat pro sa capatzidade sua de bardare su sabore e sa moddura. Galu oe, in sas f\u00e0bricas modernas de pane, est cunfessionadu cun aba, sale, fermentu e su mezus simuladu de trigu tostu sardu. Tradissionalmente, sa coghidura si faghiat in sos forros de matones chi s\u2019agataiant in belle totu sas domos, a una temperadura costante de unos 600 grados, in manera chi sa fresa s\u2019unfraret pro formare sos duos pizos chi nd\u2019est fata s\u2019ispranada. Impreadu ampramente a ghisa de tazeri pro sa petza assada, custu pane podet rapresentare una base \u00f2tima finas pro pratos tradissionales, che sa supa cun fenugritu, o esser un\u2019acumpanzamentu pr\u00e0tigu pro rebotas lestras, cumbinende-si a primore cun sas esigh\u00e8ntzias de mesas modernas e rafinadas gr\u00e0ssias a su sabore suo antigu. \nS\u2019ispranada de Otieri presentat un\u2019assimizu not\u00e0bile cun sa piadina romannola: a sa difer\u00e8ntzia de custa, est semper bastante grussa."}
{"id": "10679", "revid": "2404", "url": "https://sc.wikipedia.org/wiki?curid=10679", "title": "Brigadas Rujas", "text": "Brigadas Rujas (fatu fautu incurtzadu a BR) est su n\u00f9mene de un\u2019organizadura terrorista italiana de manca istrema, chi si fiat custitu\u00ecda in su 1970 pro propagandare e isvilupare sa pelea armada rebolussion\u00e0ria pro su comunismu.\nDe raighina marxista-leninista, fiat istadu su grupu terrorista de manca prus mannu, prus numerosu e de dura prus longa de sa segunda pustisgherra in s\u2019Europa Ponentesa.\nDe acordu cun sos contos de unos cantos militadores printzipales, sa detzisura de imprender sa pelea armada la diant aer leadu in unu cumb\u00e8niu chi si fiat isvilupadu in s\u2019austu de su 1970 in sa logalidade de Pecorile, comuna de Vezzano sul Crostolo (Rezu Em\u00eclia), a su cale aiant partetzipadu unos chentu delegados de s\u2019istremismu de manca. A s\u2019organizadura fiant intrados sos militadores de su gasi naradu \u201cgrupu rezanu\u201d, intre sos cales Alberto Franceschini, sos de su grupu aproghilende dae s\u2019Universidade de Trentu, intre sos cales Renato Curcio e Margherita Cagol, e sos de su grupu de operarzos e impreados de sas f\u00e0brigas milanesas Pirelli e SIT-Siemens.\nSas primas assiones rebindigadas comente \u201cBrigadas Rujas\u201d remontant a su 1970 e fiant sighidas cun su m\u00e0ssimu de s\u2019atividade intre su 1977 e su 1980. A pustis de una fase de gasi narada \u201cpropaganda armada\u201d, cun atentados demustrativos in intro de sas f\u00e0brigas e sechestros de aderetadores industriales e zuighes, intre su 1.974 e su 1.976 fiant istados det\u00e8nnidos sos brigadistas printzipales de su grupu orizinale. Dae cussu mamentu, sa deretura de s\u2019organizadura fiat colada a sos brigadistas de su cumitadu isecutivu nou, in ue aiat leadu unu rolu determinadore Mario Moretti, chi aiant potentziadu in manera cussider\u00e0bile sas capatzidades loz\u00ecstigas e militares de su grupu, isterrende s\u2019assione, addae de sas tzidades de su nordu, finas a Roma e N\u00e0pule, e murtiprighende sos atacos semper prus crueles contra a pol\u00ectigos, zuighes, industriales e fortzas de segur\u00e0ntzia.\nMamentos de c\u00f9curu de s\u2019atividade de su grupu fiant istados s\u2019impostada de via Fani e su sechestru de Moro in su beranu de su 1978; cun su recatamentu dram\u00e0tigu de Aldo Moro, sas Brigadas Rujas fiant partas a tretu de infruer in modu detzisivu a subra de s\u2019echilibru pol\u00ectigu italianu e de poder soluvertare s\u2019\u00f2rdine democr\u00e0tigu de sa Rep\u00f9briga.\nS\u2019organizadura fiant intrada a crisis in sos primos annos otanta pro s\u2019isulamentu suo irrevess\u00e0bile in intro de sa sotziedade italiana e fiat istada destru\u00ecda progressivamente gr\u00e0ssias a sa capatzidade creschidora de cuntrastu dae bandas de sas fortzas de segur\u00e0ntzia e finas de s\u2019aproadura de una leze de s\u2019Istadu italianu chi cuntzediat minimonzos not\u00e0biles de pena a sos membros chi diant aer reveladu s\u2019identidade de \u00e0teros terroristas. In su 1987, Renato Curcio e Mario Moretti aiant sinzadu unu documentu in ue decraraiant \u201cterminada\u201d s\u2019isperi\u00e8ntzia de sas BR.\nCunforme a s\u2019incherta de Sergio Zavoli \u201cSa note de sa Rep\u00f9briga\u201d, dae su 1974 (annu de sos primos mortorzos atribu\u00ecdos a issas) a su 1988 sas Brigadas Rujas ant rebindigadu 86 mortorzos: su prus de sas b\u00ectimas fiant azentes de polima e carabineris, zuighes e \u00f2mines pol\u00ectigos. A custos cherent annantos sos ferimentos, sos sechestros de pessone e sos isrobat\u00f2rios realizados pro \u201cfinantziare\u201d s\u2019organizadura.\nRenato Curcio at carculadu chi 911 pessones siant istadas inchertadas pro aer formadu parte de sas BR, a sas cales cherent annantas \u00e0teras 200-300 pessones incr\u00f9didas in sos diferentes grupos armados chi si fiant ispicados dae sas BR (Partidu Comunista Cumbatidore, Unidades Comunistas Cumbatidoras, Partidu Gherrilla, Colunna Walter Alasia).\nSa numenadura \u201cBrigadas Rujas\u201d est torrada a cumparrer, a pustis de annos de aus\u00e8ntzia, in su 1999, pro rebindigare atentados crueles noos in su tempus dae su 1999 a su 2003."}
{"id": "10684", "revid": "2404", "url": "https://sc.wikipedia.org/wiki?curid=10684", "title": "Catedrale de Santa Maria de Casteddu", "text": "Sa catedrale de Santa Maria de Casteddu est una catedrale de istilu pisanu chi d\u00f2minat pratza C\u00e0ralu Arbertu, sa \u201cplazuela\u201d antiga de sos ispannolos, chi s\u2019agatat a unu livellu prus in zosso a petus de su pranu caminale de pratza Palatzu. De su fraigu orizinale, sa cr\u00e8sia bardat in foras sa turre campanale cuadrada (francu su paramentu, sa c\u00f9spide e sas monoforas), s\u2019incroamentu de su portale tzentrale, sos portales de su transetu, ucheddos de tarassias e iscurturas. Su prospetu medievale initziale fiat istadu redisinnadu in su 1702 in formas barocas dae Pietro Fossati e in istilu rom\u00e0nigu-luchesu in su 1933. Finas sa parte interna, a tres navadas cun presbit\u00e8riu elevadu e transetu, aiat tentu remanizos ampros in su corpus lonzitudinale dae bandas de Domenico Spotorno s\u2019architetu milliseschentesu. Adossada a sa contrafatzada est sa trona, realizada dae Ghillermu de Pisa intre su 1159 e su 1162 pro sa catedrale de sa bidda sua e donada a Casteddu dae sa comuna tuscana in su 1312, pro simbolizare sos lig\u00e0menes antigos ch\u2019in cussu mamentu fiant minetzados dae sos aragonesos. In su 1670, su p\u00e8rgamu fiat istadu ismembradu in duas partes e sos bator liones postos in sa base de sas colunnas fiant istados tramudados a sos pees de su presbit\u00e8riu."}
{"id": "10685", "revid": "2404", "url": "https://sc.wikipedia.org/wiki?curid=10685", "title": "Eda", "text": "S'Eda est una piantighedda chi naschet coltivada in s'ortu o areste, de 30-40 cm de altaria; carchi ispetzia coltivada creschet pius alta e cun fozas mannas. S'agatat in ijerru o in beranu chito. Si impreat in coghina e si mandigat cotta."}
{"id": "10686", "revid": "2404", "url": "https://sc.wikipedia.org/wiki?curid=10686", "title": "Bermentinu", "text": "Su Bermentinu est unu bariedale arom\u00e0tigu.\nSas or\u00eczines suas non sunt craras: pro unos cantos, est naturale de su nordu-estu de s\u2019Ispanna, in Aragona, peroe sa bariedade non paret esser prus curtivada in sa chi diat dever esser sa terra sua nadia; pro \u00e0teros, aguarmente in Ispanna, fiat cunnotu comente \"Listan de Andalusia\". Cunforme a galu \u00e0teros, diat esser n\u00e0schidu in Portugallu (in ue lu cunnoschent cun su n\u00f9mene de \u201cCodega\u201d) o de s\u2019\u00ecsula de Madera, cussiderende sos numerosos assimizos (richesa de colore e de istr\u00e0ghidu) cun sa malvasia logale. \nDae sa mes\u00ecsula ib\u00e8riga, si diat esser ispainadu a pustis in Frantza \u2013 Grosse Clarette, Malvois d\u2019Espagne, Piccabon, Languedoc-Roussillon \u2013 e posteriormente in Lig\u00f9ria, in ue aiat leadu su n\u00f9mene de Malvasia Grussa, Carbesso o Corbesso o Carbess (su Pigato est cussideradu dae unos cantos comente una bariedade de Bermentinu), Pizzamosca e Vemettino, custu \u00f9rtimu est su n\u00f9mene cun su cale nche fiat cr\u00f2mpidu a C\u00f2rsiga e posca, in sa segunda metade de su milliotughentos, a Gaddura, in ue achisissionat sa numenadura de Bermentinu e, in medida prus minore, finas in argunas zonas de sa Tuscana. \nSu bariedale est impreadu pro produer numerosos binos.\nIn Sardinna, unu de sos binos prus cunnotos e apressiados a base de Bermentinu est su Bermentinu de Gaddura, binu cun numenadura de or\u00eczine cuntrollada e garantida, caraterizadu dae un\u2019istrutura e dae unu gradu arc\u00f2ligu not\u00e0biles. In mesu de sos binos cun numenadura de or\u00eczine cuntrollada a base de Bermentinu si podent tzitare s\u2019Alighera, Bermentinu ispumosu, e su Bermentinu de Gaddura, chi presentat carater\u00ecstigas prus diversifigadas, dae su binu prus istruturadu a su prus friscu e impreadu de aperitivu. \nPrus pagu istruturados, peroe prus probidos de eleg\u00e0ntzia, sunt sos binos cun numenadura de or\u00eczine cuntrollada ligurianos, che su Riviera Ligure di Ponente, su Val Polcevera, su Golfo del Tigullio e su Colli di Luni.\nIn Tuscana, sos binos NOC prus cunnotos a base de Bermentinu sunt su Candia dei Colli Apuani, su Montecarlo e su Bolgheri arbu.\nIn sos \u00f9rtimos annos, sos en\u00f2logos ant traballadu pro creare tipos de Bermentinu incubonadu in sa puresa, pro lu fagher resurtare prus frutoradu e agrad\u00e0bile. Un\u2019isbirgu pro aumentare sas carater\u00ecstigas naradas est a nd\u2019adelantare sa binnenna, in manera chi su mustu siat prus ricu in atzidesa.\nSos binos a base de Bermentinu sunt zenerarmente arbos sicos, peroe deligadamente moddes, in colore grogu pazissu, cun nuscos intensos de frores de campu e ervanzu e una nota de p\u00e8ssighe grogu. Podent esser cumbinados cun intradas de mare, pratos de pische (che sa cumbinadura cr\u00e0ssiga intre s\u2019aligusta e su bermentinu sardu) e prupu, peroe finas cun sos pansotes t\u00ecpigos ligurianos cun banza de nughe e sos \u00e0teros pratos de sa coghina liguriana.\nIn Lig\u00f9ria, custu bariedale est isvilupadu in manera prus manna in sa Costera de Ponente, mescamente in zonas postas in su de Imp\u00e8ria."}
{"id": "10688", "revid": "203", "url": "https://sc.wikipedia.org/wiki?curid=10688", "title": "Privilegio logudorese", "text": "Su Privileziu logudoresu (\"Privilegio Logudorese\" in italianu, nadu finas \"carta consolare pisana\" o \"La carta consolare pisana della cancelleria del Giudicato di Torres\") est unu de sos primos documentos iscrittos in sardu chi risalit a su 1080 e fit istadu emanadu dae su juike Mariano I de Torres."}
{"id": "10690", "revid": "2404", "url": "https://sc.wikipedia.org/wiki?curid=10690", "title": "Gaspa", "text": "Sa gaspa (evitare s\u2019italianismu \u201cf\u00f2rfora\u201d) est una patolozia de su corzu piludu, chi si presentat macroscopigamente comente astuleddas arbas e sicas in sa base de su pilu de conca.\nNormarmente, su tr\u00e0munu de sas tz\u00e8llulas epiteliales de su corzu piludu acontessit in manera regulare e s\u2019eliminadura de sas tz\u00e8llulas mortas comente iscatadura de sos arrogos superiores de s\u2019epidermis si dat sena probremas, e una pres\u00e8ntzia modesta a beru de iscatadura est fisiol\u00f2ziga.\nBelle gasi, cando sa pres\u00e8ntzia de iscatas arbastras e sicas est prus a prestu elevada, si faeddat de gaspa, chi podet esser s\u00ecntomu de sa dermatitis seborroiga, chi duncas est cr\u00f2niga. Sa gaspa est unu fen\u00f2menu meda ispainadu, chi pr\u00f2vocat imbargu o foras male probremas de autoabaliadura in medas pessones, tantu est beru chi su tratamentu suo podet esser importante finas petzi pro resones sicol\u00f2zigas."}
{"id": "10691", "revid": "2404", "url": "https://sc.wikipedia.org/wiki?curid=10691", "title": "Cala Gonone", "text": "Cala Gonone est unu trighinzu de sa comuna de Durgale in sa prov\u00ecntzia de N\u00f9goro, dae ue s\u2019allargat unos otu chil\u00f2metros.\nSuperende Durgale e pustis cursadu su tunnel in su C.n. 125 chi rugrat su monte Bardia, Cala Gonone si del\u00ecniat contra a su mare asulu asulu, posissionadu in su montigru isteremadu a punta in zosso chirru a sa costera de su Gurfu de Oros\u00e8. Sas prajas bellas a beru non si bident deretu, ca sa leada si nch\u2019isc\u00e0mpiat a su portu tur\u00ecstigu. Cala Gonone est rica in pensiones e hoteles e tenet un\u2019acampadorzu e un\u2019arzola echipada pro s\u2019istassionamentu de sas autorulotas, peroe no est istada inv\u00e0dida dae sas istruturas de retzida: difatis, issas sunt pro su prus architeturas refatas e destinadas a finalidades tur\u00ecstigas, fitianu de reghidura familiale.\nSas calas istupendas de su gurfu, a bias, si podent sizire peri mare o, in tempus prus longu, a m\u00e8diu de sas anderas de s\u2019internu terrencu.\nIntre sas calas prus cunnotas, s\u2019amentant Cala Cartoe, Tiu Martine, Cala Fuili e Cala Luna.\nEst famada e istupenda sa Perca de su Boe Marinu, chi moende dae sa costera intrat a su monte pro diferentes chil\u00f2metros. A ie si refuzaiat su bigumarras (oe cussideradu ist\u00ecnghidu in custa zona)."}
{"id": "10693", "revid": "6031", "url": "https://sc.wikipedia.org/wiki?curid=10693", "title": "Fiorella Mannoia", "text": "Fiorella est una cantadora e una grande interprete desa m\u00f9sica leggera italiana."}
{"id": "10694", "revid": "152613", "url": "https://sc.wikipedia.org/wiki?curid=10694", "title": "Cristina Mazzotti", "text": "Cristina Mazzotti (Erba, 1957 \u2013 Galliate, 1975) est una de sas b\u00ectimas de s\u2019an\u00f2nima sechestros, particularmente ativa in It\u00e0lia e in Sardinna in sos annos setanta e otanta de su s\u00e8gulu coladu. Cristina fiat istada recatada sa sero de su 26 de l\u00e0mpadas de 1975 in dae in antis de sa zaga de sa billa de babos suos in Eupilio, logalidade de sa prov\u00ecntzia de Comu. S\u2019unu de cabudanni de su matessi annu, l\u2019aiant agatada morta: sa pisedda iscuredda aiat tentu una presonia de cad\u00e8lios e abatigamentos, de subradosas de essitadores misturados cun atranchilladores.\nCristina fiat fiza de Helios Mazzotti, un\u2019industriale bussante de su setore de sos tzereales. Sa sero de su 26 de l\u00e0mpadas, fiat ghirende cun una croba de amigos dae una festa amaniada pro festare s\u2019adelantamentu suo. Sa Mini ghiada dae Carlo su z\u00f2vanu fiat cursende su caminu chi zughet a Longone al Segrino, addaghi fiat istada acostazada dae una Giulia e dae una 125. Custr\u00ecnghidu a s\u2019arressare, aiat bidu in dae in antis suo un\u2019\u00f2mine caratzadu cun sas armas incaradas, chi l\u2019intimaiat de falare. Su malufaghedore aiat pregontadu cale de sas duas piseddas \u00e8sseret Cristina Mazzotti. Sa pisedda si fiat presentada cun balentia. L\u2019aiant carrigada a sa Giulia, cando chi un\u2019\u00e0teru bandidu liaiat e imbabajolaiat ambos z\u00f2vanos in s\u2019autom\u00f2bile. Sa pisedda chi fiat in sa betura, Emanuela, fiat res\u00e8ssida a s\u2019alliberare e a dare s\u2019allarma a pustis de addae de un\u2019ora, e fiant istados ammanitzados immediatamente sos cuntrolladorzos de sa polima. Peroe oram\u00e0i fiat demasiadu a tardu. In sa domo de sos Mazzottis, duncas fiat cumintzadu su caminu de rughe isghelenidore de s\u2019isetu de sos recatadores. Su babu de Cristina, zai patidore de su coro, si fiat intesu male. Fiat istados su primu de sos atacos de coro chi, a coa de pagu tempus, lu diant aer batidu a sa tumba. Sos sechestradores si fiant manifestados sa die in fatu pedende una luissione primadu: chimbemiza milliones de francos betzos. A pustis su mud\u00ecmine. Sos babos de Cristina si fiant aderetados a tonos iscramadores a sos recatadores a m\u00e8diu de sos ziornales, crarende s\u2019impossibilidade de agatare una summa gasi, assolutamente in foras de sas possibilidades econ\u00f2migas issoro.\nIn fines, sos sechestradores si fiant manifestados su 15 de triulas e si fiant decrarados prontos a alliberare a Mazzotti a tr\u00e0munu de su pagamentu de una luissione de milli milliones de francos. Aiant sighidu \u00e0teras dies de isetu calenturale, in s\u2019\u00ecnteri chi s\u2019opinione p\u00f9briga manifestaiat solidariedade a sos Mazzottis e chi una campanna de imprenta ispainada arrimaiat sa causa de un\u2019asperimentu de sas penas chirru a sos chi cumitiant su delitu de sechestru de pessone. A s\u2019agabu de triulas, Helios Mazzotti si fiat zutu a sa prus segreda a un\u2019apartamentu de Appiano Gentile, in ue aiat abonadu sa summa de milli e chimbanta milliones a sos recatadores, retzende a tr\u00e0munu s\u2019assegur\u00e0ntzia issoro subra de s\u2019alliberamentu immediatu de sa pisedda. Peroe sas cosas fiant destinadas a tenner un\u2019evoluidura dramm\u00e0tiga. A longu de dies e dies, sos babos aiant isetadu s\u2019alliberamentu improm\u00ectidu, e s\u2019unu de cabudanni si nche fiat sizidu su puntu de borta. Gianni De Simone, deretore de su ziornale comesu \u201cL\u2019Ordine\u201d, amigu de sa fam\u00eclia Mazzotti, aiat mutidu custos \u00f9rtimos e, cun deligadesa, lis aiat dadu sa noa iscorrioladora: a Cristina l\u2019aiant agatada morta. Sa carena fiat istada imb\u00e8nnida in unu muntonarzu de Varallino, a curtzu de Sesto Calende. Av\u00e8rtidos dae una telefonada, sos carabineris si nche fiant zutos a su logu e, sighende sos inditamentos chi naraiant de istofare a curtzu de unu cotzeddu truncadu, aiant agatadu sa carena de sa pisedda o, naradu mezus, su chi nd\u2019abarraiat. Interrada suta de una pupa truncada, pro ironia m\u00e0cabra, zaghiat sa pisedda, in istadu adelantadu de iscumponidura. Sa cara fiat pratigamente de non poder recunnoscher, allufiada dae animales e isfigurada. Sa necropsia aiat reveladu che zaghiat in cue dae addae de baranta dies.\nNche fiat essidu a campu unu particulare assuconadore: non si podiat apostivigare si sa carena \u00e8sseret istada interrada addaghi sa pisedda fiat morta. S\u2019ip\u00f2tesis astrosa chi respiraret galu non fiat istada mai posta a bandas. Unu de sos sechestradores, Libero Ballinari, zai fiat istadu det\u00e8nnidu in Isv\u00ectzera, in s\u2019\u00ecnteri chi chircaiat de samunare una parte de sa luissione de su recatamentu. Unu deretore onestu de una fizale de banca aiat denuntziadu su tentativu de \u201cinnetare\u201d unos noranta milliones de francos italianos e aiat reveladu totu a sa polima erv\u00e8tiga. Fiat istadu isse chi aiat dadu sas primas noas a pitzos de sa presonia e sa morte de sa pisedda disditzada. Aiat contadu comente Cristina, debilitada dae sa presonia e custrinta a leare dosas massivas a sa prima de essitadores, pro poder faeddare cun babos suos e los cumbincher a pagare sa luissione, e a pustis de atranchilladores, pro nd\u2019asseliare sa boluntade e l\u2019impe\u00ecre de si subuzare, aiat agabadu pro s\u2019intender male. Sos recatadores si fiant assuconados e l\u2019aiant trasportada a foras. Sa pisedda, in tempus de su biazu in betura, aiat tzeladu de biver. Aiat decraradu ch\u2019in onzi casu iscunnoschiat sas causas esatas de sa morte: aiat assumbradu sa suspeta chi \u00e8sseret istada istrangulada o och\u00ecida a tiru de pistola. Aiat finas dispensadu una mapa de su logu in ue aiant tudadu sa pisedda iscura. Sa polima nche fiat cr\u00f2mpida a refraigare su grupu de sechestradores bastante a sa lestra. In mesu issoro bi fiat unu grustu impar\u00ecvile de iscaminados, zente atra\u00ecda dae su dinare f\u00e0zile, cun intraduras in su grupu de s\u2019an\u00f2nima sechestros. Sa banda de sos mortores teniat unu l\u00ecderu prus o mancu recunnotu, Giuliano Angelini de 39 annos. Unu tempus coladu intraschiadu de iscadrista e trafigadore de armas, inchertadu pro s\u2019abasatu de Piazza Fontana, antiscundennadu pro emissura de assinnos sena fondos e trampa. A costazos suos bi fiat Loredana Petroncini, un\u2019\u00e0teru pessonazu cun tempus coladu dif\u00eczile. Fu\u00ecda de domo a sos 15 annos, si fiat cojuada cun un\u2019iscaminadu. Grussera e figurosa, fiat istada descrita comente istimadora de sa bida bona.\nUn\u2019\u00e0tera integradora de sa banda fiat Rosa Cristiano, chi teniat bintisete annos e fiat tosta e cruele. Cumpanza antiga de Angelini, l\u2019aiat acusadu de antismeledare sa morte de Cristina, amministrende-li dosas letales de b\u00e0lium. In prus de custu, aiat decraradu chi Angelini etotu aiat cumandadu s\u2019interramentu de su cad\u00e0vere in su muntonarzu. Su cumpanzu de Cristiano, cun su cale aiat abertu un\u2019astraderia, fiat Luigi Gemmi, un\u2019\u00e0teru fulanu lutzu. B\u2019aiat finas Alberto Menzaghi, pangarzu bauridore. Teniat una panga cun meda traballu, peroe istimaiat sa bida bona. S\u2019\u00f9rtimu chi nche fiat rutu a sa retza de sas fortzas de segur\u00e0ntzia fiat istadu Antonino Giacobbe, pessonazu de cabale de s\u2019an\u00f2nima sechestros calabresa. Fiat arribada a die de su primu protzessu, realizadu in Noara. Deghe imputados nch\u2019aiant essidu a campu un\u2019acont\u00e8ssida assuconadora a beru. Cristina Mazzotti fiat istada mantenta prisonera in una presone istofada in sa terra, e dassada essire su zustu pretzisu pro illorigare sas ancas. A pustis l\u2019aiant tramudada a Galliate, a sa domo de Cristiano. In ie fiat cumintzadu su turmentu de s\u2019amministradura de f\u00e0rmagos. A sos sechestradores lis faghiat bisonzu una Cristina ischidada, chi p\u00f2deret imbiare missadas a sa fam\u00eclia sua. Intre tempus, Helios su bab\u00e0i fiat mortu in Bonas \u00c0eras, su 5 de abrile de 1976, segadu dae un\u2019infartu. Elio, su frade de Helios, diat aer atrogadu chi fiat mortu a dolore. In su maju de su 1977, s\u2019acusa dimandat pro sos sechestradores deghe presonias perpetuadas, cun s\u2019aproadura incundissionada de s\u2019opinione p\u00f9briga e de s\u2019imprenta, bulluzadas dae sas reveladuras iscorrioladoras essidas a campu in tempus de su protzessu. S\u2019otu de maju arribat sa sent\u00e8ntzia: otu perpetuadas e un\u2019assorvidura, sa de Francesco Gaetani, parente de Antonino Giacobbe, iscausadu gr\u00e0ssias a s\u2019\u00e0libi suo probidentziales, chi aiat aguantadu, de s\u2019internamentu suo a una cr\u00ecniga. A s\u2019imbesse, non fiat andadu bene pro Antonino su dugone: abaliadu comente unu cumandadore, aiat retzidu sa perpetuada. Penas tostas pro Menzaghi su pangarzu, pro Milan su tzaferru de sa banda e pro Sebastiano Spadaro, su telefonista: dae 23 a 30 annos de regrusura. Una sent\u00e8ntzia retzida cun satisfatura dae totus. Sa sent\u00e8ntzia de su de duos grados, a su contr\u00e0riu, aiat minimadu sas penas, cando chi sa definitiva aiat reapostivigadu totu comente detz\u00ecdidu in su primu gradu. In su 1.980 aiant cundennadu a sa presonia perpetuada finas a Libero Ballinari, su chi aiat interradu materiarmente a Cristina s\u2019iscuredda. Aiat tentu unu protzessu aut\u00f2nomu, sende chi fiat impresonadu in unu penadorzu de Luganu. In tempus de sos protzessos, sas pessonalidades bariadas de sos imputados nche fiant essidas a pizu de aba in manera impiedosa. Zente sorida e priogosa, fassinada unigamente dae su dinare ch\u2019isperaiant lograre dae su sechestru. Zente cun in palas unu tempus coladu fatu de biol\u00e8ntzia, de bidas b\u00ecvidas a l\u00e0canas de sa leze. O finas zente sena balores morales de zenia peruna. Che Cristiano, chi aiat cuntatadu un\u2019emp\u00f2riu pro comporare soda c\u00e0ustiga, chi deviat servire a fagher iscumparrer sa carena de Cristina; ch\u2019in s\u2019apartamentu in subra de sa zeladeria retziat unu pagu demasiada b\u00ecsitas, balanzende evidentemente in manera c\u00f2moda su dinare chi li faghiat bisonzu pro si machillare e si bestire bene, sos apentos suos. Che Angelini, chi aiat contadu de esser istadu a sa prima cundennadu a morte dae s\u2019an\u00f2nima calabresa e posca grassiadu. Che Menzaghi, su pangarzu istimadore de su pistatzu, chi cun probabilidade aiat tentu unu rolu finas in su sechestru de Tullio De Micheli, de 60 annos, isvan\u00e8ssidu a s\u2019\u00e0era fina a pustis de su recatamentu. Che Achille Gaetani, chi diat aer proadu a ghetare a subra de Menzaghi sas reponsabilidades de su sechestru, decrarende chi non l\u2019aiat cuntz\u00ecbidu, si nono chi b\u2019aiat leadu parte petzi in modu chirrale."}
{"id": "10695", "revid": "3602", "url": "https://sc.wikipedia.org/wiki?curid=10695", "title": "But\u00e0riga", "text": "Sa but\u00e0riga o bot\u00e0riga est un\u2019alimentu custitu\u00ecdu dae sas g\u00f2nadas de su pische, chi sos oos sunt salidos e sicados peri protzedimentos tradissionales.\nEst lograda dae sos oos de tunnina ruja o de lissa. Ambos produtos si difer\u00e8ntziant siat in su colore siat in su sabore (su de tunnina est prus forte).\nIn It\u00e0lia sa de lissa est produ\u00ecda mescamente in Sardinna (sunt famadas sas de Casteddu, Tortuelie, Santu Antiogu, Marcedd\u00ec de Terraba e, in manera particulare, sa chi apr\u00f2ghilat dae s\u2019Istanzu de Crabas), Tuscana (in Orbetello, in sa Maremma grussetana).\nSa de tunnina si produet in sas f\u00e0brigas de Favignana, Tr\u00e0bani e San Vito Lo Capo in Sitz\u00eclia, Caraluforte in Sardinna e in sa prov\u00ecntzia de Rezu Cal\u00e0bria.\nS\u2019ou de tunnina sitzilianu figurat intre sos produtos agroaliment\u00e0rios tradissionales sitzilianos recunnotos dae su Minist\u00e8riu de sas Pol\u00ectigas Agr\u00ecculas, Aliment\u00f2\u00e0rias e Padentales, a prop\u00f2nnida de sa Rezione Sitziliana."}
{"id": "10696", "revid": "2404", "url": "https://sc.wikipedia.org/wiki?curid=10696", "title": "Raleigh", "text": "Raleigh est sa cabitale e sa de duas tzidades prus mannas de s\u2019Istadu federale istadunidesu de sa Carolina de su Nordu, gasi comente su cabu de logu de su Contadu de Wake. \nRaleigh est cunnotu comente \u201csa tzidade de sos chercos\u201d pro sas numerosas \u00e0rvures suas de chercu. Cunforme a su Departamentu de Retzensimentu IAA, sa pobuladura abaliada de sa tzidade fiat in su 2.011 de 416.468 abitadores, in un\u2019arzola de 370 chil\u00f2metros cuadrados, su chi rennet atuarmente Raleigh sa de 42 tzidades prus mannas de sos Istados Aunidos. \nEst finas una de sas tzidades a cr\u00e8schida prus lestra de su pa\u00ecsu. Sa tzidade de Raleigh zughet su n\u00f9mene de Sir Walter Raleigh, chi aiat istabilidu sa col\u00f2nia p\u00e8rdida de Roanoke in s\u2019\u00ecsula a su matessi n\u00f9mene in intro de su Contadu de Dare de dies de oe, aguarmente posta in sa Carolina de su Nordu.\nRaleigh, Durham e Chapel Hill rapresentant sas tres tzidades prus importantes de sa rezione metropolitana de Research Triangle. Su paran\u00f9mene rezionale de \u201cThe Triangle\u201d, Su Tri\u00e0ngulu, aiat tentu s\u2019or\u00eczine sua a pustis de sa creassione in su 1.959 de su Research Triangle Park, ubigadu printziparmente in su Contadu de Durham, a sete chil\u00f2metros dae su tzentru de custa \u00f9rtima tzidade. Research Triangle Park faghet l\u00e0cana in tres chirros cun sa tzidade de Durham e s\u2019agatat a metade de caminu pagu prus o mancu intre sas tzidades de Raleigh e Chapel Hill, e tres universidades importantes de busca, a ischire sa NC State University, sa Duke University e s\u2019UNC-Chapel Hill.\nSu prus de Raleigh est situadu in intro de su Contadu de Wake, cun un\u2019arrogu meda minore chi s\u2019isterrit finas a intro de su Contadu de Durham. Sas biddas de Cary, Morrisville, Garner, Clayton, Wake Forest, Apex, Holly Springs, Fuquay-Varina, Knightdale, Wendell, Zebulon e Roseville sunt unas cantas de sas urbanizaduras e biddas sat\u00e8llite prus importantes de Raleigh."}
{"id": "10697", "revid": "2404", "url": "https://sc.wikipedia.org/wiki?curid=10697", "title": "Savoia", "text": "Sa Savoja est una regione frantzesa de sas Alpes otzidentales e cumprendet sa Savoia e s'Alta Savoia. Sa limba est su frantzesu ma si faeddat puru su diialettu francoproventzale. S'Alta Savoia possedit istatziones isciisticas tra sa pius famadas d'Europa: Chamonix e ateras in Val d'Isere. Chamonix est logu turisticu in ijerru e in istiu. Ispettaculare s'istrada dae Chamonix a Courmayer. Chaminiz est collegada a s'Italia puru cun su tunnel de su Monte Biancu."}
{"id": "10698", "revid": "1162", "url": "https://sc.wikipedia.org/wiki?curid=10698", "title": "Shardana", "text": "Sos Shardana (o Sherden) fint una de sas populatziones tzitadas in sas funtes egitzias de su II millenniu a.C, parte de su grupu de sos populos de su mare.\nMentovu de sos Shardana.\nSu prus anticu mentovu de su populu cramadu \"\u0160rdn/Srdn-w\", nadu puru Shardana o Sherden, s'agatat in sas epistulas de Amarna tra Rib-Hadda de Biblos e su faraone Akhenaton, datadas cada a su 1350 a.C. In custu tempus cumparint ge comente piratas prontos a dare sos serbitzios issoro a sos meres istragnos. \nIn su 1278 a.C., Ramessu II cumbatteit sos Shardana, chi craspuaiant su litorale egiziu cun sos Lukka (fortzis \"L'kkw\", pustis cramados Licios) e sos Shekelesh (\"\u0160qrs\u0161w\"), in una batadha navale (ande su Delta Egitzianu). Su faraone pustis arroleit cussos gherradores in sa bardia sua.\nUna iscritzione de una stele trapada de Ramessu II, narat de sos assachizos e de su periculu cando issos fint in Egittu.\nSos Shardana sunt tzitados in s'iscritzione de Qadesh, inube est naradu ca 520 Shardana fint parte de sa bardia personale de su faraone in sa batadha de Qadesh tra Egizios e Ittitas. Sos Shardana de sa bardia sunt rapresentados cun su caratteristicu elmu corrudu subra su cale b'hat una isfera, sas ispadas sunt de su tipu Naue II.\nMedas annos a pustis, unu secundu assachizu de populos de su mare, tra custos fintzas sos Shardana, fit reusadu dae su fizu de Ramessu II, Merenptha. Pustis Ramessu III gherreit contra issos; s'istoria est rapresentada in su templu de Medinet Habu, in Tebes. Sos Shardana bintos fint tentos e arrolados intra s'esertzitu de su faraone.\nSa presentzia de sos Shardana in su Mediu e Altu Egittu in medas colonias, est assegurada da fontes de papiru de su regnu de Ramessu V e Ramessu X1. Si podet pessare ca a s'accabada de s'etade ramesside sos Shardana si aunesint a sa popolatzione egitziana, perdende su status de gherreros a sa fine de s'etade libica.\nOrigine.\nMedas ipotesis subra de s'origine de sos Shardana de custos urtimos tempos pertocant prus a totu (ma non solu) sa Sardigna.\nS'archeologu Juanne Ugas, in base a sos dados archeologicos e a sas funtes antigas, assotziat sos Shardana a sas populatziones sardo-nuragicas (assimas sos Joleos). Juanne Ugas hat deretadu s'iscavu de su situ archeologicu de sa losa de sos gherradores in Deximeputzu inube fint agatadas 19 ispadas de ramene arsenicadu, iguales a sas chi sunt istadas agatadas in sas pinturas egitzias, de su 1600 a.C.\nIsse hat tribagliadu puru cun s'archeologu Adam Zertal chi sustennet ca su situ israelianu de El-Ahwat, chi assomizat meda a sos nuraghes, siat istadu costruttu dae sos Shardana de sa Sardigna. Su putzu sacru de G\u00e2rlo in Bulgaria, ande Sofia (in s'etade antiga cramada Sardica) tenet simbillantzia cun sos putzos sacros de sa Sardigna.\nIn su 2010, su professore Paolo Bernardini hat ipotizadu ca sos Shardana esserent arribados in Sardigna dae oriente in su XIII seculu a.C. e ca s'aunesint cun sos populos nuragicos.\nBisonzat narrere ca s'istele de Nora, iscrita in s'alfabetu fenitziu, tenet sa peraula SHRDN, e sunt istados agatados repertos sardos in su mare Egeu. Sa navigatzione inibe est testimoniada dae su mitu de Talos, s'istatua-robot chi no faghiat arribare sas naves (prus in totu sas naves sardas) in s'isula de Creta.\nAtteros pessant ca sos Shardana bennerent dae Sardis, sa tzitade anatolica.\nS'egittologu Giacomo Cavallier ipotizat ca non si podet ischire (cun sas informatzione chi tenimus) s'origine e su logu inube issos biverent.\nImbetzes s'istudiosu sardu Leonardo Melis sustenet ca sos Shardana cun sos atteros popolos de su mare bennerent dae sa Mesopotamia tra su Tigri e s'Eufrate. Issos diant esser essidos dae sos logos de naschida in su 2000 a.C. pro una carestia de 300 annos. Gae trastameint pro tota s'Europa, andende a bivere dae sos Litorales de su Mediterraneu (cumpresas sas isulas de Sardigna, Sicilia, C\u00f2ssiga, Malta, Tzipru, Creta, Baleares) finas a sa penisula Iscandinava e sas isulas Britannicas. In su 1200 a.C su livellu de su mare crescheit e fagheit aundare sas terras oru a mare de sas isulas mediterraneas. In custa situatzione diant aer craspuadu sos regnos prus riccos pro poder bivere o pro agatare unu logu inube istare. Defattu in cuddos annos sas tzittades prus mannas fint irbandonadas. 400 annos a pustis fint costruidas de nou cando arribeint sos Fenitzios."}
{"id": "10699", "revid": "6209", "url": "https://sc.wikipedia.org/wiki?curid=10699", "title": "Percas de s'Alighera", "text": "Sas percas de S\u2019Alighera leant s\u2019or\u00eczine issoro dae sa creze carc\u00e0ria de sas rocas in intro de sas cales s\u2019isvilupant.\nSu territ\u00f2riu de s\u2019istremidade nordu-otzidentale de sa Sardina a sa tramuntana de sa bidda de s\u2019Alighera, chi si nch\u2019isc\u00e0mpiant a s\u2019intramare a su matessi n\u00f9mene, gr\u00e0ssias a sas carater\u00ecstigas mineralol\u00f2zigas de sas rocas suas istranzat numerosos sistemas c\u00e0rsigos e unu n\u00f9meru relativamente mannu de percas, siat terresas siat marinas e tantu de superf\u00ectzie che atzuvadas, ubigadas preferentemente in sa zona de Porto Conte, ch\u2019in sos promont\u00f2rios dae Cabu Cassa e Punta Lillu tenent sa cuntzentradura prus manna.\nSu n\u00f9meru de percas iscobertas finas a como f\u00f9rriat a ingh\u00ecriu de 50 mannas e 300 minores. Sa prus basta e famada de totus, ca benit bene a l\u2019atzeder e cursare, est sa Perca de Netunu, bisitada onzi die dae mizas de pessones in su tempus istiale. Intre sas atzuvadas, sa prus importante, in mesu de s\u2019\u00e0teru pro esser cussiderada sa perca marina atzuvada prus manna de su Mesuterranu e pro sa cuntzetradura sua ampra de formas de bida, est sa Perca de Nereu."}
{"id": "10700", "revid": "2404", "url": "https://sc.wikipedia.org/wiki?curid=10700", "title": "Cuntrolladore de bolu", "text": "Sos cuntrolladores de bolu (narados finas \"roteris\" in su limbazu familiale) sunt profissionales chi s\u2019\u00f2cupant deretamente de sa dispensadura de sos serv\u00ectzios de tr\u00e0figu abi\u00e0tigu in sos chelos de su mundu intreu, prebenende sos arriscos de cullisura intre sos apar\u00e8chios e rennende disgazadu e ordinadu su frussu de su tr\u00e0figu abi\u00e0tigu.\nDependende dae s\u2019isp\u00e0tziu abi\u00e0tigu de cumpet\u00e8ntzia, sos cuntrolladores de bolu si podent partzire in tres castas:\nSa federadura internassionale chi agrupat totu sos ass\u00f2tzios profissionales de cuntrolladores de bolu est sa FIACTA (Federadura Internassionale de sos Ass\u00f2tzios de Cuntrolladores de su Tr\u00e0figu Abi\u00e0tigu)."}
{"id": "10806", "revid": "2404", "url": "https://sc.wikipedia.org/wiki?curid=10806", "title": "M\u00f9rina", "text": "Sa m\u00f9rina est unu t\u00e8rmine limb\u00ecstigu ch'\u00ecnditat una faeddada de transissione intre duas limbas o duos dialetos diferentes.\nS'azetivu currespondidore est \"murinale\".\nSas m\u00f9rinas cust\u00ectuint unu campu de interessu mannu pro sos limbistas.\nSa Sardinna, dada sa bariedade de sas limbas e faeddadas suas, est particularmente rica in m\u00f9rinas."}
{"id": "10807", "revid": "14497", "url": "https://sc.wikipedia.org/wiki?curid=10807", "title": "Aosta", "text": "Aosta (in frantzesu: Aoste) est una comuna italiana de 35.031 abitadores, cabitale de su Badde de Aosta.\nS\u2019agatat in unu lutone inghiriadu integramente dae montes artos, pro custa resone est suzeta a unu microcrima particulare, cun carater\u00ecstigas marcadas de continentalidade. In zenerale, sas istajones interm\u00e8dias sunt prus curtas ch\u2019in s\u2019abarru de su nordu de s\u2019It\u00e0lia, cando chi siat s\u2019istiu (nostamis de s\u2019art\u00e0ria) siat s\u2019ierru sunt primadios: resurtant totu francu raros sos tempos de caentu t\u00f2rridu a s\u2019agabu de maju e sas astragadas fortes in santandria.\nSos istios sunt mediamente caentes e solianos, peroe prus bentilados ch\u2019in s\u2019abarru de su nordu de s\u2019It\u00e0lia (gr\u00e0ssias a sas frinas montaresas) e suzetos a temporadas, mesche in austu: sa m\u00e8dia de su mese prus caente (triulas) est de +21.25 grados. Sos ierros sunt zenerarmente fritos (m\u00e8dia de ghennarzu: +0,65 grados), peroe prus a prestu mud\u00e0biles de acordu cun sas annadas, cun tempos niosos arternados cun tempos sicos e meda r\u00eczidos. A sa difer\u00e8ntzia de sos montes inghiriadores, sa proinosidade m\u00e8dia de Aosta est bastante iscassa (in sa rezione de 600 mill\u00ecmetros). Sa resone pro sa cale a s\u2019istiu in Aosta faghet caentu est su matessi pro sa cale faghet caentu in Bortzanu: ambas sunt postas in unu lutone arpesu ch\u2019impeighet su tr\u00e0munu de \u00e0era.\nIn Aosta, che in su prus de sa rezione, addae de s\u2019italianu s\u2019allegat su patois, una faeddada chi s\u2019ac\u00f9rtziat de su frantzesu, limba ufissiale in totu su badde paris cun s\u2019italianu."}
{"id": "10808", "revid": "141628", "url": "https://sc.wikipedia.org/wiki?curid=10808", "title": "Presutu de berveghe", "text": "Su presutu de berveghe est unu de sos produtos prus t\u00ecpigos de sa coghina sarda. Derivat dae sa traballadura de sas mezus cossas de berveghe de rassa sarda, tenet forma illonghiada a pera de unos 50 cm., in colore tabachinu iscuru in sa superf\u00ectzie e ruju murenu intensivu in sa petza, cun pesu bari\u00e0vile a s\u2019agabu de s\u2019istajonadura intre unu chilu e mesu e duos chilos. \nSu perfume amentat su casu berveghinu. Est unu presutu a su sabore durche, particularmente agrad\u00e0bile in su chelu de sa buca. Est cunsumidu unos ses meses a pustis de sa maduradura, peroe si est prefertu prus modde si podet cunsumire finas a pustis de tres o bator meses."}
{"id": "10813", "revid": "13697", "url": "https://sc.wikipedia.org/wiki?curid=10813", "title": "Faedd\u00f2fonu", "text": "Su faedd\u00f2fonu o interfonu (evitare s\u2019italianismu \"tzit\u00f2fonu\") est unu sistema eletr\u00f2nigu intercomunicadore installadu in sos fraigos cun s\u2019intentu de permiter sa comunicadura intre un\u2019istassione situada a probe de s\u2019intrada e sos bividorzos privados, e aberrer sas zannas dae largu.\nFuntzionamentu.\nSu printz\u00ecpiu de funtzionamentu de su faedd\u00f2fonu est assimizadore dessintotu a su de su tel\u00e8fonu, francu pro su fatu chi no esistit unu sistema de marcadura. In s\u2019unidade isterna s\u2019agatat unu micr\u00f2fonu chi trasduet sas undas sonoras de sa boghe de chie faeddat a una bariadura de tensu currespondidora (fortza eletromotora). \nSu tensu sizit un\u2019artufaeddadore in s\u2019unidade interna, in ue sa bariadura de tensu est recunvertida a sonu. Unu tzircuitu id\u00e8ntigu permitet sa comunicadura a s\u2019imbesse.\nUn\u2019installadura faeddof\u00f2niga est custituida dae chimbe partziduras:"}
{"id": "10814", "revid": "2404", "url": "https://sc.wikipedia.org/wiki?curid=10814", "title": "David Letterman", "text": "David Michael \"Dave\" Letterman (Indianapolis, Indiana 12 April, 1947), prus conotta comente David Letterman, est unu cantante e attore americanu."}
{"id": "10815", "revid": "149", "url": "https://sc.wikipedia.org/wiki?curid=10815", "title": "Joey King", "text": "Joey Lynn King (Las Vegas, Nevada, 30 Tr\u00eculas, 1999), prus conotta comente Joey King, est una cantante e attrice americana."}
{"id": "10816", "revid": "18313", "url": "https://sc.wikipedia.org/wiki?curid=10816", "title": "Thomas Jefferson", "text": "Thomas Jefferson (13 de abrile de 1743 \u2013 4 de tr\u00eculas de 1826) est istadu unu de sos babos fundadores de sos Istados Aunidos de Am\u00e8riga, s\u2019autore printzipale de sa Decraradura de Independ\u00e8ntzia (1776) e su de tres Presidentes de sos IAA (1801-1809). A su cumintzu de sa Rebolussione Amerigana, aiat formadu parte de su Cungressu Continentale, representende sa Birz\u00ecnia, e fiat istadu Gubernadore de custu \u00f9rtimu istadu federale in tempus de sa gherra (1779-1781). Pagu ora a pustis de s\u2019agabu de sa gherra, moende dae sa metade de su 1.984, Jefferson fiat istadu dipr\u00f2matigu in Parizi. In su maju de su 1785, fiat d\u00e8vennidu su Ministru Istadunidesu pro sa Frantza.\nJefferson fiat istadu su primu Segred\u00e0riu de Istadu de sos Istados Aunidos (1790-1793) in tempus de su gubernu de su Presidente George Washington. Cun s\u2019amigu suo coriale James Madison, aiat organizadu su Partidu Democr\u00e0tigu-Repubriganu, demissionende posteriormente dae su gabinete de Washington. El\u00e8ghidu bitzepresidente in su 1796, addaghi fiat arribadu segundu in palas de John Adams de sos Federalistas, Jefferson aiat op\u00f2nnidu custu \u00f9rtimu e aiat iscritu segredamente sas Resolussiones de su Kentucky e de sa Birz\u00ecnia, chi chircaiant de annullare sas Lezes subra de sos istranzos e sa sedissione.\nJefferson fiat un\u2019\u00f2mine de curtura manna e faeddaiat fruidamente chimbe limbas. Est cussideradu unu de sos presidentes ameriganos prus grandu de totu sos tempos."}
{"id": "10817", "revid": "138370", "url": "https://sc.wikipedia.org/wiki?curid=10817", "title": "Malachi Throne", "text": "Malachi Throne (New York City, New York 1 de Nadale, 1928 \u2013 Los Angeles, California 13 Martu, 2013), prus conottu comente Hal Holbrook, est unu cantante e attore americanu."}
{"id": "10818", "revid": "6534", "url": "https://sc.wikipedia.org/wiki?curid=10818", "title": "New York", "text": ""}
{"id": "10819", "revid": "6031", "url": "https://sc.wikipedia.org/wiki?curid=10819", "title": "Donald Pleasence", "text": "Donald Henry Pleasence (5 October, 1919 \u2013 2 February, 1995), prus conotta comente Donald Pleasence, est unu cantante e attore ingles."}
{"id": "10820", "revid": "6209", "url": "https://sc.wikipedia.org/wiki?curid=10820", "title": "Su dec\u00e0logu de su cabu", "text": "Su dec\u00e0logu de su cabu est unu cumparis simp\u00e0tigu e ispassiadore de r\u00e8gulas pres\u00f9midas chi tz\u00ecrculat in uf\u00ecssios e f\u00e0brigas zai dae medas annos, cun probabilidade dae sos setanta de su s\u00e8gulu passadu, e chi ponet in craru su rolu assolutamente dominadore de su cabu in intro de s\u2019organizadura chi aderetat. Su dec\u00e0logu esistint in paritzas bariantes e a bias sas r\u00e8gulas sunt bastante cantu prus chi deghe, peroe sa bersione prus ispainada est custa:\n1. Su cabu tenet resone\n2. Su cabu tenet semper resone\n3. In sa teoria improb\u00e0bile chi unu sutaordinadu tenzat resone, intrant deretu in fortza sos art\u00ecgulos 1 e 2.\n4. Su cabu non dormit, discansat.\n5. Su cabu non m\u00e0ndigat, s\u2019alimentat.\n6. Su cabu non est atardadu mai, est ret\u00e8nnidu\n7. Su cabu non dassat mai su traballu, est semper presente.\n8. Su cabu non leghet su ziornale, si mantenet informadu.\n9. Su cabu non familiarizat cun sa segred\u00e0ria, l\u2019\u00e8dugat.\n10. \u00a1Su cabu\u2026 est su cabu!"}
{"id": "10822", "revid": "157037", "url": "https://sc.wikipedia.org/wiki?curid=10822", "title": "Minas de sa Sardinna sudduotzidentale", "text": "In sa Sardinna sudduotzidentale s\u2019agatat s\u2019arzola prus ist\u00e8rrida pro bariedade e ispainadura de sas atividades minencas isvilupadas in Sardinna in tempus de sos \u00f9rtimos s\u00e8gulos, un\u2019atividade pro sa cale su Parcu Zeominencu Sardu est istadu su primu recunnotu dae s\u2019Unescu comente primu de sa retza mundiale de sos zeoparcos.\nDiferentes minas, belle totus in disimpreu, sunt presentes in sa zona narada de sa Sardinna, in su Surcis-Iscresianu gasi comente in sos territ\u00f2rios de comunas che Arbus, G\u00f9spiri, Biddexidru, Teulada e Cabuterra. Unas cantas de cussas comunas fiant istadas mescamente minencas (carvonencas o metallencas), cun atividades \u00e8conomincas prus chi totu de bogadura e produiduras industriales relassionadas cun s\u2019istraghidura de sos minerales (tzentrales el\u00e8tricas, fundidorzos, samunerias, usinas, eac.), cando ch\u2019in \u00e0teras comunas, mancari tenende atividades econ\u00f2micas minencas, custas \u00f9rtimas non fiant istadas prevalessedoras."}
{"id": "10823", "revid": "133848", "url": "https://sc.wikipedia.org/wiki?curid=10823", "title": "Renzo Salvarani", "text": "Est un imprendidore chi aiat criadu s'asienda chi aiat su nomene sou e chi contaiat 300 brevettos e aiat lineas produttivas in tottu su mundu.\nSu 26 de santuandria de su 1962 umpare a sos frades aiat fundadu s'associatzione ciclistica \"Gruppo Sportivo Salvarani\".\nIn su 1970 li fit istadu cunferidu su titulu de Cavaliere de Lavoro.\nAggantzos dae fora.\n "}
{"id": "10824", "revid": "772", "url": "https://sc.wikipedia.org/wiki?curid=10824", "title": "Parma", "text": "Parma est una tzitade de s'Emilia-Romagna cun 177.251 abitantes in su 2012 est sa segunda tzitade de sa regione pro abitantes poi de Bologna.\nEst istada s'antiga capitale de su ducato de Parma e Piacenza (1545-1859), edd'est un'antiga sede universitaria."}
{"id": "10826", "revid": "2404", "url": "https://sc.wikipedia.org/wiki?curid=10826", "title": "Disacatu abi\u00e0tigu de Linate", "text": "Su disacatu de Linate, cun unu contu finale de 118 b\u00ectimas, est s\u2019intzidente abi\u00e0tigu prus grae acont\u00e8ssidu carchi bia in It\u00e0lia: pro su pertocat sas cullisuras in su solu ebia, est superadu in su mundu petzi dae su disacatu de Tenerife de 1977.\nS\u20198 de santuga\u00ecne de su 2001, a sas otu oras e deghe logales, unu McDonnell Douglas MD-87 de sa cumpanzia abi\u00e0tiga SAS rezistradu SE-DMA, in sa fase de decollu dae s\u2019abioportu de Milanu-Linate, fiat intradu in cullisura cun unu Cessna Citation CJ2 intradu erradamente a sa pista pro neghe de sa neula t\u00ecpida.\nA pustis de s\u2019addobada, s\u2019MD-87 non fiat res\u00e8ssidu a cumpretare sa fase de decollu e si fiat tzacarradu contra a su fraigu ammanitzadu pro s\u2019ischerriamentu de sos bagazos postu in su perlongamentu de sa pista.\nSu tzocu e su fogu chi si fiant ispossiados posteriormente no aiant dassadu sarvamentu a sos ocupadores de ambos bolarzos, ne a bator ischerriadores de bagazos chi fiant traballende in su departamentu. Unu chintu incarrigadu de bagazos si fiat sarvadu, sende s\u2019\u00f9nigu subrab\u00ecvidu a su disacatu: est chistione de Pasquale Padovano, uscradu belle in s\u2019integralidade de sa carena sua.\nNon fiat barigadu nemancu unu mese dae s\u2019atacu terrorista contra a su World Trade Center de Noa Iorcu, e pro annanghedura fiat sa die de cumintzu de sa gherra in Afeganistanu: medas pessones, a sa prima, aiant pessadu chi p\u00f2deret esser chistione de un\u2019atentadu, peroe bastante cantu luego si fiat fatu craru chi si trataiat de un\u2019intzidente."}
{"id": "10827", "revid": "2404", "url": "https://sc.wikipedia.org/wiki?curid=10827", "title": "Istanzu de Casteddu", "text": "S\u2019Istanzu de Santa Gilla o Istanzu de Casteddu est, pro ist\u00e8rrida e sinn\u00ecfigu de sa biodiversidade, una de sas arzolas \u00f9midas prus importantes de Europa. S\u2019istanzu, difatis, est recunnotu in sas listas ufissiales de sas arzolas \u00f9midas a sutaponner a s\u2019amparu: est crassifigadu comente Zona de Proteghidura Ispetziale (ZPS) a s\u2019arrimu de sa Deretiva n. 409 de su 1.979 (\u201cPuzones agrestes\u201d) de s\u2019Unione Europea e comente Zona \u00f9mida de importu internassionale a s\u2019amparu de sa Cumbentura de Ramsar. In prus de custu, format parte de sa retza ecol\u00f2ziga \u201cNatura 2.000\u201d.\nS\u2019istanzu est ubigadu in sas imediaturas de sa cabitale rezionale, a longu de s\u2019arrogu initziale de sa costera otzidentale de su Gurfu de sos \u00c0nghelos. Sas l\u00e0canas naturales suas sunt istadas arteradas drastigamente in su barigare de sas \u00f9rtimas d\u00e8gadas.\nA s\u2019estu, est delimitadu dae sas bassuras subra de sas cales s\u2019isterrint sas leadas de Casteddu e Su Masu e sas infraistruturas de sa cabitale (biazadorzos, caminos de ferru, abioportu, zona industriale). A su nordu, est delimitadu dae sas foghes de sas cambas de aba printzipales chi apr\u00f2ghilant dae su paris de su Campidanu e dae su pranu de su Cixerri. A s\u2019uestu, est delimitadu dae s\u2019agrustadorzu industriale de Machiareddu-Grogastu e dae sos assentadorzos agr\u00ecculos e bivimentales de sa comuna de Cabuterra. A su suddu, est delimitadu dae s\u2019\u00f2rozu iscarale chi lu separat dae su Gurfu de sos \u00c0nghelos, cursadu dae su Caminu nassionale 195 surcisanu. \nSas l\u00e0canas naturales de s\u2019istanzu sunt istadas arteradas in manera dr\u00e0stiga in su barigare de sas \u00f9rtimas d\u00e8gadas pro neghe de sas bonifigaduras, sighidas dae s\u2019urbanizadura de sas arzolas probianas, su fraigamentu de infraistruturas de serv\u00ectziu, s\u2019ispansura de atividades agr\u00ecculas e prus chi totu industriales e cumertziales. In sa prima parte de su Millinoeghentos, s\u2019ist\u00e8rrida de s\u2019arzola \u00f9mida fiat de unos 40 chil\u00f2metros cuadrados, cando ch\u2019in s\u2019atualidade est inferiore a 13 kmc, incruende finas s\u2019Istanzu de Cabuterra. Finas pro custu \u00f9rtimu b\u2019est istadu unu minimonzu de sa superf\u00ectzie pro neghe de sos assentadorzos bivimentales de sa comuna de Cabuterra, chi su pranu reguladore cumprendet s\u2019ispansura de sa leada chirru a su mare e su trighinzu betzu de Sa Maddalena."}
{"id": "10828", "revid": "2404", "url": "https://sc.wikipedia.org/wiki?curid=10828", "title": "C\u00e0miu", "text": "Su c\u00e0miu o fintzas c\u00e0mbiu (paraula de or\u00eczine frantzesa) o, prus tennigamente, autocarru, est unu be\u00ecculu a tretu de trasportare mercantzias; est chistione de unu m\u00e8diu de trasportu individuale e si difer\u00e8ntziat dae sos \u00e0teros be\u00ecculos ammanitzados pro su trasportu in caminu, che sos remurcos o sos mesuremurcos, pro esser aprovisionadu de motoridade sua pr\u00f2pia. \nImpropiamente, sa numenadura de c\u00e0miu est impreada fitianu finas si est imparigadu cun un\u2019apenditze, in custu casu est curretu a faeddare de autotrenu; a bias sa refer\u00e8ntzia si faghet, aguarmente in manera impr\u00f2pia, finas a su cumparis beiculare custitu\u00ecdu dae unu tratore caminale e dae unu mesuremurcu, ch\u2019in custu casu formant un\u2019autoartiguladu, regulamentados in modu diferente a petus de s\u2019autotrenu.\nS\u2019or\u00eczine etimol\u00f2ziga de sa paraula \u201cc\u00e0miu\u201d derivat dae unu t\u00e8rmine fratzesu presente dae su de 14 s\u00e8gulos, in particulare dae una paraula normanno-picarda chi sinnifigaiat \u201ccarru\u201d. S\u2019impreu de su t\u00e8rmine naradu e de sas derivaduras suas fiat istadu ozetu de interrogadura, dae bandas de Benito Mussolini, a s\u2019Acad\u00e8mia de It\u00e0lia subra de sa curretesa sua, logrende-nde su cussentimentu."}
{"id": "10829", "revid": "2404", "url": "https://sc.wikipedia.org/wiki?curid=10829", "title": "Giuanne de Nepomuk", "text": "Giuanne de Nepomuk (in cecu:\u00a0\"Jan Nepomuck\u00fd\") fiat naschidu in Boemia in su 1350, morit in su 1393. Duttore in teologia, professore a Padova. Notaru in su tribunale de s'Archi Diotzesi de Praga. At tentu varias cuntierras cun su re Venceslao IV chi cheriat intrare in sas cosas de sa Creja. \nArrestadu , torturadu e annegadu in su fiumene Moldava. Una traditzione narat chi est mortu annegadu pro no aere cherfidu traighere su segretu de sa cunfessione. Santu, sa festa su 20 de martu."}
{"id": "10830", "revid": "3602", "url": "https://sc.wikipedia.org/wiki?curid=10830", "title": "Berveghe de ratza sarda", "text": "Sa sarda est una rassa de berveghe t\u00ecpiga de Sardinna e una de sas prus antigas de Europa.\nIsparghidura.\nNaturale de sa Sardinna, s\u2019agatat finas in unas cantas reziones de su continente, che Tuscana, L\u00e0tziu, \u00d9mbria, Marcas e Em\u00eclia-Romanna. S\u2019ispainadura narada est acont\u00e8ssida mescamente a ingh\u00ecriu de sos annos \u201960 de su s\u00e8gulu coladu gr\u00e0ssias a s\u2019emigradura de pastores sardos chirru a arzolas rurales abandonadas de s\u2019It\u00e0lia tzentrale.\nIspainadura.\nRepresentat su 43% pagu prus o mancu de su patrim\u00f2niu o\u00ecnu nassionale, cun 3.414.194 pegos in Sardinna ebia subra de unu totale nassionale de 7.900.016 pegos. Sos creschidorzos atuales sunt de mann\u00e0ria bari\u00e0vile cunforme a s\u2019arzola zeogr\u00e0figa; in su tempus coladu, sa cunsist\u00e8ntzia mediana de sos tazos sardos furriaiat a ingh\u00ecriu de 100-180 pegos, oe in zenerale tirant a superare mediamente 400-500 pegos, cun c\u00f9curos de 800-1.200 pegos pro tazu.\nAerzu.\nEst chistione de animales de dimensiones m\u00e8diu-minores, cun art\u00e0rias in s\u2019armu de unos 65-70 cm., e pesos chi f\u00f9rriant a ingh\u00ecriu de 45-50 kg. pro sas fembras e 65-70 kg. pro sos mascros. \nIn onzi manera, siat sas dimensiones siat sos pesos sunt in cr\u00e8schida l\u00e8via a petus de su tempus coladu a razone de su mudamentu de sas cundissiones de creschimentu moende cun sos annos otanta gr\u00e0ssias a s\u2019abandonamentu de sa tr\u00e0muda, s\u2019istabilizadura progressiva de sos creschidorzos in impresas de propiedade, a tretu de produer su bonu de sa proenda e de sos pensos netzess\u00e0rios, e sa cr\u00f2mpida de sa murghidura mec\u00e0niga."}
{"id": "10833", "revid": "12712", "url": "https://sc.wikipedia.org/wiki?curid=10833", "title": "Muru de Berlinu", "text": "Su Muru de Berlinu fiat una barrera fraigada moende cun su 13 de austu de su 1961, chi aiat partzidu sa tzitade de Berlinu in Alem\u00e0nia in duas tzitades distintas cun su numene estu e uestu. \nSa barrera incruiat turres de b\u00e0rdia cullocadas a longu de muros mannos de betone, chi furriaiant a ingh\u00ecriu de un\u2019arzola ampra (cunnota posteriormente comente sa \"fasca de sa morte\"), sa cale cunteniat trintzeramentos contrabe\u00ecculos, \"letos de fachiru\" e \u00e0teras defesas. \nSu Brocu Orientale aiat atrogadu chi su muru fiat istadu pesadu pro protegher sa pobuladura sua dae elementos fassistas chi cunspiraiant pro impeigher a sa \"\"boluntade de su p\u00f2bulos\"\u201d de fraigare un\u2019Istadu sotzialista in s\u2019Alem\u00e0nia de s\u2019Estu. In sa pr\u00e0tiga, su muru serviat a impeigher sas fuas massivas chi aiant marcadu sa RDA e sos \u00e0teros pa\u00ecsos de su brocu orientale comunista in tempus de sa segunda pustisgherra. \nSu muru de Berlinu fiat mutidu ufissiarmente su \u201c\"baluarte de proteghidura contrafassista\"\u201d dae sas autoridades de sa RDA, sas cales representaiant chi s\u2019Alem\u00e0nia de s\u2019Uestu probianu no \u00e8sseret istada galu denatzifigada cumpretamente. Su cussizu comunale de Berlinu Uestu, dae bandas suas, lu definiat su \u201c\"muru de sa birgonza\"\u201d e cundennaiat sas restringhiduras a sa liberdade de moimentu pratigadas in s\u2019estu. Paris cun sa l\u00e0cana interna interalemanna meda prus longa, chi demarcaiat sa frontera intre s\u2019Alem\u00e0nia de s\u2019Uestu e sa de s\u2019Estu, nche fiat cr\u00f2mpidu a simbolizare su \u201ctelone de ferru\u201d chi aiat separadu s\u2019Europa de s\u2019Uestu e su brocu orientale in tempus de sa gherra frita. \nIst\u00f2ria.\nIn antis de sa fraigadura de su muru de Berlinu, tres milliones e mesu de alemannos orientales aiant istransidu sas restringhiduras a s\u2019emigradura e aiant dassadu sa RDA, medas de issos rugrende sa l\u00e0cana dae Berlinu Estu e Berlinu Uestu, dae ue podiant sighire biazu chirru a s\u2019abarru de s\u2019Alem\u00e0nia de s\u2019Uestu e \u00e0teros pa\u00ecsos de s\u2019Europa ponentesa. Intre su 1961 e su 1989, su muru aiat impe\u00ecdu belle dessintotu s\u2019emigradura narada. In su barigare de cussu tempus, unas 5.000 pessones aiant proadu a si nche fu\u00ecre addae de su muru, e unas 600 de issas fiant per\u00e8ssidas in su tentativu.\nIn su 1989, una filera de mudamentos pol\u00ectigos raighinales fiat acont\u00e8ssida in su brocu orientale, assotziada a sa liberalizadura de sos sistemas totalid\u00e0rios de su brocu naradu e s\u2019erosione de su podere pol\u00ectigu in sos gubernos pro-sobi\u00e8tigos de sa Pol\u00f2nia e de s\u2019Ungheria probianas. \nA pustis de diferentes chidas de subuzu tzivile, su gubernu alemannu-orientale aiant annuntziadu, su 9 de santandria de 1989, chi totu sos nassionales RDA podiant bisitare Berlinu Uestu e s\u2019Alem\u00e0nia Otzidentale. Turmas de alemannos-orientales aiant rugradu su muru e si fiant apiligados a subra suo, imitados dae alemannos-otzidentales a s\u2019\u00e0tera ala in un\u2019atmosfera festadora. In tempus de sas chidas posterores, unu p\u00f9brigu euf\u00f2rigu e cassadores de amentighetes aiant dogadu partes de su muru; prus a tardu, su gubernu aiat impreadu echipamentu industriale cun laser pro remoer su prus de s\u2019abarru. \nSu muru f\u00ecsigu in sese fiat istadu destru\u00ecdu belle a sa cumpreta in su 1990. Sa ruta de su muru de Berlinu aiat isbagantadu su caminu a sa reunifigadura alemanna, chi aiat tentu logu in manera ufissiale su 3 de santuga\u00ecne de 1990. Abarrant oe unos cantos b\u00ecculos de su Muru, mant\u00e8nnidos comente monumentu. Su prus famadu est sa East Side Gallery."}
{"id": "10834", "revid": "142091", "url": "https://sc.wikipedia.org/wiki?curid=10834", "title": "Charles Bronson", "text": "Charles Dennis Buchinsky (Ehrenfekd, Pennsylvania 3 November, 1921 \u2013 Los Angeles, California 30 August 2003), prus conottu comente Charles Bronson, est unu cantante e attore americanu."}
{"id": "10835", "revid": "18313", "url": "https://sc.wikipedia.org/wiki?curid=10835", "title": "Pietro Mennea", "text": "Pietro Paolo Mennea (Barletta, 28 l\u00e0mpadas 1952 \u2013 Roma, 21 de martzu 2013) est istadu un\u2019atreta italianu, campione ol\u00ecmpigu (1980) e possedidore de su primadu mundiale de sos 200 metros lissos (cun su tempus de 19\u201d72, recordu europeu atuale).\nCarriera Isportiva.\nMennea aiat cumintzadu sa carrera sua longa atr\u00e8tiga internassionale in su 1972, addaghi si fiat istrenadu in sos campionados europeos cun unu terzu logu in su relevu 4x100 metros e unu sestu in sos 200 metros. Aiat tentu s\u2019istrenu suo ol\u00ecmpigu in M\u00f2nagu de Bav\u00e0ria, in sos Zogos Ol\u00ecmpigos istiales de su 1972, in ue nch\u2019aiat sizidu sa finale de sos 200 m., sa medida in ue fiat prus forte. Aiat zumbadu sa raja de arribada in su de tres logos, in palas de Valerij Borzov su sobi\u00e8tigu e a Larry Black s\u2019ameriganu. A custa diant aer sighidu \u00e0teras tres finales ol\u00ecmpigas in sa matessi porfia.\nIn sos campionados europeos de su 1974, Mennea aiat bintu sa medalla de oro in sos 200 m. in dae in antis de su p\u00f9brigu de domo de Roma, e fiat arribadu su de duos in sos 100 m. (in palas de Borzov, su rivale suo ist\u00f2rigu) e in su relevu lestru. A pustis de unas cantas performansas desillusionadoras, in su 1976 Mennea aiat detz\u00ecdidu de no leare parte a sos Zogos Ol\u00ecmpigos, peroe su p\u00f9brigu italianu aiat protestadu e Mennea aiat mudadu de idea e fiat andadu a Montr\u00e9al. Fiat res\u00e8ssidu a si califigare pro sa finale de sos 200 m., peroe aiat bidu s\u2019oro agabende a sas manos de Don Quarrie su zamaiganu, cando ch\u2019isse no aiat res\u00e8ssidu a nch\u2019artiare a su p\u00f2diu, crassifighende-si in su de bator logos. Su matessi resurtadu, disintzertende su brunzu pro pagu cosa, l\u2019aiat logradu in su relevu 4x100 metros. In su 1978, in Praga, aiat def\u00e8ndidu cun \u00e8situ su t\u00ectulu suo europeu de sos 200 m., peroe aiat amustradu sas capatzidades suas finas in sa dist\u00e0ntzia prus curta, binchende in ie puru. In cussu annu aiat otentu finas s\u2019oro in sos 400 metros lissos in s\u2019europeu suta de cobertura.\nIn su 1979, Mennea, istudante de si\u00e8ntzias pol\u00ectigas, aiat leadu parte a sas Universiadas, chi si disputaiant in sa pista de Tzidade de su M\u00e8ssigu. Su tempus cun su cale aiat b\u00ecnchidu sos 200 metros lissos, 19\u201d72, fiat su primadu nou de su mundu: isse aiat res\u00ecstidu pro sa fiolera de 17 annos, peroe cheret tentu in contu su fatu chi fiat istadu otentu currende a addae de duamiza metros de art\u00e0ria, che su recordu anteriore a s\u2019abarru, istabilidu dae Tommie Smith, aguarmente in Tzidade de su M\u00e8ssigu (in onzi manera, cheret cussideradu chi Mennea aiat bardadu finas su primadu mundiale a su livellu de su mare dae su 1980 a su 1983 cun 19\u201d96, tempus realizadu in sa bidda sua de n\u00e0schida, Barletta). Su recordu fiat istadu superadu dae Michael Johnson in sos trials istadunidesos pro s\u2019Olimpiada de su 1996.\nSende possuidore de su primadu mundiale, Mennea fiat sempermai unu de sos favoritos pro s\u2019oro ol\u00ecmpigu in Musca, finas pro neghe de su boicotazu istadunidesu de sos Zogos Ol\u00ecmpigos de 1980. In sa finale de sos 200 m., Mennea aiat afrontadu a Don Quarrie su campione essidore e a Allan Wells su campione de sos 100. Wells paraiat lantzadu chirru a una bint\u00f2ria profunda, peroe Mennea li si fiat acurtziadu in su retil\u00ecniu e l\u2019aiat superadu in sos \u00f9rtimos metros, logrende s\u2019oro pro duos chent\u00e8simos de segundu. Aiat bintu su brunzu puru cun su relevu 4x400 metros.\nMennea, paranumenadu sa \"Fritza de su Suddu\", in su 1981 aiat annuntziadu sa retirada sua cuntzedende-si prus tempus pro s\u2019ist\u00f9diu. Posteriormente si fiat rebidu e s\u2019annu in fatu aiat partetzipadu a s\u2019europeu, porfiende belle gasi petzi in sa 4x100, in ue fiat arribadu su de bator.\nSu 22 de martzu de 1983 aiat istabilidu su primadu mundiale (manuale) de sos 150 metros lissos, cun 14\u201d8 in sa pista de s\u2019ist\u00e0diu de Cassino: custu primadu sighit a esser insuperadu, ca su tempus de 14\u201d35 istabilidu su 17 de maju de 2009 dae Usain Bolt in Manchester no est istadu omologadu dae sa Federadura, peri ca est istadu istabilidu in una pista retil\u00ecnia.\nPosteriormente, aiat leadu parte a sa prima edissione de su mundiale, chi si fiat isvilupadu in Helsinki, in ue aiat bintu sa med\u00e0llia de brunzu in sos 200 e sa de prata cun su relevu 4x100. Un annu a pustis, nche fiat faladu a sa pista in sa de bator finales suas ol\u00ecmpigas cunsecutivas de sos 200 m., primu atreta in su mundu a realizare s\u2019impendimentu naradu. In cussa ocasione, mancari sende campione essidore, fiat arribadu su de s\u00e8timu e, a s\u2019agabu de s\u2019istajone, si fiat retiradu dae sas porfias pro sa de duas bias.\nGalu una bia, Mennea aiat fatu sa recuida sua e aiat porfiadu in sa de chimbe Olimpiadas suas de Seulu in su 1998, aguarmente in sos 200 metros, in ue si fiat retiradu a pustis de superare sa prima runda de sas baterias. In custa edissione de sos Zogos, fiat istadu bandereri de s\u2019echipa asula in tempus de sa tzerem\u00f2nia de abertura.\nDae su puntu de bista t\u00e8nnigu Mennea (che Carl Lewis in fatu) teniat una moida dae sos brochetes relativamente lena, peroe illestriat in manera progressiva resessende a sizire belotzidades de c\u00f9curu superiores a sas de cale si siat \u00e0teru atreta. Sa moida lena naradu at penalizadu relativamente sas performansas suas in sos 100 metros (in ue, in onzi casu, est istadu intre sos mezos a su livellu europeu), cando chi sas porfias in sos 200 terminaiant fitianu cun remontadas a l\u00e0canas de su prodizosu (che sa finale de sos Zogos Ol\u00ecmpigos de Musca). Aguarmente gr\u00e0ssias a sa belotzidade sua istraordin\u00e0ria de c\u00f9curu, sos \u00f9rtimos rugros e sas remontadas relativas de Mennea in sa 4x100 (in ue moiat lantzadu) fiant imprensadoras pro sa superioridade subra de sos \u00e0teros atretas.\nMennea fiat acussadu dae Carlo Vittori su marchesanu."}
{"id": "10836", "revid": "12073", "url": "https://sc.wikipedia.org/wiki?curid=10836", "title": "Inuit", "text": "Sos Inuit sunt sos abitantes de s'Articu e, umpare a sos Yupik, sun jamados eschimesos. In sa cultura issoro si mentuat una regione de origine dae su nomene miticu \"Thule\". Sos Inuit vivene in su Canada (in su territoriu aut\u00f2nomu de su Nunavut) 50.480 pessonas, in sos Istados Unidos in Alaska 51.365 e in sa Groenlandia 16.581 abitantes. Custu populu pro vivere pratigat sa catza. In tempus de catza fraigaiant igloo cun bloccos de astr\u00e0u. Sunt ambientes minoreddos che si podiant puru iscaldare cun d'unu fogu. S'esistentzia de de sos Inuit est sempre istada dura e suggetta a perigulos, maladias e carestias. E oe puru, sa vida issoro est in perigulu, a motivu de su cambiamentu de su clima e po s'inquinamentu."}
{"id": "10839", "revid": "2404", "url": "https://sc.wikipedia.org/wiki?curid=10839", "title": "Su mortorzu de Lisandru Froris", "text": "Su mortorzu de Lisandru Froris est unu fatu de cr\u00f2niga niedda cun tela terrorista acont\u00e8ssidu su 26 de martzu de 1971 in Z\u00e8nova, chi sa b\u00ectima, unu sardu naturale de Iscr\u00e8sias, fiat istada su trasportadore de fondos de s\u2019Istitutu Aut\u00f2nomu de sas Domos Sotziales logale, och\u00ecidu in su barigare de un\u2019isrobat\u00f2riu de autofinantziamentu dae bandas de s\u2019organizadura terrorista Grupu XXII de Santuga\u00ecne.\nAcunt\u00e8ssidas.\nDuos militadores de su grupu armadu XXII de Santuga\u00ecne aiant proadu su 26 de martzu a isrobare a Froris, trasportadore de fondos de 31 annos, baghianu, chi fiat trasportende una bussa chi cunteniat dinare, obetivu de sos isrobadores. Traballaiat dae tres annos in s\u2019IADS e fiat prep\u00f2nnidu a s\u2019iscorta in tempus de s\u2019intrega de sos soddos e sa tirada de sos balores.\nAtacadu dae ambos \u00f2mines, su trasportafondos aiat aguantadu e aiat chircadu de brocare sa fua de sos malufaghedores agarrende-si a su burtzeddu de unu de sos duos in tempus de sa fua in lambreta. Sos isrobadores aiant reassionadu ochiende-lu cun unu tiru de pistola c\u00e0libru 38.\nArrestos.\nIn tempus de s\u2019assione, Ilio Galletta, un\u2019istudante universid\u00e0riu, aiat fotografadu pro casualidade su mamentu de su mortorzu: sa foto fiat istada de azudu mannu pro sas imbestigaduras, e aiat tentu ispainadura in s\u2019imprenta nassionale e internassionale. Aiat ass\u00ecstidu a s\u2019issena finas su deretore de pessonale de s\u2019istitutu, chi aiat dispensadu una testimonia detalliada.\nSos malufaghedores, fu\u00ecdos in motighedda, fiant istados pess\u00ecghidos. Sos duos si fiant partzidos e unu de sos membros de su cummandu, Mario Rossi, fiat istadu det\u00e8nnidu dae duos brigaderis. Su segundu fiat istadu identifigadu gr\u00e0ssias a sa proa fotogr\u00e0figa e detentu in s\u2019annu posteriore.\nSos lig\u00e0menes de Rossi cun sos grupos de assione partisana e su detenimentu de su segundu malufaghedore in un\u2019apartamentu relassionadu cun su grupu nch\u2019aiant essidu a campu un\u2019annoditzu de acapiaduras intre s\u2019isrobat\u00f2riu e sos moimentos terroristas \u201crujos\u201d, arrimende sa teoria de s\u2019atu criminale comente bia de autofinantziamentu.\nProtzessos.\nIn su 1973, sos criminosos fiant istados protzessados: a Rossi l\u2019aiant cundennadu a sa presonia perpetuada, paris cun un\u2019\u00e0teru membru de cabale cussideradu s\u2019aporridore de s\u2019operadura. \u00c0teros 14 imputados aiant retzidu unu totale de 390 annos de regrusura. In mesu de sus castigados, bi fiant sos terroristas Giuseppe Battaglia, Renato Rinaldo e \nRinaldo Fiorani, onzi unu de sos cales fiant istadu cundennadu a trinta annos.\nDae sas imbestigaduras aiant imbrotadu finas su detenimentu, e sa cundenna a 12 annos, de Diego Vandelli, pro sa responsabilidade in su sechestru de Sergio Gadolla, rebuddu de una fam\u00eclia de imprendidores logales. In s\u2019apellu, sa cundenna de s\u2019aporridore fiat istada minimada, cando chi a Rossi l\u2019aiant cunfirmadu sa perpetuidade."}
{"id": "10846", "revid": "2404", "url": "https://sc.wikipedia.org/wiki?curid=10846", "title": "Marteddu mec\u00e0nigu", "text": "Su t\u00e8rmine marteddu mec\u00e0nigu (naradu in su limbazu familiale \"marteddu truncasfartos\") \u00ecnditat m\u00e0chinas pertunghedoras a percutidura port\u00e0biles chi traballant alimentadas dae s\u2019\u00e0era cumpr\u00ecmida. Est impreadu, in mesu de s\u2019\u00e0teru, pro sa chimentadura de rocas o pro traballos de pertunghedura de sa superf\u00ectzie caminale.\nFuntzionamentu.\nSu marteddu mec\u00e0nigu podet esser assionadu a m\u00e8diu de \u00e0era cumpr\u00ecmida. S\u2019impreant zenerarmente in su cuadru de sos fraigamentos edil\u00ectzios, bogadorzos e traballos caminales.\nS\u2019assione de su marteddu mec\u00e0nigu podet essere cumparada cun sa de unu marteddu e unu puntzotu. Su marteddu est custitu\u00ecdu dae un\u2019elementu chi est sutapostu a unu moimentu peri\u00f2digu arternadu dae bandas de s\u2019\u00e0era cumpr\u00ecmida chi est imbiada cun prensu bari\u00e0vile peri su tempus, determinende s\u2019iscostiamentu suo in fatu de sas fortzas de prensu chi assionant in sa superf\u00ectzie de su marteddu. Su puntzotu est custitu\u00ecdu dae una p\u00e8rtiga de metallu (aina) a sa cale est tramudadu s\u2019impursu de su marteddu e chi torrat a sa posissione sua inissiale gr\u00e0ssias a una molla. S\u2019\u00e0era cumpr\u00ecmida pro assionare su marteddu mec\u00e0nigu est dispensada zenerarmente da unu cumprimidore port\u00e0bile ghiadu dae unu motore diesel o benzina in su casu de marteddos minores.\nSu marteddu mec\u00e0nigu cun \u00e0era cumpr\u00ecmida est impreadu in zenerale bertigarmente si tenet aferradorzu dupru a forma de C. S\u2019imprestat a operassiones de chimentadura de paredes bertigales, in ue a bias est sustentadu in posissione orizontale a m\u00e8diu de una corda. Custu isc\u00e0pitu non b\u2019est in su casu de marteddos mec\u00e0nigos montados in unu servosustentu, unu sistema impreadu meda in sos bogadorzos. Esistint marteddos mec\u00e0nigos pertunghedores montados in trinos assionados in manera idr\u00e0uliga pro sa pertunghedura de sa roca.\nEffetos subra sa salude de sos impitadores.\nS\u2019istr\u00e8pitu zeneradu dae sos marteddos mec\u00e0nigos f\u00f9rriat a ingh\u00ecriu de 100 deghib\u00e8lios finas a una dist\u00e0ntzia de unos duos metros, pro custa resone est pretzisu a impreare auriculares ispetziales de proteghidura. Sos istrobos auriculares eventuales sunt evidentziados dae sa cumparta de acufenos.\nSas bivraduras rep\u00ectidas a sas cales sunt sutapostos sos operadores nche podent zugher a formas t\u00ecpigas de su s\u00ecndrome de Raynaud (un\u2019istrobu basculare particulare in ue sos p\u00f2dighes resurtant in colore arbu o biaitastru) a una s\u00ecndrome de su tunnel carpale."}
{"id": "10847", "revid": "6635", "url": "https://sc.wikipedia.org/wiki?curid=10847", "title": "Filosofu", "text": ""}
{"id": "10848", "revid": "6031", "url": "https://sc.wikipedia.org/wiki?curid=10848", "title": "Alfred Schmidt", "text": "Alfred Schmidt (Berlino, 19 de maju 1931 \u2013 Francoforte, 28 de austu 2012) est istadu unu filosofu tedescu."}
{"id": "10849", "revid": "18313", "url": "https://sc.wikipedia.org/wiki?curid=10849", "title": "Collage (grupu musicale)", "text": "Sos Collage sunt unu grupu musigale sardu chi at preulidu un\u2019\u00e8situ pass\u00e0bile a caddu intre sos annos setanta e otanta de su s\u00e8gulu coladu, gr\u00e0ssias a sa partetzipadura issoro a su Festivale de Santu Remu; sa zenia musigale issoro est su popu-rocu italianu, limba in care ant cantadu in sa majoria istremenada de sos casos, grabende finas unas cantas melodias in ispannolu e limitende su sardu a pagos momentos informales de musiga pobulare.\nIst\u00f2ria.\nSu cumparis de sos Collage, in sa formadura issoro cumposta dae sos frades Pedru (ghitarra) e Tore (ghitarra) Fatzi, Pedru Pischedda (ghitarra), Pino Ambrosio (percussuras) e Tummasu Us\u00e0i (bateria), cumintzat a tocare in sa rezione sua: su grupu est notadu dae Carlo Rossi, chi permitit s\u2019istrenu de su cumparis in su 1975 faghende-li rezistrare su primu discu a 45 furriadas pro Erre Records; custu primu discu colat sena bidu. Posteriormente, su chintete lograt unu cuntratu cun Harmony, marca propiedade de Walter Guertler, e in su 1976 binchit su Festival de Castrocaro cun sa cantone \u201cDue ragazzi nel sole\u201d. \nS\u2019annu in fatu, sa fasca \u201cTu mi rubi l\u2019anima\u201d agabat in su de duos logos in su Festivale de Santu Remu de 1977 e c\u00f9mbidat a sos Collage s\u2019oportunidade de fagher su brincu mannu chirru a sa pobularidade. In su 1978, Harmony p\u00f9brigat s\u2019ellep\u00e8 \u201cSole Rosso\u201d chi bendet meda; in su 1979, su cumparis de su Collage leat parte torra a su Festivale cun sa cantone \u201cLa gente parla\u201d, escrita da Claudio Daiano. In su 1.980, li tocat a s\u2019individuale \u201cDonna musica\u201d, finas isse de \u00e8situ mannu.\nSu chintete part\u00e8tzipat a su Festivale \u00e0teras duas bias: a sa de XXXI edissiones de su 1981 cun \u201cI ragazzi che si amano\u201d e sa de XXXIV edissiones de su 1984 cun \u201cQuanto ti amo\u201d. S\u2019\u00e0rbumu \u201cStelle di carta\u201d tancat simboligamente un\u2019istajone e, galu in antis de s\u2019agabu de sos annos otanta, su cumparis de sos Collage atopat una crisis art\u00ecstiga inevit\u00e0bile. A pustis de unu tempus de refressione e unos cantos abandonamentos, a bias de su printz\u00ecpiu de sos annos noranta sos frades Fatzi, \u00f9nigos abarrados de sa formadura initziale, tirende profetu dae sa cullaboradura cun \u00e0teros m\u00f9sigos (intre sos cales M\u00e0riu Chessa, biolinista e tecradista de livellu bonu) dant logu a s\u2019isperimentadura de sonoridades noas chi caraterizant su cursu art\u00ecstigu nou e su relantzamentu discogr\u00e0figu de su cumparis cun s\u2019\u00e0rbumu antol\u00f2zigu \u201cSetantasesduamiza\u201d, chi cuntenet finas fascas bias.\nIn su 2003, naschent sas atmosferas noas de \u201cAbitudini e no\u201d, un\u2019\u00e0rbumu abertu dae su puntu de bista musigale, refininadu e no prebis\u00ecbile in nudda, in ue intumbidamentos jazz e funky si fundent in su recursamentu de argunas melodias, cando chi sas \u00e0teras fascas de su repert\u00f2riu de su cumparis retzint unu corpus prenu de sonoridade e r\u00ectimos rocu-blues. \nIn su 2010, nch\u2019essit s\u2019\u00e0rbumu dupru biu isetadu gasi meda, chi cuntenet finas s\u2019individuale \u201cNon ti dimenticher\u00f2\u201d, chi titularizat s\u2019ellep\u00e8. Su cuntzertu est istadu rezistradu in s\u2019austu de 2012 in Muro Leccese (Letze). Sos Collage imprendent una turn\u00e8 in logu istranzu logrende un\u2019\u00e8situ particulare in Ispanna, pa\u00ecsos chi zai lis fiat istadu favor\u00e0bile in su tempus coladu.\nDae su tur de 2012, intrat a su grupu Frantziscu Astara, baterista e percussionista.\nSu puntu de fortza bogale de su cumparis est semper istadu in sos coros, meda agrad\u00e0biles e arm\u00f2nigos e presentes in su prus de sas cantones. Pro su chi pertocat sa boghe solista, su chi cantat est avesarmente Tore Fazzi: prus raras bias cantant frade suo Pedru e Pedru Pischedda, chi non format parte prus de su grupu."}
{"id": "10850", "revid": "2404", "url": "https://sc.wikipedia.org/wiki?curid=10850", "title": "Asti", "text": "Asti (Asti in italianu, Ast in piemontesu) est una comuna italiana de 73.973 abitadores, cabitale de sa prov\u00ecntzia peemontesa a su matessi n\u00f9mene.\nMunitz\u00ecpiu romanu cunnotu cun su n\u00f9mene de Hasta Pompeia o sintzillamente Hasta, fiat istadu sea de su ducatu de Asti, unu ducatu longubardu de sa Neustria. Comuna l\u00ecbera in s\u2019Edade M\u00e8dia, cun deretu de fraigare moneda, fiat istadu unu de sos tzentros cumertziales prus importantes intre su de XII e su de XIII s\u00e8gulos, sos mercaderis suos aiant isvilupadu su cum\u00e8rtziu e su cr\u00e8ditu in s\u2019Europa intrea.\nEst cunnotu in totu su mundu pro sos binos suos, in particulare s\u2019Asti ispumosu, e onzi annu in cabudanni bi tenet logu unu de sos cuncursos enol\u00f2zigos prus importantes de It\u00e0lia, naradu sa Douja d\u2019Or. Est fontomadu finas su Pannu ist\u00f2rigu, una de sas manifestadas prus antigas in It\u00e0lia, chi s\u2019isvilupat in cabudanni e nche sizit su pitzu cun una currera de caddos montados \u201ca carre nua\u201d (sena sedda).\nIn sos \u00f9rtimos annos, at logradu unu sinn\u00ecfigu not\u00e0bile a su nivellu nassionale finas su Festivale de sas pioladas astianas, una manifestada enogastron\u00f2miga chi s\u2019isvilupat in Asti in sa chida anteriora a su Pannu, in ue addae de 40 prolocos de sa prov\u00ecntzia de Asti proponent sas ispetzialidades gastron\u00f2migas issoro, acumpanzadas dae binos DOCG astianos, inche unu restorante mannu in s\u2019\u00e0era libera, chi est oram\u00e0i su destinu de mizas e mizas de pessones chi apr\u00f2ghilant pro s\u2019ocasione dae s\u2019It\u00e0lia intrea."}
{"id": "10851", "revid": "2932", "url": "https://sc.wikipedia.org/wiki?curid=10851", "title": "Francoforte", "text": ""}
{"id": "10855", "revid": "772", "url": "https://sc.wikipedia.org/wiki?curid=10855", "title": "Nicolinu Cabitza", "text": "Nicolinu Cabizza (Pi\u00e0ghe, 1 de fre\u00e0lzu 1904 \u2013 Codronz\u00e0nos, 26 de tri\u00f9las 1983) est istadu unu chitarrista de su Cantu a chiterra."}
{"id": "10856", "revid": "7227", "url": "https://sc.wikipedia.org/wiki?curid=10856", "title": "Domos de s'ocru", "text": ""}
{"id": "10857", "revid": "18313", "url": "https://sc.wikipedia.org/wiki?curid=10857", "title": "Honolulu", "text": "Honolulu est sa cabitale e sa leada prus pobulada de s\u2019Istadu federale IAA de Hawaii. Cunnotu in su mundu intreu comente destinu tur\u00ecstigu de cabale, Honulu est sa zanna printzipale de sas \u00ecsulas Hawaii e una zanna importante de sos Istados Aunidos de Am\u00e8riga. In prus de custu, representat unu tzentru importante de afares internassionales e defesa militare e est famadu comente logu chi possuit una bariedade manna de tradissiones curturales e coghinales.\nHonolulu, intre sas tzidades printzipales de sos IAA, est sa chi s\u2019agatat prus a su suddu. Mancari su n\u00f9mene \u201cHonolulu\u201d si referzat a s\u2019arzola urbana in sa costera suddu-orientale de s\u2019\u00ecsula de Oahu, sa tzidade e su contadu sunt cussiderados impare comente Contadu de Honolulu, chi cuguzat s\u2019\u00ecsula intrea. Pro sos fines istad\u00ecstigos, su Departamentu Istadunidesu de Retzensimentu recunnoschet sa \u201cTzidade de Honolulu\u201d comente partzidura de contadu de retzensimentu. Honolulu est unu tzentru finantzi\u00e0riu importante de sas \u00ecsulas de s\u2019Otz\u00e8anu Paghiosu. Sa pobuladura de sa tzidade de Honolulu, cunforme a su retzensimentu de 2010, fiat de 390.738 abitadores, cando chi sa pobuladura de sa tzidade e de su contadu paris fiant de 953.207 abitadores. Honolulu est sa cabitale de Istadu federale prus manna a petus de sa pobuladura de s\u2019Istadu intreu.\nIn sa limba hawaiiana, faeddada a dies de oe dae una minoria minore (su prus de sa pobuladura de s\u2019\u00ecsula est formada dae pessones no naturales de issa), \u201cHonolulu\u201d sinn\u00ecfigat \u201cba\u00eca arrimada\u201d o \u201clogu de arrimu\u201d. Su n\u00f9mene antigu paret chi \u00e8sseret Kou, unu distritu chi cumprendet pagu prus o mancu s\u2019arzola dae Nuuanu Avenue a Alakea Street e dae Hotel Street a Queen Street, chi cust\u00ectuit su coro de s\u2019arrodu tzentrale de oe. Sa tzidade est cabitale de sas \u00ecsulas Hawaii dae su 1845 e aiat logradu recunnoschimentu ist\u00f2rigu a pustis de s\u2019atacu zaponesu contra a Pearl Harbor a curtzu de sa tzidade de su 7 de nadale de 1941."}
{"id": "10858", "revid": "173687", "url": "https://sc.wikipedia.org/wiki?curid=10858", "title": "Richard Griffiths", "text": "Richard Griffiths (Thornaby-on-Tees, 31 de Tr\u00eculas 1947 \u2013 Coventry, 28 de Martzu 2013) est istadu unu attore inglesu."}
{"id": "10860", "revid": "2404", "url": "https://sc.wikipedia.org/wiki?curid=10860", "title": "Fr\u00e8gula", "text": "Sa fr\u00e8gula o freula, est unu tipu de macarrones produ\u00ecdu in Sardinna. Est assimizadora a su cuscus, e in particulare a s\u2019israelianu.\nSa fr\u00e8gula, dispon\u00ecbile in dimensiones bariadas, cunsistit in macarrones de s\u00e8mula produ\u00ecdos peri lorumamentu de custa \u00f9rtima in intro de unu distivillu mannu de z\u00ecnziri e torradura in unu forru. Cumparet in forma de botzigheddas irregulares cun di\u00e0metru bari\u00e0vile intre 2 e 6 mill\u00ecmetros.\nUn\u2019amaniadura t\u00ecpiga de sa fr\u00e8gula est cun sutzu de tomata e tz\u00f2cula."}
{"id": "10861", "revid": "127308", "url": "https://sc.wikipedia.org/wiki?curid=10861", "title": "Nadadorzu", "text": "Unu nadadorzu (evitare s\u2019italianismu \u201cpischina\u201d, ch\u2019in sardu tenet un\u2019\u00e0teru sinn\u00ecfigu) est una bartza artifitziale prenada cun aba durche misturada cun una prochentale minore de croro desinfetadore, ammanitzada zenerarmente pro su nadu o \u00e0teras atividades in s\u2019aba. B\u2019at finas nadadorzos cun aba salida o de mare chi non tenent bisonzu de croradura.\nSu primu nadadorzu de su cale si tenet noa e in ue galu como bi sunt sos abarros est su Banzu Mannu de Mohenjo-daro, de sa Tzivilidade de su badde de s\u2019Indo, in su Pachistanu de oe. Su nadadorzu remontat a su de III mill\u00e8nnios i.a.e.n. e medit 12 metros pro 7. Sos primos nadadorzos de s\u2019edade cuntempurana fiant istados fraigados in Londra in su 1.837. \nSos Banzos de Diana sunt cussiderados su primu nadadorzu p\u00f9brigu realizadu in It\u00e0lia, cuncretamente in Milanu in su 1.842.\nPodet esser de formas e dimensiones bariadas, de diferentes profundidades, istofadu in sa terra o isternu, cun istrutura in betone armadu, atzarzu, allum\u00ecniu, linna e rebestida cun tzer\u00e0miga o petzi pinturada cun barnitzas particulares prastifigadoras, o puru impermeabilizada cun rebestimentu in CPB o r\u00e8sinas tzementencas. Faghet bisonzu unu mantenimentu sighidu pro s\u2019innetadura e su tratamentu de sas abas (contra a pazamarina, sedimentos, ludu e foz\u00e0mine si s\u2019agatat in foras, eac.).\nSa long\u00e0ria regulamentare de unu nadadorzu impreadu pro sas porfias ufissiales est de 50 m. (nadadorzu ol\u00ecmpigu); fitianu s\u2019atopant istruturas de 25 m. (bartza minore), chi m\u00ecnimant sos costos de fraigamentu e mantenimentu e su tretu netzess\u00e0riu, peroe permitent su matessi s\u2019acussamentu in sas dist\u00e0ntzias impreadas a s\u2019avesu. Sa forma de ambas bartzas naradas est retangulare.\nSos nadadorzos impreados cun finalidade recreativa tirant a esser fraigados in sa forma e in sas dimensiones prus inditadas pro s\u2019arzola a disponimentu.\nCun atualizadura finas a su 2.008, su nadadorzu prus mannu de su mundu s\u2019agatat in San Alfonso del Mar, unu trighinzu de sa bidda tzilena de Algarrobo, a unos 90 km. dae Santu Tiagu sa cabitale. Est longu 1.013 metros, tenet un\u2019arzola de 8 \u00e8taras (su tantu de 6.000 nadadorzos istandardizados), cuntenet 250.000 metros cubos de aba e nche sizit una profundidade de 35 metros.\nSu nadadorzu tzertifigadu prus profundu de su mundu s\u2019agatat in B\u00e8rziu in Uccle, a probe de Brussellas, e est naradu \u201cNemo 33\u201d cun refer\u00e8ntzia a sa profundidade sua (34,5 metros in su puntu prus profundu)."}
{"id": "10862", "revid": "2932", "url": "https://sc.wikipedia.org/wiki?curid=10862", "title": "Norge", "text": ""}
{"id": "10863", "revid": "2932", "url": "https://sc.wikipedia.org/wiki?curid=10863", "title": "Noreg", "text": ""}
{"id": "10864", "revid": "2404", "url": "https://sc.wikipedia.org/wiki?curid=10864", "title": "Frantziscu Cossiga", "text": "Frantziscu Cossiga (T\u00e0tari, 26 de triulas de 1928 - Roma, 17 de austu de 2010) est istadu unu pol\u00ectigu, zurista e imparadore sardu e italianu, su de otu presidentes de sa Rep\u00f9briga dae su 1985 a su 1992, addaghi aiat assuntadu, de deretu, s\u2019uf\u00ecssiu de senadore perpetuadu. In fatu de unu degretu de su presidente de su Cussizu de sos ministros, aiat retzidu su t\u00ectulu de presidente em\u00e8ritu de sa Rep\u00f9briga Italiana.\nFiat istadu ministru de sos afares internos in sos gubernos Moro su de V, Andreotti su de III e Andreotti su de IV dae su 1976 a su 1978, addaghi aiat demissionadu in fatu de s\u2019ochidura de Aldo Moro. Dae su 1979 a su 1980, fiat istadu presidente de su Cussizu de sos ministros e fiat istadu presidente de su Senadu de sa Rep\u00f9briga in sa de IX lezisladuras dae su 1983 a su 1985, addaghi aiat dassadu s\u2019inc\u00e0rrigu sende el\u00e8ghidu a su Quirinale, comente Cabu de Istadu prus z\u00f2vanu de s\u2019edade repubrigana, a pustis de zai esser istadu finas a tando su sutasegred\u00e0riu, ministru de sos afares internos, presidente de su Cussizu de sos ministros e presidente de su Senadu prus z\u00f2vanu."}
{"id": "10867", "revid": "127472", "url": "https://sc.wikipedia.org/wiki?curid=10867", "title": "Pische de abrile", "text": "Sa tradissione de su pische de abrile, sighida in diferentes pa\u00ecsos de su mundu, cunsistit in una brulla a realizare s\u20191 de abrile. Sa brulla podet finas essere meda sofistigada e tenet s\u2019intentu de causare imbargu in sas b\u00ectimas, in \u00e0teros casos est petzi unu sistema pro s\u2019ispassiare intre amigos.\nSas or\u00eczines de su pische de abrile non sunt cunnotas, mancari siant istadas bogadas a campu diferentes teorias. Si cuss\u00ecderat chi siat relassionadu cun s\u2019echinotzu de beranu, chi nche ruet su 21 de martzu. In antis de s\u2019adossione de su Calend\u00e0riu Gregorianu in su 1.582, fiat osservadu comente Die de s\u2019annu dae diferentes curturas distantes, che sa Roma antiga e s\u2019\u00ccndia. S'agabu de annu fiat tzelebradu orizinarmente dae su 25 de martzu a s\u20191 de abrile, in antis chi sa reforma de paba Greg\u00f2riu su de XIII l\u2019iscostiaret in segus a s\u20191 de ghennarzu. In fatu de custu, cunforme a una prima bersione subra de s\u2019or\u00eczine de custa custum\u00e0ntzia, si fiat creada in Frantza sa tradissione de intregare pachetes de donu boidos in s\u2019ocasione de s\u20191 de abrile. A custa custum\u00e0ntzia istrana l\u2019aiant dadu su n\u00f9mene de poisson d\u2019Avril, est a narrer pische de abrile. Belle gasi, sende chi s\u2019usu est comunu unu pagu in totu s\u2019Europa, unos cantos istudiosos sunt incu\u00ecdos tempurarmente de prus e ant ipotizadu comente or\u00eczine de su pische de abrile s\u2019edade cr\u00e0ssiga, e in particulare ant intrabidu siat in su mitu de Pros\u00e8rpina, chi a pustis de esser sechestrada dae Prutone est chircada in de badas dae mama sua, trampada dae una ninfa, siat in sa festa pagana de Benus Bertic\u00f2rdia, argunas cumon\u00e8ssias poss\u00ecbiles cun sa custum\u00e0ntzia atuale.\nUna de sas brullas prus istrepitosas de s\u2019unu de abrile fiat istada fata dae sa telebisura isv\u00ectzera de limba frantzesa, chi sa sero de sa dom\u00ecniga 1 de abrile de 1.983 aiat trasm\u00ectidu un\u2019intrebista cun Licio Gelli, tando buscadu internassionarmente. Custu decraraiat ch\u2019in sos \u00f9rtimos doighi meses fiat semper abarradu in Isv\u00ectzera, chi non si fiat tr\u00e8midu mai dae ie. E addaghi s\u2019intrebistadore l\u2019aiat pregontadu ite bi fiat de beru in sos narinzos cunforme a sos cales diat esser fu\u00ecdu a s\u2019Am\u00e8riga de su suddu, isse aiat respostu: \u201cNon fia isse su chi buscaia sos polimesos, issos buscaiant mie\u201d. Deretu a pustis de s\u2019intrebista, s\u2019emissora erv\u00e8tiga aiat retzidu una balanga de telefonadas ch\u2019invitaiat a brocare sas l\u00e0canas pro arressare a Gelli. Peroe totu fiat una brulla. \nFiat istada memor\u00e0bile pro sos abrutzesos sa brulla gastada dae sa telebisura rezionale Atv7. Sos ziornalistas aiant annuntziadu chi su Cussizu de sos ministros diat aer mudadu sa mapa de sas prov\u00ecntzias, abolende sa de Cheti, formende sa de Lanciano e no cussiderende Avezzano e Sulmona chi zai dae annos fiant peleende pro devenner prov\u00ecntzias. A pustis de sa noa, bi fiant istadas protestas infogadas de sas pessones, a Atv7 si fiat bida custr\u00ecnghida a iscorriolare sa noa."}
{"id": "10871", "revid": "2404", "url": "https://sc.wikipedia.org/wiki?curid=10871", "title": "Budelli", "text": "Budelli est un\u2019isula chi pertenet a s\u2019Archip\u00e8lagu de La Maddalena, posta in su nordu istremu de sa Sardinna a probe de sas Bucas de Bonif\u00e0tziu. Impare cun sas \u00e0teras \u00ecsulas, format parte de su Parcu Nassionale de s\u2019Archip\u00e8lagu de La Maddalena. S\u2019\u00ecsula est abitada dae una pessone ebia, chi nd\u2019est finas su tentadore.\nS\u2019\u00ecsula de Budelli s\u2019agatat pagas chentinas de metros a su suddu de sas \u00ecsulas de Ratzoli e Santa Maria, separada dae custas \u00f9rtimas dae su canale Checa de Mortu. Tenet una superf\u00ectzie de 1,6 chil\u00f2metros cuadrados e un\u2019isvilupu costerencu de 12,3 chil\u00f2metros. Su Monte Budellu rapresentat su puntu prus artu de s\u2019\u00ecsula, sizende sa cuota de 87 metros. \nBudelli est cussideradu comente una de sas \u00ecsulas prus bellas de su Mesuterranu, gasi comente su s\u00ecmbolu de su parcu nassionale: est cunnotu finas in logu istranzu pro more de sa praja sua famada in colore de rosa, situada in sa parte suddu-orientale de s\u2019\u00ecsula, chi devet su colore suo t\u00ecpigu a sos ucheddos aminudados de unu microorganismu naradu Miniacina Miniacea."}
{"id": "10872", "revid": "18313", "url": "https://sc.wikipedia.org/wiki?curid=10872", "title": "Don Keefer", "text": "Donald H. \"Don\" Keefer (Highspire, Pennsylvania, 18 de austu 1916 \u2013 Sherman Oaks, California, 7 de cabidanni 2014), prus conotta comente Don Keefer, est istadu unu attore americanu."}
{"id": "10873", "revid": "132243", "url": "https://sc.wikipedia.org/wiki?curid=10873", "title": "Roger Ebert", "text": "Roger Joseph Ebert (Urbana, Illinois 18 de l\u00e0mpadas, 1942 \u2013 Chicago, Illinois 4 de abr\u00ecle, 2013), pius conottu comente Roger Ebert, est unu attore americanu."}
{"id": "10874", "revid": "14497", "url": "https://sc.wikipedia.org/wiki?curid=10874", "title": "Franjo Tudjman", "text": "Franjo Tu\u0111man (Veliko Trgovisce, 14/05/1.922-Zag\u00e0bria, 10/12/1.999), est istadu istoriadore, \u00f2mine de istadu e primu presidente de sa Rep\u00f9briga Croata soberana e independente.\nComente partid\u00e0riu de s\u2019independ\u00e8ntzia croata, s\u2019est ingazadu politigamente a bias de s\u2019agabu de sos annos otanta. In su 1.989, fundat sa Comunidade democr\u00e0tiga croata (HDZ), abarrende-nde su presidente finas a sa morte sua. A pustis de sa bint\u00f2ria de s\u2019HDZ in sas eleghiduras de 1.990, est el\u00e8ghidu presidente de sa Rep\u00f9briga Sotzialista Croata de tando, incorporada in sa Jugosl\u00e0via. A pustis de s\u2019introduidura de su custituimentu democr\u00e0tigu de 1.990, est el\u00e8ghidu presidente de sa Rep\u00f9briga Croata Independente in su 1.992. \nEst s\u2019autore de sa Decraradura de independ\u00e8ntzia de sa Cro\u00e0tzia de su 25 de l\u00e0mpadas de 1.991. Comente cumandadore supremu, aiat ghiadu sa defesa de sa Cro\u00e0tzia in sa gherra patri\u00f2tiga. Fiat istadu reel\u00e8ghidu presidente in su 1.997 e s\u2019HDZ aiat bintu torra sas eleghiduras paralament\u00e0rias in su 1.992 e in su 1.997. Morit in su 1.999, a pustis de una maladia longa."}
{"id": "10875", "revid": "3602", "url": "https://sc.wikipedia.org/wiki?curid=10875", "title": "Casc\u00e0", "text": "Su casc\u00e0 est una bariante tabarchesa de su cuscusu cun ortal\u00ectzia. Sa pres\u00e8ntzia sua in sa coghina de Caraluforte e Cala de Seda tenet resones ist\u00f2rigas bonas a atuare: Caraluforte fiat istadu fundadu in su 1.738 dae una col\u00f2nia de coradderis ligurianos, chi si fiant tramudados in su de XVI s\u00e8gulos a s\u2019isuledda tunisiana de Tabarca, e ch\u2019in su de XVIII s\u00e8gulos fiant aportados a s\u2019\u00ccsula de Santu Pedru. In su tempus coladu, su casc\u00e0 fiat unu pratu sintzillu e p\u00f2beru: sos elementos de base pro l\u2019amaniare fiant, in prus de sa s\u00ecmula traballada in manera oportuna, su repoddu o su caulifrore e su basolu tundu. Peri su tempus, su pratu s\u2019est evolu\u00ecdu, e a sa retzeta de base si sunt annantas s\u2019ortal\u00ectzia bariada de istajone e sa petza de porcu. Su pratu, trasformadu in custu modu, est dev\u00e8nnidu su m\u00e0ndigu de sa festa in tempus reghente, amaniadu mescamente in s\u2019ocasione de sa festa patronale de Santu C\u00e0ralu. Dae paritzos annos, s\u2019isvilupat in Caraluforte in su mese de abrile una piolada cun s\u2019intentu de abalorare custu pratu t\u00ecpigu de sa tradissione coghinale tabarchesa."}
{"id": "10877", "revid": "2404", "url": "https://sc.wikipedia.org/wiki?curid=10877", "title": "Intzidente ferruvi\u00e0riu de Crevalcore", "text": "S\u2019intzidente ferruvi\u00e0riu de Crevalcore (Bolonna) si fiat dadu su 7 de ghennarzu de 2.005.\nSu trenu interrezionale 2255, aproghilende dae Berona e destinadu a Bolonna, a s\u2019art\u00e0ria de s\u2019istassione de Crevalcore, si fiat addobadu a pare cun unu trenu de mercantzias trasportende bigas de ferru chi protzediat in sa deretura contr\u00e0ria. S\u2019intzidente aiat provocadu sa morte de deghessete pessones; medas \u00e0teras fiant abarradas fertas in su tzocu.\nSas imbestigaduras de sa mazistradura sunt cuncru\u00ecdas in su 2.010, cun sa dimanda de imbiu a protzessamentu pro mortorzu pro incautela e disacatu pro incautela a sete aderetadores logales de RCFI.\nPro tres aderetadores de sa Deretura Cumpartzimentale de Bolonna, s\u2019acusa est de aer ammanitzadu un\u2019istassione de bia \u00f9niga automatizada in sos rugramentos intre trenos sena prebider sistemas de sinzolamentu e orientamentu pro sos machinistas in su casu de bisivilidade iscassa.\nA bator aderetadores de moimentu, in su matessi tempus, lis est imputada sa farta de sinzolamentu telef\u00f2nigu de sa pres\u00e8ntzia de su trenu de mercantzias in sa l\u00ecnia.\nSu protzessu est terminadu cun s\u2019archivamentu pro sos c\u00f9curos de RCFI e sete avertos de cuncruimentu de sas imbestigaduras, sende chi fiat istadu recunnotu s\u2019erru umanu dupru de sos ferruvi\u00e0rios chi ghaiant una de sas cumponiduras."}
{"id": "10878", "revid": "2404", "url": "https://sc.wikipedia.org/wiki?curid=10878", "title": "Rafaele Arzu", "text": "Rafaele Arzu (Lanus\u00e8, 27 de santugaine 1979) est unu criminosu sardu.\nBiografia.\nNaschet in Lanus\u00e8, peroe creschet in T\u00e0lana, bidda in ue fiat istadu det\u00e8nnidu dae s\u2019Agrupamentu Operativu Ispetziale de sos carabineris de Casteddu, cun sa cullaboradura de s\u2019Iscadrone de Carabineris Elitrasportadu \u201cCassadores de Sardinna\u201d, s\u20198 de nadale de 2008: fiat in sa lista de sos 30 bandidadores de perigulosidade m\u00e0ssima formende parte de su \u201cprogramma ispetziale de busca\u201d de su Minist\u00e8riu de sos Afares Internos.\nArzu, in sa tupa dae su 2002 a su 2009, est cussideradu respons\u00e0bile de un\u2019isrobat\u00f2riu realizadu in Aretzu in su 2002 e de unu tentativu de isrobat\u00f2riu contra a unu furgone trasportadinares cun isparat\u00f2riu cum\u00ectidu in Peruza. L\u2019ant acusadu finas de un\u2019isrobat\u00f2riu zutu a cumprimentu a probe de Imola dae deghe pessones. Fiat cussideradu su cabu de una banda de isrobadores ativa in s\u2019It\u00e0lia intrea.\nS\u20191 de martzu de 2012 cumintzat su protzessu in ue est acusadu de su mortorzu, in cullaboradura cun \u00e0teras pessones, de Donato Fezzuoglio su carabineri, posteriormente galardonadu cun sa medalla de oro pro sa balentia militare, in su barigare de un\u2019afrontu armadu biolentu acont\u00e8ssidu in tempus de un\u2019isrobat\u00f2riu iscr\u00f2mpidu contra a una fizale de banca de Umbertide, in su de Peruza, su 30 de ghennarzu de 2006. Sas acusas sunt finas de tentativu de mortorzu, isrobat\u00f2riu e possedimentu ill\u00ectzitu de armas de gherra."}
{"id": "10879", "revid": "2404", "url": "https://sc.wikipedia.org/wiki?curid=10879", "title": "Crae", "text": "Sa crae est un\u2019ozetu impreadu pro aberrer o cunzare unu serrarzu. A s\u2019avesu, cunsistit in una barredda s\u00f9tile de metallu, probida de gulas tacheddadas chi formant dentes e/o rallas o mortisas minoras, chi currespondent a sa forma de su serrarzu e de sos mecanismos internos suos, permitende in custa manera de realizare s\u2019abertura, normarmente a m\u00e8diu de rodiamentu.\nS\u2019arrogu de crae tacheddadu chi s\u2019insertat in su serrarzu est naradu atza. S\u2019aferradorzu, zenerarmente prus ampru pro nde fazilitare s\u2019agarrada, e ischeadu o coloradu pro permiter su recunnoschimentu de una crae in unu cordu, est probidu de un\u2019orif\u00ectziu, tundu o retangulare, naradu colacraes, chi servit pro l\u2019insertare a su craeri. Su cordu est unu cumparis de craes, a s\u2019avesu sas impreadas abitualmente dae onzi unu pro intrare a domo, pro cunzare s\u2019autom\u00f2bile, pro su garazu, pro s\u2019uf\u00ecssiu e \u00e0teros serrarzos, che sos de allarmas, zagas e cassitas de su curreu. Sa crae dentellada fiat istada imbentada in su 1851 dae Linus Yale."}
{"id": "10880", "revid": "6663", "url": "https://sc.wikipedia.org/wiki?curid=10880", "title": "Pallamanu", "text": "Sa pallamanu (dae s'italianu pallamano, handball in inglesu e in tedescu) est un'isport de iscuadra zocadu in campos retangulares chin lados de 40 e 20 metros.\nCada formatzione est cumposta dae sete zocadores in campu e dae \u00e0teros sete in banchina. S'obbietivu est f\u00e0chere su n\u00f9meru prus mannu poss\u00ecbbile de retes in sa porta contr\u00e0ria; sa partidas sunt zocadas in duos tempos de trinta minutos.\nIst\u00f2ria.\nSa pallamanu est un'isport criadu in tempos rechentes si postu a paragone cun sos \u00e0teros zocos chin sa botza, ma sas raichinas suas sunt anticas meda. In sos tempos de sos romanos, esistiat unu zocu cun sa botza iscuta chin sas manos e fintzas in sa curtura Maja s'agatant m\u00e0zines de zocos s\u00ecmiles; ma est istadu in Germ\u00e0nia chi si sunt postas sas r\u00e8gulas de custu isport. In su 1935 sa pallamanu benit annanta in su programma de sas Olimp\u00ecades de Berlinu e in su 1938 benint organizados sos primos campionados mundiales. Dae su 1943 est riconnota dae su CONI (Comitadu Ol\u00ecmpicu Natzionale Italianu) e dae su 1965 benit zocada 7 contra a 7 chi sas r\u00e8gulas chi bi sunt oje.\nSas primas iscuadras de pallamanu in Sardigna naschint in sos annos setanta in T\u00e0tari; sa prima, chin su n\u00f9mene de Handball Sassari, fit iscrita in su campionadu italianu de s\u00e8rie C e zocaiat sa partidas in domo in Pratza d'It\u00e0lia. Sa pallamanu est praticada in totu s'\u00ecsula, ma est in T\u00e0tari chi si ant \u00e0pidos sos sutzessos prus mannos: sas iscuadras femininas de pallamanu, suta divessos n\u00f9menes, ant bissu 6 campionados italianos (su primu in su 2003), 6 Copas italianas e 3 Supercopas italianas.\nR\u00e8gulas.\nSa pallamanu est un'isport chi ponet contra duas iscuadras de sete zocadores, ses de movimentu e unu portieri. S'obietivu de su zocu est sinnare prus retes in sa porta contr\u00e0ria. Sa botza non podet \u00e8ssere mantesa in manu prus de tres secundos si si est firmos e non si podent f\u00e0chere prus de tres passos chene la dare o chene la f\u00e0chere rimbaltzare a terra. S'iscuadra chi atacat chircat de sinnare sa rete chene intrare in s'\u00e0rea de su portieri o si nono, si tirat currende, su zocadore podet intrare brincande in s'\u00e0rea de su portieri ma lassande sa botza a in antis chi su corpus tochet terra.\nIn casu de falta, o siat un'infratzione de sas r\u00e8gulas fruschiada dae sos \u00e0rbitros, custas podet \u00e8ssere punida chin sa cussinna de sa botza a s'iscuadra contr\u00e0ria o chin su rigore o chin sa catzada tempor\u00e0nea pro duos minutos de tempus o chin sa catzada definitiva. In sa falta dae nove metros, si torrat a zocare chin sa defensa a 3 metros dae sa botza e s'atacu totu a cuddae de sa l\u00ecnia de sos 9 metros; in su tiru dae sos 7 metros, cramadu rigore, benit fatu chin unu pede in sa l\u00ecnia de sos 7 metros (chene la tocare) e solu chin su portieri a in antis, chi non si podet alluntanare prus de 4 metros dae sa porta.\nSas infratziones podent \u00e8ssere:\n\"D\u00f2piu\": su zocadore non podet torrare a picare sa botza, a pustis de l'\u00e0ere fata rimbaltzare e pois sichire a la f\u00e0chere rimbaltzare.\n\"Passos\": su zocadore non podet mant\u00e8nnere sa botza in manu chene la dare o chene la f\u00e0chere rimbaltzare pro prus de tres passos.\n\"Passivu\": s'iscuadra chi zocat sa botza no la podet trat\u00e8nnere chene atacare a sa porta contr\u00e0ria. Su passivu benit sinnaladu dae sos \u00e0rbitros artziande su bratzu.\n\"Pede\": su zocadore de movimentu non podet tocare sa botza cun su pede. Su portieri podet parare fintzas chin sos pedes.\n\"Imbasione\": su zocadore in atacu o in defensa non podet istare in s'\u00e0rea de porta.\n\"Tres segundos\": su zocadore non podet mant\u00e8nnere sa botza in manu chene la f\u00e0chere rimbaltzare o chene la dare pro prus de tres segundos.\nCampu.\nSu campu de zocu est unu ret\u00e0ngulu de 40 metros pro 20 metros. S'\u00e0rea de su portieri est sinnada dae unu mesu-chircu a ses metros dae sa l\u00ecnia de porta; perunu zocadore, francu su portieri, podet tocare terra in s'\u00e0rea de porta durante su zocu. Sa l\u00ecnia de sos 9 metros benit inditada a tratos, rapresentat sa zona in uve bisonzat torrare a incomintzare a zocare a pustis de un'infratzione. Sete metros est su tretu dae uve benit tiradu su rigore.\nSa porta est posta in sa mesania, in sa l\u00ecnia de fundu; mesurat duos metros de art\u00e0ria e tres de larg\u00e0ria.\nSa botza, a su s\u00f2litu, est de materiale sint\u00e8ticu e sos zocadore impreant su pighe pro s'ajuare a la picare mentzus.\nZocadores.\nSos rolos de sos zocadores sunt: portieri, tzentrale, pivot, tertzinu, ala.\nPortieri.\nEst s'\u00f9nicu zocadore chi, in intro de s'\u00e0rea sua, podet tocare sa botza chin sos pedes e la podet mant\u00e8nnere in manu chene netzessidade de la f\u00e0chere rimbaltzare, ma foras de s'\u00e0rea si devet cumportare che a cale si siat zocadore. Devet \u00e0ere una m\u00e0llia de colore divessu a sos \u00e0teros cumpantzos de s'iscuadra sua, a manera de \u00e8ssere riconnotu chin prus fatzilidade dae sos \u00e0rbitros.\n\u00c0rbitros.\nSos \u00e0rbitros, a su s\u00f2litu, sunt duos: unu de \u00e0rea e unu de campu."}
{"id": "10881", "revid": "171449", "url": "https://sc.wikipedia.org/wiki?curid=10881", "title": "Duncan Mackenzie", "text": "Duncan Mackenzie (1861\u20131934) est istadu unu archaeologo iscotzesu.\nAiada istudiadu filosofia in s'Universidade de Edimburgo. Aiat collaboradu cun Arthur Evans in s'iscavu de su Palatu de Cnosso.\nMandadu dae sa British School at Rome fit istadu varias bias in Sardigna e aiat publicadu 4 istudios subra sos nuraghes e ateros monumentos."}
{"id": "10884", "revid": "18313", "url": "https://sc.wikipedia.org/wiki?curid=10884", "title": "Clive Dunn", "text": "Clive Robert Benjamin Dunn (Londra, 9 de enn\u00e0lzu 1920 \u2013 Faro, 6 de santandr\u00eca 2012) est istadu unu cantante e attore inglesu."}
{"id": "10886", "revid": "164369", "url": "https://sc.wikipedia.org/wiki?curid=10886", "title": "Martin Landau", "text": "Martin Landau (New York City, New York 20 l\u00e0mpadas, 1928 - Los Angeles, 15 tr\u00eculas 2017) ), est istadu unu cantante e attore americanu."}
{"id": "10887", "revid": "128977", "url": "https://sc.wikipedia.org/wiki?curid=10887", "title": "Jonathan Winters", "text": "Jonathan Harshman Winters III (Dayton, Ohio 11 November, 1925 \u2013 11 April 2013), est unu cantante e attore americanu."}
{"id": "10888", "revid": "10458", "url": "https://sc.wikipedia.org/wiki?curid=10888", "title": "Casa discografica Tirsu", "text": "Sa Tirsu (pius a tardu chi poi aiat leadu su nomene \"\u201cSardinia dischi\u201d\") est istada una casa discografica chi aiat sede in Decimomannu, naskida a sa fine de sos annos '60, umpare a sa Aedo de Cagliari e sa Tekno record de Tattari, at prodottu sa mazore parte de sos discos de musica sarda. \nTra sos musicistas chi aiana incisu discos cun sa Tirsu si contana:"}
{"id": "10889", "revid": "772", "url": "https://sc.wikipedia.org/wiki?curid=10889", "title": "Casa discosgrafica Tirsu", "text": ""}
{"id": "10890", "revid": "6663", "url": "https://sc.wikipedia.org/wiki?curid=10890", "title": "Tenore de Bitti", "text": "Sos Tenores de Bitti Remunnu 'e Locu est su tenore istoricu de sa idda de Bitti edd'est istadu fundadu in su 1974.\nSa formazione attuale de sos Tenores de Bitti Remunnu 'e Locu es cumposta dae:"}
{"id": "10891", "revid": "772", "url": "https://sc.wikipedia.org/wiki?curid=10891", "title": "Tenores di Bitti Remunnu 'e Locu", "text": ""}
{"id": "10893", "revid": "772", "url": "https://sc.wikipedia.org/wiki?curid=10893", "title": "Antoni Lara", "text": "Antonio Lara (Bidda de Putzu 1886 \u2013 1979) fit unu sonadore de launeddas. Aiat imparadu a sonare dae su babbu e, pro sa connoschentzia cumpleta chi aiat de sos cunzertos, fit istadu selezionadu dae s'etnomusicologo danesu Bentzon, pro registrare e pubricare diversas sonadas suas."}
{"id": "10894", "revid": "6663", "url": "https://sc.wikipedia.org/wiki?curid=10894", "title": "Sitar", "text": "Su Sitar est un istrumentu musicale a cordas usadu massimamente in sa M\u00f9sica classica indiana."}
{"id": "10895", "revid": "11946", "url": "https://sc.wikipedia.org/wiki?curid=10895", "title": "Meridiana Fly", "text": "Meridiana Fly S.p.A. fiat una cumpanzia abi\u00e0tiga italiana ativa in su trasportu abi\u00e0tigu de l\u00ecnia e nolitadu nassionale e internassionale. Sa sea e sa base de armamentu s\u2019agatant inche s\u2019abioportu de Terranoa-Costera Ismerarda, cando chi bases operativas sunt ubigadas in Milanu Malpensa, Berona e Casteddu. \nIn su 2011, ant tancadu sa base de Fror\u00e8ntzia, in ue Meridiana fiat istada pionera in sas operaduras de bolu de l\u00ecnia cun apar\u00e8chios a zetu dae s\u2019abioportu minore de sa tzidade tuscana.\nMeridiana Fly bogat s\u2019or\u00eczine sua dae Alisarda, fundada su 29 de martzu de 1963 in Terranoa dae Karim al-Husayni, cunnotu mezus comente Imamu Aga Khan IV. N\u00e0schida cun s\u2019intentu de favorizare s\u2019isvilupu de sa Costera Ismerarda, aiat cumintzadu sas operaduras de abiotaxi s\u20191 de abrile de 1964 inche s\u2019abioportu de Venafiorita, una fasca de terra a su suddu de Terranoa, cun duos bimotores a pistones Beechcraft Queen Air de otu seidorzos onzi unu. In su primu annu de atividade, sos passizeris trasportados fiant istados 186. In su 1966, primu annu de atividade comente trasportadore de l\u00ecnia, fiant istados realizados in s\u2019\u00f9nigu trazetu autorizadu, o siat su Terranoa-Roma-Terranoa, 662 bolos cumertziales pro 957 oras boladas grobales, e fiant istados trasportados 5.640 passizeris.\nIn su 2018 Meridiana at cambiadu n\u00f9mene in Air Italy, sotziedade chi giai aiat comporadu, diventende sa sigunda cumpanzia aerea italiana."}
{"id": "10896", "revid": "6534", "url": "https://sc.wikipedia.org/wiki?curid=10896", "title": "Christopher Plummer", "text": "Arthur Christopher Orme Plummer (13 December, 1929) est unu cantante e attore ingles."}
{"id": "10897", "revid": "2404", "url": "https://sc.wikipedia.org/wiki?curid=10897", "title": "Christopher Lee", "text": "Sir Christopher Frank Carandini Lee (Londra, 27 de maju 1922 \u2013 Londra, 7 de l\u00e0mpadas 2015) est istadu unu cantante e attore inglesu."}
{"id": "10898", "revid": "2404", "url": "https://sc.wikipedia.org/wiki?curid=10898", "title": "Bonif\u00e0tziu (bidda)", "text": "Bonif\u00e0tziu (\"Bunifaziu\" in limba corsigana), narada antigamente \"Calcusaltu\", est una comuna corsigana e frantzesa posta in su departamentu de sa C\u00f2rsiga de su Suddu, chi bogat su n\u00f9mene suo dae Bonif\u00e0tziu su de II, marchesu de Tuscana.\nAnteriormente, fiant fentomada in su merie istremu de sa C\u00f2rsiga una bidda antiga narada \u201cPallae\u201d, chi su n\u00f9mene est istadu bardadu pro inditare s\u2019astrintorzu intre sa C\u00f2rsiga e sa Sardinna e su sartu a ingh\u00ecriu de Bonif\u00e0tziu.\nSos abitadores suos sunt narados bonifatzinos.\nBonif\u00e0tziu, chi s\u2019agatat in su suddu istremu de sa C\u00f2rsiga, est sa comuna corsigana prus meriesa, gasi comente sa comuna frantzesa situada prus a su suddu de sa Frantza metropolitana. Sas Bucas de Bonif\u00e0tziu separant sa C\u00f2rsiga dae sa Sardinna.\nSa bidda incruet unu portu e una tzitadella. Custa \u00f9rtima est posta in unu cabu chi d\u00f2minat su mare peri una fal\u00e8sia chi est una bena de carcare, roca meda rara in C\u00f2rsiga, chi tenet unu solu prus a prestu gran\u00ectigu. Su cabu naradu est longu 1.600 metros e ladu 100 metros.\nSa limba tradissionale de sos abitadores de Bonif\u00e0tziu no est su corsiganu, si nono unu dialetu zenovesu. In efetos, mancari siat istadu fundadu dae sos ducas de Tuscana, Bonif\u00e0tziu fiat dev\u00e8nnidu meda luego (in su 1.195) unu pres\u00ecdiu (una col\u00f2nia) de sa Rep\u00f9briga de Z\u00e8nova, repobuladu cun fam\u00eclias zenovesas chi s\u2019alliaiant intre issas o cun \u00e0teras fam\u00eclias naturales de sa Lig\u00f9ria. Su dialetu de Bonif\u00e0tziu est in protzessu de iscumparta a dies de oe e sighit a esser faeddadu petzi dae unas cantas fam\u00eclias."}
{"id": "10899", "revid": "146577", "url": "https://sc.wikipedia.org/wiki?curid=10899", "title": "Paba Frantziscu", "text": "Paba Frantziscu (Buenos Aires, 17 de nadale, 1936) naskidu Jorge Mario Bergoglio est su paba e vescovo 'e Roma. este su paba de roma "}
{"id": "10900", "revid": "7227", "url": "https://sc.wikipedia.org/wiki?curid=10900", "title": "Asphodelus", "text": "Su g\u00e8nere Asphodelus, connotu cun su n\u00f9menes populares de \u2019arbutu, iscrarea o cardilloni, est unu fundu de sas fam\u00eclias de sas lillanzas, chi cumprendet diferentes isp\u00e8tzias ervanzas.\nS\u2019arbutu istimat sos prados solianos e est imbadidore de sos terrinos suzetos a paschimenta etzessiva, ca sas fozas suas puntzitadas sunt aorradas dae su besti\u00e0mine.\nSas fozas de s\u2019arbutu cumparent in sa forma de una rosita de fozas mannas raighinales, astrintas e lineares, cun s\u2019istremidade puntzitada.\nDae su tzentru de sa rosita rupit unu cambu nuu chi zughet una cabissa de frores prus o mancu arrampada cunforme a sas isp\u00e8tzias. Sa cabissa est arta zenerarmente unu metru o prus.\nSos frores cumintzant a iscuguzare dae zosso. Tenent ses t\u00e8palos (est a narrer chi non b\u2019at distinghidura bis\u00ecvile intre p\u00e8talos e s\u00e8palos, chi tenent sa matessi forma e su matessi colore). In su prus de sas isp\u00e8tzias, sos t\u00e8palos sunt arbos cun una fasca iscura in sa mesania.\nSos frutos sunt c\u00e0psulas tundatzas.\nSa raighina est cummest\u00ecbile.\nSa distribuidura naturale de sa z\u00e8nia tenet unu tzentru printzipale a ingh\u00ecriu de s\u2019alabatu de su Mesuterranu (Europa meriesa e \u00c0friga tramuntanesa incr\u00f9didas sas \u00ecsulas Can\u00e0rias); in prus de custu s\u2019isterrit in \u00c0sia finas a sa Tzina. S\u2019arbutu est meda comunu in Sardinna. \nS\u2019arbutu est istadu introdu\u00ecdu finas a unas cantas zonas de s\u2019Am\u00e8riga de su Nordu, in ue s\u2019est naturalizadu."}
{"id": "10901", "revid": "997", "url": "https://sc.wikipedia.org/wiki?curid=10901", "title": "Portuscusi", "text": ""}
{"id": "10902", "revid": "164419", "url": "https://sc.wikipedia.org/wiki?curid=10902", "title": "Josef Stalin", "text": "Josef Stalin, seud\u00f2nimu de Ioseb Jughashvili (21/12/1.879-05/03/1.953) fiat istadu unu ditadore bors\u00e8vigu de nassionalidade zeorziana. Fiat d\u00e8vennidu segret\u00e0riu de su partidu comunista de s\u2019Unione Sovi\u00e8tiga antiga, sutzedende a Lenin, in su 1922, e abarrende in funtziones finas a sa morte sua.\nSa pol\u00ectiga sua, basada in sos printz\u00ecpios de s\u2019ideolozia comunista e marxista, fiat istada craramente de creze ditatoriale, retzende su n\u00f9mene de istalinismu.\nIn tempus de su rez\u00ecmene suo, Stalin e sos cullaboradores suos fiant istados respons\u00e0biles de sa morte de diferentes milliones de pessones. \nStalin est cussideradu finas s\u2019architetu printzipale de sa bint\u00f2ria sovi\u00e8tiga subra de su nazismu in sa segunda gherra mundiale, mancari s\u2019obetivu \u00e8sseret istadu sizidu peri su sacrif\u00ectziu de milliones de sordados sovi\u00e8tigos."}
{"id": "10905", "revid": "2404", "url": "https://sc.wikipedia.org/wiki?curid=10905", "title": "Coghineri", "text": "Unu coghineri est una persona incarrigada de amaniare e cogher sos m\u00e0ndigos. In su cuadru de sa restoradura, sa paraula \u00ecnditat un\u2019ispertu de su setore aliment\u00e0riu chi traballat in sas coghinas de restorantes, hoteles o impresas de restoradura culletiva, amaniende sos ambientes e coghinende sos alimentos a servire a sa crientela.\nSu t\u00e8rmine \u201ccoghineri\u201d, identifighende sa profissione, si difer\u00e8ntziat in zenerale dae su t\u00e8rmine \u201cissefu\u201d pro su fatu chi custu \u00f9rtimu si referit a su coghineri cabu de restorantes famados, grandu hoteles, eac. \nIn It\u00e0lia e in Sardinna, sa califigadura de coghineri si lograt a s\u2019agabu de unu cursariu iscolare ispetz\u00ecfigu pro custa casta de formadura profissionale.\nSu coghineri, in prus de esser sintzillamente un\u2019impita, est relassionadu fitianu cun sa figura de s\u2019artista o de s\u2019isteta.\nAiat otentu pobularidade pro su traballu de sos coghineris cabos inche sas cortes de sos soberanos europeos moende cun su milliseteghentos e galu a dies de oe est un\u2019impita meda apressiada, peroe a sa formadura de bastimentu longa e no semper f\u00e0zile, cun bussardos de traballu meda longos e or\u00e0rios chi fitianu sunt isghelenidores."}
{"id": "10906", "revid": "3602", "url": "https://sc.wikipedia.org/wiki?curid=10906", "title": "At\u00ecliu Cubeddu", "text": "At\u00ecliu Cubeddu (\u00c0rthana, 2 de martzu de 1947 - ?) est unu criminosu sardu, chi aiat formadu parte de s\u2019An\u00f2nima Sarda. \nZai dae cando fiat z\u00f2vanu a beru, fiat cunnotu a sas fortzas de segur\u00e0ntzia pro sos antetzedentes penales suos numerosos, aiat leadu parte a sos sechestros de Rangoni Machiavelli e Bauer in s\u2019Em\u00eclia-Romanna, ambos zutos a cumprimentu in su 1.983, e a su sechestru de Peruzzi, realizadu in Tuscana in su 1.981, e fiat intradu a sa tupa. Pustis det\u00e8nnidu in su 1.984 in Riccione, fiat istadu cundennadu a 30 annos de presonia. In sa presone si fiat cumportadu de internu modellu, resessende a lograre numerosas liss\u00e8ntzias de m\u00e8ritu; in tempus de una de sas liss\u00e8ntzias naradas, chi l\u2019aiant cuntz\u00e8didu in su ghennarzu de su 1997 cun ghirada prebida pro su 7 de frearzu, belle gasi non fiat torradu a sa presone nugoresa de Badu de Carros e fiat intradu a su bandidonzu, abarrende imboligadu in su sechestru de Giuseppe Soffiantini (fiat istadu su tentadore de s\u2019ostazu) e in su mortorzu de su polimesu de sos Uocs Samuele Donatoni, delitos pro sos cales fiat istadu cundennadu a 30 annos e a sa perpetuada respetivamente. Fiat istadu artamente suspetadu (mancari non l\u2019apant incausadu mai in manera formale) finas pro su sechestru de S\u00ecrvia Melis, recatada in Tortuelie in su 1997.\nA como, figurat in sa lista de sos bandidadores prus perigulosos de It\u00e0lia, finas si non s\u2019iscruet chi podat esser mortu, forsis och\u00ecdu dae Zuanne Farina, unu sodale suo, pro no dever partzire su dinare de sa luissione pro su sechestru de Soffiantini.\nDae su 1998 in susu, est buscadu internassionarmente. Domenico Fiordalisi pensat chi siat galu in bida, tentu in amparu dae amigos e familia sua."}
{"id": "10909", "revid": "127791", "url": "https://sc.wikipedia.org/wiki?curid=10909", "title": "Polima de sos caminos", "text": "Sa Polima de sos caminos, narada finas \u201cPolicaminos\u201d, est un\u2019ispetzialidade de sa polima nassionale, ch\u2019isvilupat mescamente sas atividades sighidoras: \n1. prebenit e reprimet sas bioladuras de su c\u00f2dighe de sos caminos;\n2. constatat sos intzidentes de tr\u00e0figu;\n3. predisponet sos serv\u00ectzios chi tenent sa finalidade de regulare e cuntrollare su tr\u00e0figu;\n4. am\u00e0niat serv\u00ectzios de iscorta pro sa segur\u00e0ntzia de sa tzirculadura caminale;\n5. dispensat azut\u00f2riu a sos automobilistas in dificurtade. \nSos operadores de sa Polima de sos caminos sunt artamente califigados. Pro atzeder a s\u2019ispetzialidade narada, si dimandant resurtados bonos in sas proas sigot\u00e8nnigas chi totu sos operadores de sa polima nassionale devent realizare. Posteriormente, podent frechentare unu cursu de ispetzializadura de dura bari\u00e0vile intre su Tzentru de Insajadura de sa Polima Nassionale (Tz.I.P.N.), s\u2019iscola cunsagrada a sas ispetzialidades de sa polima nassionale chi s\u2019agatat in Tzesena."}
{"id": "10910", "revid": "2404", "url": "https://sc.wikipedia.org/wiki?curid=10910", "title": "M\u00e0riu Frantziscu Pompedda", "text": "M\u00e0riu Frantziscu Pompedda (Otieri, 18 de abrile 1929 - Roma, 18 de santugaine 2006), est istadu unu cardinale e archip\u00ecscamu cat\u00f2ligu sardu. \nBiografia.\nAt realizadu sos ist\u00f9dios zinnasiales in su Semin\u00e0riu archipiscamale de T\u00e0tari e sos ist\u00f9dios litzeales filos\u00f2figos in su Semin\u00e0riu rezionale de C\u00f9lleri.\nIn Roma, de dischente de s\u2019Armu Cullezu Capranica, at logradu inche s\u2019Universidade Pontifale Gregoriana s\u2019indutoramentu in mat\u00e8rias teol\u00f2zigas e, inche s\u2019Istitutu Pontifale B\u00ecbrigu, sa liss\u00e8ntzia in Iscritura Sagra. Posteriormente, at otentu s\u2019indutoramentu \u201cin utroque iure\u201d inche s\u2019Universidade Pontifale Lateranesa, gasi comente su t\u00ectulu de Abogadu Rotale inche su \u201cStudium Sacrae Romanae Rotae\u201d.\nAt retzidu s\u2019\u00f2rdine sagru su 23 de nadale de 1955. In prus de su minist\u00e8riu de big\u00e0riu in sa bigaria de Nossa Sennora de Guadalupe in Monte Mario in Roma, est istadu Cussizeri Ecresi\u00e0stigu de s\u2019Unione Romana de Zuristas Cat\u00f2ligos e at isvilupadu diferentes inc\u00e0rrigos moende cun su 1955 inche su Tribunale de sa Rota Romana.\nNumenalizadu archip\u00ecscamu titulare de Bisarcio su 29 de santandria de 1997, at retzidu s\u2019ordinamentu episcopale su 6 de ghennarzu de 1998 in sa Bas\u00ecliga de Santu Pedru, dae su Paba Zuanne Paulu su de II, isseberende comente mutu \u201cSoli Deo\u201d (\u201cPetzi a Deus\u201d). \nElevadu a su rangu de cardinale di\u00e0conu de s\u2019Annuntziadura de sa B.B.M. in Via Ardeatina dae su Paba Zuanne Paulu su de II in su cuntzistoru de su 21 de frearzu de 2001, est istadu Prefetu de su Tribunale Supremu de sa Sinnadura Apost\u00f2liga. In prus de custu, est istadu membru de sa Cungregadura de su Curtu Divinu e de sa Dissiplina de sos Sagramentos, de sa Cungregadura de sa Dotrina de sa Fide, de sa Cungregadura pro s\u2019Evanzelizadura de sos P\u00f2bulos e de su Cussizu Pontifale pro sos Testos Lezisrativos. \nDae su 2004, fiat Prefetu em\u00e8ritu de su Tribunale Supremu de sa Sinnadura Apost\u00f2liga.\nEst obitadu su 18 de santuga\u00ecne de 2006 in Otieri. Est interradu in sa catedrale de Otieri."}
{"id": "10911", "revid": "772", "url": "https://sc.wikipedia.org/wiki?curid=10911", "title": "Alessandria", "text": "Alessandria (in limba sarda:Lis\u00e0ndria) est una comuna italiana de su Piemonte, cabitale de sa prov\u00ecntzia numenale e ada 95.350 abitadores.\nEst sa de tres comunas de sa rezione pro pobuladura e sa prima pro superf\u00ectzie.\nSa bidda abarrat pretzisamente in su tzentru de su tri\u00e0ngulu Turinu-Milanu-Z\u00e8nova, custituende duncas unu nudu de intertr\u00e0munu importante a beru pro sas tres tzitades e sas reziones chi nde formant parte.\nS\u2019agatat in su paris disariale formadu dae sos rios T\u00e0naru e B\u00f2rmida, a probe de su puntu de cropadura issoro. Gr\u00e0ssias a sa posissione sua in su tzentru de su tri\u00e0ngulu Turinu-Milanu-Z\u00e8nova susunaradu, sa bidda custituit unu nudu autocaminale e ferruvi\u00e0riu importante cun transitadorzu de ischerriamentu de conca, situadu in sa zona suddu-uestu de s\u2019istassione de biazadores. Est servida dae sos autocaminos A21 e A26. Est una bidda caraterizada dae zirones ampros e longos cun curridorzos m\u00f9rtipros e dae pratzas mannas e aerosas. \nLis\u00e0ndria est caraterizada dae unu crima tipigamente padanu, cun ierros fritos e neulosos e istios caentes e afogosos. Sas proinas non sunt meda bundantziosas (unos 600 mm.) e nche falant su prus a s\u2019atonzu e a su beranu. \nLis\u00e0ndria tenet unu crima prus continentale a petus de s\u2019abarru de su Peemonte. Sos ierros, pro neghe de su n\u00f9meru prus mannu de dies neulosas, tirant a esser prus r\u00eczidos (m\u00e8dia de +0,4 grados in ghennarzu), cando chi sos istios sunt afogosos, peroe meda prus solianos e sicos: su mese prus caente, triulas, tenet una temperadura m\u00e8dia de +24 grados e est finas su prus sicannosu, cun 32 mm. de proina cuntzentrados fitianu in una o duas temporadas (in su c\u00f9curu de s\u2019istiu, sas perturbaduras atr\u00e0ntigas tirant a currer meda prus a su nordu). \nSu tzentru de sa tzitade est caraterizadu dae sa bastidade de pratza de sa Libertade, antigamente Platea Maior. Sa pratza de armas cherta dae Napolione fiat istada lograda a m\u00e8diu de sa demolidura, acont\u00e8ssida in su 1803, de sa catedrale antiga de su de XIII s\u00e8gulos, realizada dae Ruffino Bottino s\u2019architetu. A su cumintzu de sos annos 2.000, sunt istados batidos a lughe sos abarros de sos fund\u00f2rios pro ist\u00f9dios de profundizadura, a pustis cuguzados. In sa mesania de issa s\u2019agatat s\u2019ist\u00e0tua de Urbano Rattazzi, realizada dae Ferruccio Pozzato, chi sustituit sa fundidura prus antiga de Giulio Monteverde, demolida pro nde lograre metallu in su 1943, in tempus de sa segunda gherra mundiale.\nIn su santandria de 1994, su dis\u00e0riu causadu dae sa biradura de ambos rios de sa bidda aiat fatu deghinas de b\u00ectimas e dannu mannu in Lis\u00e0ndria e a f\u00f9rriu, e medas pessones fiant abarradas sena domo.\nIntre sas pessonalidades relassionadas cun Lis\u00e0ndria, podimus amentare Umberto Eco, sas sorres Cristina e Benedetta Parodi."}
{"id": "10912", "revid": "128077", "url": "https://sc.wikipedia.org/wiki?curid=10912", "title": "Graveola e o lixo polifonico", "text": "Graveola e O Lixo Polifonico est su numene de unu grupu musicale brasilianu de Belo Horizonte, formada in su 2004, cando fini ancora in s'universidade e aiana cominzadu a faghe' sas primas cantones.\nSa m\u00f9sica issoro est influenziada dae sa m\u00f9sica populare brasiliana ma cuntenidi varios generes comente su jazz, su funk, su rock e su soul e naturalmente su samba. "}
{"id": "10913", "revid": "772", "url": "https://sc.wikipedia.org/wiki?curid=10913", "title": "Graveola e O Lixo Polifonico", "text": ""}
{"id": "10914", "revid": "127978", "url": "https://sc.wikipedia.org/wiki?curid=10914", "title": "2010", "text": "S'annu 2010 (MMX in n\u00f9meros romanos) est un annu incumentzadu chen\u00e0bura segundu su calend\u00e0riu gregorianu."}
{"id": "10915", "revid": "128975", "url": "https://sc.wikipedia.org/wiki?curid=10915", "title": "2011", "text": "S'annu 2011 (MMXI in n\u00f9meros romanos) est un annu incomintzadu s\u00e0padu segundu su calend\u00e0riu gregorianu."}
{"id": "10916", "revid": "2404", "url": "https://sc.wikipedia.org/wiki?curid=10916", "title": "S\u00e0badu", "text": "S\u00e0badu est sa die de sa chida frae su Chen\u00e0bura e su Dom\u00ecniga, dae su latinu \"sabbatum\", giai derivadu dae s'ebraicu \"shabbath\", sa die de pasa."}
{"id": "10917", "revid": "2404", "url": "https://sc.wikipedia.org/wiki?curid=10917", "title": "Isp\u00e8ndulas de su Niagara", "text": "Sas Isp\u00e8ndulas de su Niagara sunt tres rutas de aba chi s\u2019agatant a caddu de sa l\u00e0cana intre sa prov\u00ecntzia canadesa de s\u2019Ontario e s\u2019Istadu federale ameriganu de Noa Iorcu. Issas formant s\u2019istremidade meriesa de su Gurule de su Niagara.\nDae sa prus manna a sa prus minora, sas tres isp\u00e8ndulas sunt sas \"Horseshoe Falls\", sas \"American Falls\" e sas \"Bridal Veil Falls\". Sas Horseshoe Falls sunt postas a s\u2019ala canadesa e sas American Falls a s\u2019ala amerigana, separadas dae Goat Island. Sas Bridal Veil Falls, prus minoras, sunt ubigadas aguarmente a s\u2019ala istadunidesa, separadas dae sas \u00e0teras isp\u00e8ndulas dae Luna Island. Sa l\u00ecnia de l\u00e0cana fiat orizinarmente trassada peri sas Horseshoe Falls in su 1819, peroe sa frontera est zai dae tempus in cuntierra pro more de s\u2019erosione naturale e de su fraigamentu.\nSituadas in su Riu Niagara, emiss\u00e0riu de su Lagu Erie e immiss\u00e0riu de su Lagu Ontario, sas isp\u00e8ndulas cumbinadas tenent sa prochentale de frussu prus arta intre totu sas rutas de aba de su mundu, cun una falada bertigale de unos 50 m. Sas Horseshoe Falls sunt sas isp\u00e8ndulas prus poderosas de s\u2019Am\u00e8riga de su Nordu, medende pro art\u00e0ria bertigale e finas pro prochentale de frussu. Sas isp\u00e8ndulas s\u2019agant 27 km. a su nordu-uestu de Buffalo, in s\u2019Istadu de Noa Iorcu, e 121 km. a su suddu-estu de Torontu, intre sas tzitades cr\u00f2binas de Niagara Falls, Ontario, e Niagara Falls, New York. \nSas isp\u00e8ndulas de su Niagara si fiant formadas addaghi sos astrarzos fiant incu\u00ecdos a s\u2019agabu de s\u2019astradura de su Wisconsin (s\u2019\u00f9rtima edade de s\u2019astra) e s\u2019aba de sos Lagos Mannos, chi si fiant in pessu formados, aiat trassadu un\u2019andera peri su Palone de su Niagara, in su caminu de s\u2019Otz\u00e8anu Atr\u00e0ntigu. Mancari non siant artas in manera istraordin\u00e0ria, sas Isp\u00e8ndulas de su Niagara sunt meda ladas. 168.000 mc. de aba nche ruent a subra de sa l\u00ecnia de crista onzi minutu cun frussu artu, e belle 110.000 mc. in m\u00e8dia.\nSas Isp\u00e8ndulas de su Niagara sunt fontomadas siat pro sa bellesa issoro siat comente mitza baliosa de enerzia idroel\u00e8triga. A regher s\u2019echilibru intre sos impreos recreativos, cumertziales e industriale at rapresentadu unu disafiu pro sos zestionadores de sas isp\u00e8ndulas zai dae su de 19 s\u00e8gulos."}
{"id": "10918", "revid": "128070", "url": "https://sc.wikipedia.org/wiki?curid=10918", "title": "Samba", "text": "Su samba est une genere musicale, dae inue derivat s'omonimu ballu, naskidu in Brasile e chi at raighinas africanas. Est cunsideradu una de i sas pius importantes manifestatziones culturales populares brasilianas."}
{"id": "10919", "revid": "127971", "url": "https://sc.wikipedia.org/wiki?curid=10919", "title": "1954", "text": "S'annu 1954 (MCMLIV in n\u00f9meros romanos) est un annu incomintzadu chen\u00e0bura segundu su calend\u00e0riu gregorianu."}
{"id": "10920", "revid": "127969", "url": "https://sc.wikipedia.org/wiki?curid=10920", "title": "1968", "text": "S'annu 1968 (MCMLXVIII in n\u00f9meros romanos) est un annu incomintzadu lunis segundu su calend\u00e0riu gregorianu."}
{"id": "10921", "revid": "111", "url": "https://sc.wikipedia.org/wiki?curid=10921", "title": "1977", "text": "S'annu 1977 (MCMLXXVII in n\u00f9meros romanos) est un annu incomintzadu s\u00e0padu a segunda de su calend\u00e0riu gregorianu."}
{"id": "10924", "revid": "772", "url": "https://sc.wikipedia.org/wiki?curid=10924", "title": "1937", "text": "S'annu 1937 (MCMXXXVII in n\u00f9meros romanos) est un annu incomintzadu chen\u00e0bura segundu su calend\u00e0riu gregorianu."}
{"id": "10928", "revid": "3602", "url": "https://sc.wikipedia.org/wiki?curid=10928", "title": "Mateu Boe", "text": "Mateu Nicolau Boe, connotu comente Mateu Boe (L\u00f9vula, 9 de santandria de 1.957), est unu sardu in intro de su banditismu, unu de sos prus fentomados de s\u2019\u00ecsula paris cun Grassianu Mesina. \nEst famadu in modu particulare pro esser istadu unu de sos duos \u00f9nigos presoneris a resessire a evader dae su penadorzu de s\u2019Ainara.\nDet\u00e8nnidu e cundennadu a 16 annos de presonia in fatu de sechestru de Sara Niccoli, Boe fiat res\u00e8ssidu, paris cun Sarvadore Duras su sodale, a si nche fu\u00ecre dae sa presone famada s\u2019unu de cabudanni de 1.986 impreende una motoneum\u00e0tiga. Pro custa evasura, l\u2019aiant incrividu \u00e0teros bator annos de presonia. In su 1.988, fiat istadu imboligadu in su sechestru de Giulio De Angelis s\u2019imprendidore romanu, recatadu in sa Costera Ismerarda su 12 de l\u00e0mpadas e alliberadu su 31 de santuga\u00ecne de su matessi annu a pustis de su pagamentu de una luissione de 3.000 milliones de francos betzos.\nDe bandidadore, est inditadu comente unu de sos architetos de su sechestru de Farouk Kassam su minore. Su 13 de santuga\u00ecne de 1.992, est detentu, a inditamentu de sas Chesturas de N\u00f9goro e T\u00e0tari, dae sa polima frantzesa in sa bidda corsigana de Portu Betzu, in ue fiat barighende carchi die impare cun Laura Manfredi sa cumpanza e sos duos fizos Luisa e Andria. Pustis tramudadu a sa presone de Marsella, cun s\u2019acusa de possedimentu de armas e decraradura de identidade farsa, est inditadu formalmente dae sa mazistradura italiana comente unu de sos cumandadores e de sos isecutadores materiales de su sechestru Kassam, e pro custa resone est presentada una dimanda de istraditamentu. \nIn su 1.995, est istraditadu pro su protzessu relativu a su sechestru Kassam, in fatu de su cale at a esser cundennadu in su 1.996 a binti annos de presonia. Su 25 de santandria de 2.003, est och\u00ecida in un\u2019impostada sa fiza prima n\u00e0schida Luisa Manfredi, de 14 annos ebia. S\u2019obetivu de s\u2019isc\u00e0rriga de prumones, chi l\u2019aiat ferta in manera mortale a sa cuca in s\u2019\u00ecnteri chi si nche fiat iscampiende a su barcone de sa domo de L\u00f9vula pro isterrer sa linzeria, cunforme a sos inchertadores fiat forsis sa mama de Luisa Manfredi, dadu s\u2019assimizu cussider\u00e0bile cun sa fiza.\nPro custu cr\u00ecmine s\u2019isvilupant duas pistas de imbestigadura: una tenet in cuss\u00ecderu su mortorzu apentale, pro su cale fiat resurtadu inchertadu unu bintibatorarzu, posteriormente iscausadu in manera cumpreta dae sa Cassadura, cando chi s\u2019\u00e0tera ip\u00f2tesis est chi bi siant cunnotaduras pol\u00ectigas, dadas sas ideas de manca istrema de Laura Manfredi semper ispressadas tranchillamente dae issa, e sas minetzas retzidas a m\u00e8diu de boladoreddos repartzidos in L\u00f9vula pro sas eleghiduras chi, a pustis de deghe annos, aiant dadu torra unu s\u00ecndigu a sa bidda.\nDuos annos a pustis de sa morte, dadu su crima de mudulea ch\u2019impeiat a sas imbestigaduras de nche cromper a unu puntu de borta, Laura Manfredi at chertu chi sos abarros mortales de Luisa \u00e8sserent tramudados a su campusantu de Castelvetro di Modena, sa bidda sua de n\u00e0schida, e issa etotu si fiat tramudada a ie paris cun sos \u00e0teros duos fizos tentos dae Mateu Boe. Su 28 de triulas de 2.009 s\u2019incherta est aberta torra, a pustis chi Francesco Verderese su zip de N\u00f9goro at detz\u00ecdidu de aproare sa dimanda de su legalista de Laura Manfredi, Gian Luigi Mastio s\u2019abogadu, de no archivare s\u2019incherta, si nono de cumandare averiguamentos noos a sa Procuradoria subra de su capsulete dae nche fiat tzucadu su tiru de fusile, pro chircare istigas org\u00e0nigas chi permitant de nche cromper a s\u2019Adn de su mortore. Pro su mortorzu de Luisa Manfredi, s\u2019\u00f9nigu inchertadu in istadu de liberdade resurtat esser Zuanne Pedru Ciconi, assessore antigu de L\u00f9vula, fu\u00ecdu a un\u2019impostada in s\u2019abrile de 2.006."}
{"id": "10930", "revid": "127883", "url": "https://sc.wikipedia.org/wiki?curid=10930", "title": "Mastru sarvabidas", "text": "Su mastru sarvabidas (o sarvabidas, tentadore de praja) est su chi b\u00eczilat subra de sa segur\u00e0ntzia de sos chi frechentant nadadorzos e barneadorzos in prajas de mare o de lagu. \nEst capatzitadu dae sa Sotziedade Nassionale de Sarvamentu de Z\u00e8nova, dae sa Federadura Italiana Nadu, partzidura de sarvamentu, o dae sa Federadura Italiana de Sarvamentu in Aba, e tenet tareas de azut\u00f2riu chirru a sos chi s\u2019agatant in situassione de per\u00ecgulu in s\u2019aba.\nIspetzifigatamente, su sarvabidas devet: 1) prebenner sos intzidentes in s\u2019aba e parare fronte a issos si acontessint, aprighende sas t\u00e8nnigas de sarvamentu e primu azut\u00f2riu achisissionadas in su cursu de formadura e atualizadas periodigamente; 2) regulare sas atividade de impojadura bizilende a pitzos de su cumportamentu de sos usu\u00e0rios; 3) aprigare e mandare respetare sas ordin\u00e0ntzias de sa Cabitania de portu o su regulamentu de su nadadorzu; 4) berifigare in manera peri\u00f2diga sa ch\u00ecmiga de sas abas in sos nadadorzos e sas cundissiones iz\u00e8nigas de s\u2019ambiente.\nSas cumpet\u00e8ntzias achisissionadas in su cursu de formadura li permitint de intervenner in modu adeguadu pro pratigare sas t\u00e8nnigas de primu azut\u00f2riu, finas in su casu de asfissia e parada corenca."}
{"id": "10931", "revid": "133023", "url": "https://sc.wikipedia.org/wiki?curid=10931", "title": "1948", "text": "S'annu 1948 (MCMXLVIII in n\u00f9meros romanos) est un annu incomintzadu gi\u00f2ia segundu su calend\u00e0riu gregorianu."}
{"id": "10932", "revid": "1375", "url": "https://sc.wikipedia.org/wiki?curid=10932", "title": "Gi\u00f2bia", "text": ""}
{"id": "10933", "revid": "130276", "url": "https://sc.wikipedia.org/wiki?curid=10933", "title": "540", "text": "S'annu 540 (DXL in n\u00f9meros romanos) est un annu incomintzadu dominiga segundu su calend\u00e0riu gregorianu."}
{"id": "10934", "revid": "8902", "url": "https://sc.wikipedia.org/wiki?curid=10934", "title": "1324", "text": "S'annu 1324 (MCCCXXIV in n\u00f9meros romanos) est un annu incomintzadu dominiga segundu su calend\u00e0riu gregorianu."}
{"id": "10935", "revid": "11485", "url": "https://sc.wikipedia.org/wiki?curid=10935", "title": "1794", "text": "S'annu 1794 (MDCCLXXIV in n\u00f9meros romanos) est un annu incomintzadu in m\u00e8rcuris segundu su calend\u00e0riu gregorianu."}
{"id": "10936", "revid": "127984", "url": "https://sc.wikipedia.org/wiki?curid=10936", "title": "1793", "text": "S'annu 1793 (MDCCLXXIII in n\u00f9meros romanos) est un annu incomintzadu in martis segundu su calend\u00e0riu gregorianu."}
{"id": "10937", "revid": "11485", "url": "https://sc.wikipedia.org/wiki?curid=10937", "title": "1789", "text": "S'annu 1789 (MDCCLXXIX in n\u00f9meros romanos) est un annu incomintzadu in gi\u00f2ia segundu su calend\u00e0riu gregorianu. "}
{"id": "10938", "revid": "1375", "url": "https://sc.wikipedia.org/wiki?curid=10938", "title": "Revolutzione frantzesa", "text": ""}
{"id": "10939", "revid": "137536", "url": "https://sc.wikipedia.org/wiki?curid=10939", "title": "1945", "text": "S'annu 1945 (MCMXLV in n\u00f9meros romanos) est un annu incomintzadu in lunis segundu su calend\u00e0riu gregorianu. "}
{"id": "10940", "revid": "127970", "url": "https://sc.wikipedia.org/wiki?curid=10940", "title": "1957", "text": "S'annu 1957 (MCMLVII in n\u00f9meros romanos) est un annu incomintzadu in martis segundu su calend\u00e0riu gregorianu. "}
{"id": "10941", "revid": "127967", "url": "https://sc.wikipedia.org/wiki?curid=10941", "title": "1963", "text": "S'annu 1963 (MCMXLXIII in n\u00f9meros romanos) est un annu incomintzadu in martis segundu su calend\u00e0riu gregorianu. "}
{"id": "10942", "revid": "127963", "url": "https://sc.wikipedia.org/wiki?curid=10942", "title": "1964", "text": "S'annu 1964 (MCMXLXIV in n\u00f9meros romanos) est un annu incomintzadu in mercuris segundu su calend\u00e0riu gregorianu. "}
{"id": "10943", "revid": "127915", "url": "https://sc.wikipedia.org/wiki?curid=10943", "title": "Belo Horizonte", "text": "Belo Horizonte est sa capitale e sa tzitade pius manna de s'istadu de su Minas Gerais, chi est in sa parte a sud est de su Brasile. In su 2010 sa tzitade contaiada una populatzione de 2.475.440 abitantes (2010) e s'area metropolitana de 5.497.922."}
{"id": "10949", "revid": "11946", "url": "https://sc.wikipedia.org/wiki?curid=10949", "title": "Metre", "text": "Su metre (simbulu: m) est s'unidade base de su (Sistema internazionale de unidade de medida de sa long\u00e0ria."}
{"id": "10952", "revid": "2404", "url": "https://sc.wikipedia.org/wiki?curid=10952", "title": "Istassione ferruvi\u00e0ria de Portu Turre", "text": "S\u2019istassione ferruvi\u00e0ria de Portu Turre est sa prus manna de sos Caminos de Ferru Nassionales in sa comuna de Portu Turre. \nIst\u00f2ria.\nS\u2019ist\u00f2ria de custu transitadorzu ferruvi\u00e0riu tenet su cumintzu suo in sos annos otanta, addaghi fiat istadu detz\u00ecdidu de incu\u00ecre s\u2019istassione dae sa sea orizinale (a probe de su portu) a sa zona de Fonte Betza. S\u2019installadura, difatis, fiat istada realizada in sas probianias de su Riu Mannu, in antis de su tunnel de su faru e de s\u2019inghitzu de s\u2019arrampamentu suddu, chi a sos tempos zughiat a sa conca de l\u00ecnia betza de Portu Turre Pratza Crist\u00f2faru Culumbu de s\u2019Otieri Chilivane-Portu Turre, e chi galu como aunit s\u2019istassione cun s\u2019arressada terminale de Portu Turre mar\u00ectima. S\u2019arzola de s\u2019istassione betza fiat istada cunetada cun su portu industriale dae un\u2019aunidorzu, galu oe presente, peroe rutu in disimpreu. \nNostamis de s\u2019abertura de s\u2019istassione noa, s\u2019arzola de sa betza, chi est unos 600 metros a tesu dae su fraigu de biazadores atuale, est abarrada disimpreada in su barigare de sos annos, siat comente arzola de istassionamentu de sos bagones, siat pro su fatu chi, a su nordu e a su suddu de su transitadorzu betzu, s\u2019incropaiant sos duos arrampamentos pro Portu Turre Pratza Crist\u00f2faru Culumbu, chi formaiant su tri\u00e0ngulu de invertidura de s\u2019istassione. S\u2019ismanteddamentu de s\u2019arrampamentu nordu e de una parte de sas bias in sa segunda metade de sos annos noranta, sende gasi, at privadu in fatu su transitadorzu turresu de sa possibilidade de bi furriare sos trenos. Aguarmente in cussu tempus, est istadu ismanteddadu su transitadorzu betzu de mercantzias de s\u2019istrutura, postu in s\u2019arrampamentu suddu pro Portu Turre Pratza Crist\u00f2faru Culumbu, a pagos metros dae ue oe s\u2019agatat sa conca de l\u00ecnia noa."}
{"id": "10954", "revid": "14497", "url": "https://sc.wikipedia.org/wiki?curid=10954", "title": "F\u00e1bio Assun\u00e7\u00e3o", "text": "Su nomene eru est \"F\u00e1bio Assun\u00e7\u00e3o Pinto\". "}
{"id": "10960", "revid": "127988", "url": "https://sc.wikipedia.org/wiki?curid=10960", "title": "1861", "text": "S'annu 1861 (MCMLXI in n\u00f9meros romanos) est un annu incomintzadu in martis segundu su calend\u00e0riu gregorianu."}
{"id": "10961", "revid": "127990", "url": "https://sc.wikipedia.org/wiki?curid=10961", "title": "1599", "text": "S'annu 1599 (MDIC in n\u00f9meros romanos) est un annu incomintzadu in chen\u00e0bura segundu su calend\u00e0riu gregorianu."}
{"id": "10963", "revid": "127993", "url": "https://sc.wikipedia.org/wiki?curid=10963", "title": "1667", "text": "S'annu 1667 (MDCLXVII in n\u00f9meros romanos) est un annu incomintzadu in s\u00e0padu segundu su calend\u00e0riu gregorianu."}
{"id": "10965", "revid": "127995", "url": "https://sc.wikipedia.org/wiki?curid=10965", "title": "1514", "text": "S'annu 1514 (MDXIV in n\u00f9meros romanos) est un annu incomintzadu in dominiga segundu su calend\u00e0riu gregorianu."}
{"id": "10966", "revid": "127997", "url": "https://sc.wikipedia.org/wiki?curid=10966", "title": "1883", "text": "S'annu 1883 (MLCCCLXXXIII in n\u00f9meros romanos) est un annu incomintzadu in lunis segundu su calend\u00e0riu gregorianu."}
{"id": "10967", "revid": "127999", "url": "https://sc.wikipedia.org/wiki?curid=10967", "title": "1596", "text": "S'annu 1596 (MDICVI in n\u00f9meros romanos) est un annu incomintzadu in lunis segundu su calend\u00e0riu gregorianu."}
{"id": "10968", "revid": "128000", "url": "https://sc.wikipedia.org/wiki?curid=10968", "title": "1669", "text": "S'annu 1669 (MDCLXIX in n\u00f9meros romanos) est un annu incomintzadu in martis segundu su calend\u00e0riu gregorianu."}
{"id": "10969", "revid": "10984", "url": "https://sc.wikipedia.org/wiki?curid=10969", "title": "1891", "text": "S'annu 1891 (MDCCCXCI in n\u00f9meros romanos) est un annu incomintzadu in martis segundu su calend\u00e0riu gregorianu."}
{"id": "10970", "revid": "128004", "url": "https://sc.wikipedia.org/wiki?curid=10970", "title": "1588", "text": "S'annu 1588 (MDLXXXVIII in n\u00f9meros romanos) est un annu incomintzadu in chen\u00e0bura segundu su calend\u00e0riu gregorianu."}
{"id": "10971", "revid": "128005", "url": "https://sc.wikipedia.org/wiki?curid=10971", "title": "1489", "text": "S'annu 1489 (MCDLXIX in n\u00f9meros romanos) est un annu incomintzadu in gioia segundu su calend\u00e0riu gregorianu."}
{"id": "10974", "revid": "128013", "url": "https://sc.wikipedia.org/wiki?curid=10974", "title": "1888", "text": "S'annu 1888 (MDCCCLXXXIII in n\u00f9meros romanos) est un annu incomintzadu in dominiga segundu su calend\u00e0riu gregorianu."}
{"id": "10975", "revid": "128014", "url": "https://sc.wikipedia.org/wiki?curid=10975", "title": "1967", "text": "S'annu 1967 ((MCMLXVII in n\u00f9meros romanos) est un annu incomintzadu in dominiga segundu su calend\u00e0riu gregorianu."}
{"id": "10976", "revid": "132132", "url": "https://sc.wikipedia.org/wiki?curid=10976", "title": "Pedro de San Jos\u00e9 Betancur", "text": "Santo Hermano Pedro de San Jos\u00e9 Betancur, (Vilaflor, Tenerife, 21 Martzu 1626 - La Antigua Guatemala, Guatemala, 25 Abrile 1667) Francescanu e missionariu in Guatemala.\nNaskidu in Tenerife (Isulas Canarias) dae una familia de umiles origines, a 23 annos aiat comintzadu sa missione in Guatemala inue poi aist fuondadu sa Fratelli di Betlemme. Proclamadu santu dae su paba Giuanne Paulu II su 31 de L\u00e0mpadas de su 2002. Est istadu su primu santu de sas Isulas Canarias, Guatemala e Centro America."}
{"id": "10977", "revid": "128026", "url": "https://sc.wikipedia.org/wiki?curid=10977", "title": "Iscumparta", "text": "S\u2019iscumparta est una figura zur\u00ecdiga de deretu italianu, resurtadu de s\u2019elaboradura dotrinale. S\u2019istitutu, de zurisdissione bolunt\u00e0ria, agatat fundamentu in s\u2019art. 48 de su c\u00f2dighe tzivile cunsagradu a sa numenalizadura de unu contivizadore de s\u2019iscumpartu si est chi custu \u00f9rtimu no est prus cumpartu a su logu de s\u2019\u00f9rtimu bividorzu o de s\u2019\u00f9rtimu aposentadorzu, e no apat dadu prus noas suas. \nSa resone sua de esser est sa de cunservare e zestionare su patrim\u00f2niu de s\u2019iscumpartu finas a sa torrada sua.\nSa decraradura de iscumparta si realizat peri decretu de su tribunale a recursu de unu de sos suzetos interessados, de unu de sos sutzedidores liz\u00ectimos pres\u00f9midos o de s\u2019abogadu zenerale, in su casu in ue siant presentes duas presuponiduras: 1. Sa pessone non siat prus cumparta a s\u2019\u00f9rtimu bividorzu o a s\u2019\u00f9rtimu aposentadorzu; 2. Sa pessone non apat dadu prus noas suas pro unu tempus cussider\u00e0bile. \nSu tribunale, a s\u2019arrimu de s\u2019art. 721 de su c\u00f2dighe de protzedura tzivile italianu, protzedet in c\u00e0mara de cussizu pustis cunnotu su parrer de s\u2019abogadu zenerale.\nA s\u2019agabu de su protzedimentu, su tribunale podet numenalizare unu contivizadore chi rapresentet sa pessone in su zuigamentu o in sa formadura de sos imbent\u00e0rios e de sos contos o in sas lichidaduras o partziduras in ue siat interessadas, e podet leare sos probidimentos chi ab\u00e0liet netzess\u00e0rios pro sa cunservadura de su patrim\u00f2niu de s\u2019iscumpartu. \nCasu sa pessone decrarada iscumparta torret, sos efetos de sa decraradura tzelant de tenner efic\u00e0ssia, sena bisonzu de unu pronuntziamentu zudissiale nou."}
{"id": "10978", "revid": "772", "url": "https://sc.wikipedia.org/wiki?curid=10978", "title": "C\u00e9cile Kyenge", "text": "N\u00e0skida in Congo, arrivida in Italia comente e irregolare, si fit poi laureada in s'Universidade Cattolica a Milano."}
{"id": "10979", "revid": "137507", "url": "https://sc.wikipedia.org/wiki?curid=10979", "title": "Maurice Le Lannou", "text": "Maurice Le Lannou, n\u00e0schidu s\u20198 de maju de 1906 e mortu su 2 de tr\u00eculas de 1992 in Plouha (C\u00f4tes-d\u2019Armor), est istadu unu ze\u00f2grafu frantzesu de or\u00eczine br\u00e8tone. \nIntradu a s\u2019iscola de mastru prim\u00e0riu in su 1.928, si titularizat in zeografia in su 1.932. In su 1.945, si faghet mastru de cunfer\u00e8ntzias in s\u2019universidade de Rennes e a pustis professore in s\u2019universidade de Lione in su 1.947. Dae su 1.969 a su 1.972, est professore in su Cullezu de Frantza, in ue \u00f2cupat sa c\u00e0tedra de zeografia de su continente europeu. S\u2019individualizat mescamente pro diferentes art\u00ecgulos pubrigados in su ziornale \u201cLe Monde\u201d e reunidos posteriormente in \u201cSu delogamentu de su territ\u00f2riu: biserias de unu ze\u00f2grafu\u201d. Est el\u00e8ghidu membru de s\u2019Acad\u00e8mia de sas issi\u00e8ntzias morales e pol\u00ectigas in su 1975.\nEst cussideradu unu de sos prus grandu ze\u00f2grafos frantzesos de su de XX s\u00e8gulos e, in sos annos trinta, aiat leadu sa Sardinna comente ozetu de sas buscas suas, dassende unu libru de non poder ismentigare e fundamentale, \u201cPastores e massarzos de sa Sardinna\u201d."}
{"id": "10980", "revid": "128043", "url": "https://sc.wikipedia.org/wiki?curid=10980", "title": "2004", "text": "S'annu 2004 (MMIV in n\u00f9meros romanos) est un annu incomintzadu gi\u00f2ia a segunda de su calend\u00e0riu gregorianu."}
{"id": "10981", "revid": "128044", "url": "https://sc.wikipedia.org/wiki?curid=10981", "title": "2000", "text": "S'annu 2000 (MM in n\u00f9meros romanos) est un annu incomintzadu s\u00e0padu a segunda de su calend\u00e0riu gregorianu."}
{"id": "10982", "revid": "130301", "url": "https://sc.wikipedia.org/wiki?curid=10982", "title": "1919", "text": "S'annu 1919 (MCMXIX in n\u00f9meros romanos) est un annu incomintzadu in m\u00e8rcuris a segunda de su calend\u00e0riu gregorianu."}
{"id": "10983", "revid": "7926", "url": "https://sc.wikipedia.org/wiki?curid=10983", "title": "1949", "text": "S'annu 1949 (MCMXLIX in n\u00f9meros romanos) est un annu incumintzadu s\u00e0badu segundu su calend\u00e0riu gregorianu."}
{"id": "10984", "revid": "128062", "url": "https://sc.wikipedia.org/wiki?curid=10984", "title": "1848", "text": "S'annu 1848 (MDCCCXLVIII in n\u00f9meros romanos) est un annu incomintzadu s\u00e0padu segundu su calend\u00e0riu gregorianu."}
{"id": "10988", "revid": "128081", "url": "https://sc.wikipedia.org/wiki?curid=10988", "title": "1987", "text": "S'annu 1987 (MCMLXXXVII in n\u00f9meros romanos) est un annu incomintzadu gi\u00f2ia a segunda de su calend\u00e0riu gregorianu."}
{"id": "10989", "revid": "128083", "url": "https://sc.wikipedia.org/wiki?curid=10989", "title": "1986", "text": "S'annu 1986 (MCMLXXXVI in n\u00f9meros romanos) est un annu incomintzadu gi\u00f2ia a segunda de su calend\u00e0riu gregorianu."}
{"id": "10990", "revid": "166695", "url": "https://sc.wikipedia.org/wiki?curid=10990", "title": "1999", "text": "S'annu 1999 (MCMXCIX in n\u00f9meros romanos) est un annu incomintzadu chen\u00e0bura a segunda de su calend\u00e0riu gregorianu."}
{"id": "10991", "revid": "18313", "url": "https://sc.wikipedia.org/wiki?curid=10991", "title": "Larry Speakes", "text": "Larry M. Speakes (13 de cabidanni de 1939 \u2013 10 de benn\u00e0lzu 2014) est istadu unu bogheri de sa Domo Arba in tempus de sa presid\u00e8ntzia de Ronald Reagan, mantende sa posissione narada dae su 1981 a su 1987.\nSpeakes est n\u00e0schidu in Cleveland, Mississippi, e est cojuadu cun Laura Crawford, chi l\u2019at dadu tres fizos."}
{"id": "11000", "revid": "2404", "url": "https://sc.wikipedia.org/wiki?curid=11000", "title": "Nora", "text": "Nora est una bidda antiga de fundadura nur\u00e0ghica e posteriormente p\u00f9niga, cabitale de su p\u00f2bulu de sos Noresos. Est posta in su promont\u00f2riu de Cabu Pula, in sa costera meriesa de sa Sardinna, a s\u2019uestu de Casteddu, atuarmente in sa comuna de Pula. \nPausania atribuit sa fundadura sua a Noratze s\u2019eroe ep\u00f2nimu, chi ghiaiat sos \u00ccberos. Solinu su prus tardiu atribuit a Noratze un\u2019aproghilamentu dae sa bidda mitiga de Tartessu.\nSu n\u00f9mene derivat dae Noratze, comente cunfirmadu finas dae Solinu etotu: \u201cA Norace Norae oppido nomen datum\u201d (dae Noratze fiat istadu dadu a sa bidda su n\u00f9mene de Nora). \nSunt istadas imb\u00e8nnidas istigas de sa pres\u00e8ntzia nur\u00e0ghica, chi atestant una frechentadura de su situ in s\u2019edade de su brunzu (in particulare in unu putzu nur\u00e0ghicu inche sos \u201cBanzos de Mare\u201d e in sos maniestos de importadura de su mitz\u00e8nigu III b, dat\u00e0bile a s\u2019edade nur\u00e0ghica prena). In su territ\u00f2riu inghiriadore, sunt atestados unos cantos nuraghes (Nuraghe \u201cSa B\u00e0rdia Mongiasa\u201d in s\u2019\u00f9niga art\u00e0ria modesta de s\u2019internu terrenu immediatu; Nurage \u201cAntigori\u201d de Sarrocu, prus a tesu, in ue sunt istadas imb\u00e8nnnidas tzer\u00e0migas mitz\u00e8nigas).\nIstigas de sa repobuladura nur\u00e0ghica-fenissa si referint a su de VIII s\u00e8gulos in antis de s\u2019era nostra (Istele de Nora, cun iscritura in un\u2019arfabetu assimizadore a su fenissu, cun s\u2019atestadura prus antiga de su n\u00f9mene de sa Sardinna), cando chi sos abarros prus antigos imb\u00e8nnidos si referint a una necr\u00f2polis cun tumbas dat\u00e0biles intre s\u2019agabu de su VII e su cumintzu de su de VI s\u00e8gulos in antis de s\u2019era nostra."}
{"id": "11001", "revid": "2404", "url": "https://sc.wikipedia.org/wiki?curid=11001", "title": "Li Punti", "text": "Li Punti est unu cuartieri de T\u00e0tari chin unos 5.960 vividores.\nSu n\u00f9mene \"Li Punti\" benit dae su tataresu \"li ponti\", chi cheret n\u00e0rrere \"sos pontes\"; segundu s'ist\u00f2ria populare custu n\u00f9mene est referidu a sas ruinas de s'acuedutu romanu chi conduiat s'abba a sa tzitade antiga de Portu Turre, e chi podet ammentare s'istrutura de unu ponte.\nSu cuartieri est n\u00e0schidu in sos annos '50 chin sos trabagliadores de sas minas de cantones chi sunt b\u00e8nnidos a bi istare mascamente dae su Gotz\u00e8anu; a in antis fit presente solu un'istancu pro sos viazadores de s'Istrada Istatale 131. In sos annos '70 benit fraigada sa cr\u00e8sia intitulada a Santu Piu X e dae sos annos '90 Li Punti at incomintzadu a cr\u00e8schere meda cun sa criatzione de bighinados novos de villas, domos populare, siendas e serv\u00ectzios.\nIn intro de su cuartieri, est de importu mannu sa zona archeol\u00f2gica de sas domos de janas de Montal\u00e8."}
{"id": "11002", "revid": "128135", "url": "https://sc.wikipedia.org/wiki?curid=11002", "title": "Montasio", "text": "Su Montasio est unu casu italianu cun Denumenadura de or\u00eczine prot\u00e8ghida.\nSu Montasio DOP est unu casu t\u00ecpigu friulanu, che devet sighire protzeduras r\u00eczidas e inditadas e fatas respetare dae su Cussorzu, chi tenet sa sea sua in Codroipo (\u00d9dine).\nLeat su n\u00f9mene dae s\u2019artupranu fontomadu de su Montasio, in ue si produet su casu zai dae su 1.200, inche s\u2019Abadia de Moggio Udinese si sunt afinadas sas primas t\u00e8nnigas de produidura, cando chi sos primos atopos de su n\u00f9mene datant de su 1775 in unos cantos documentos subra de sos prejos de su casu inche San Daniele del Friuli.\nSos ingredientes sunt: late bo\u00ecnu, chi devet rispetare l\u00ecmites pro su chi pertocat sa c\u00e0riga bat\u00e8riga, sale e cragu. S\u2019istajonadura, intames, dimandat unu m\u00ecnimu de 60 dies. In s\u2019atualidade, est produ\u00ecdu e istajonadu in totu su territ\u00f2riu de sas prov\u00ecntzias de \u00d9dine (17 s\u00f2tzios produidores), Pordenone (11), Gurissa (1), Bellunu (1), Trebisu (10) e in parte de su territ\u00f2riu de sas prov\u00ecntzias de P\u00e0dua (1) e Ben\u00e8tzia (2). \nSa zona de produidura de su casu Montasio incruet totu su Friuli Ben\u00e8tzia Z\u00f9lia e in B\u00e8netu sa prov\u00ecntzia de Trebisu e sa de Bellunu, sa prov\u00ecntzia de Ben\u00e8tzia finas a Chioggia e sa parte tramuntanesa de sa prov\u00ecntzia de P\u00e0dua.\nSu Montasio leat unu sabore, un\u2019assempru, unu colore e una cunsist\u00e8ntzia diferentes cunforme a sos meses de istajonaduras. Si nde difer\u00e8ntziant unu tipu friscu, unu medianu e un\u2019archibetzu. Cando est friscu (unu mese, 45 dies, duos meses), tenet unu sabore deligadu, sa pasta est arba e tipigamente ograda, sa crosta est arba e modde. A medida chi aumentat s\u2019istajonadura, su sabore devenit prus arom\u00e0tigu, sa crosta si faghet prus tosta, su colore devenit grogu, e sa pasta dae modde si faghet pudre e tosta. \nSu Montasio, mescamente cun diferentes istajonaduras, est s\u2019ingrediente printzipale de unu de sos pratos chi caraterizant de prus sa coghina friulana, su frico, e est zenerarmente impreadu in Friuli in su m\u00e0ndigu naradu \u201cpolente e formadi\u201d."}
{"id": "11003", "revid": "2404", "url": "https://sc.wikipedia.org/wiki?curid=11003", "title": "Seattle", "text": "Seattle est una tzitade posta in s\u2019Istadu de Washington in sos Istados Unidos, cuncretamente in su contadu de King County, e custituit unu portu de mare importante in s\u2019oru de s\u2019Otz\u00e8anu Pacificu. Cun una populazione de 620.778 abitantes in su 2011, Seattle est sa tzitade prus manna in sa rezione norduamerigana de su Pacific Northwest, gasi etotu che sa tzitade prus manna de sa costera otzidentale a su nordu de Santu Frantziscu. S\u2019arzola metropolitana de Seattle de unos bator milliones de abitadores est sa de 15 arzolas metropolitanas prus ist\u00e8rrida de sos Istados Aunidos. Sa tzidade est situada in un\u2019istmu astrintu intre Puget Sound (un\u2019insenada de s\u2019Otz\u00e8anu Paghiosu) e Lake Washington, a unos 160 km. dae sa l\u00e0cana cun su C\u00e0nada. Zanna de importu de su cum\u00e8rtziu cun s\u2019\u00c0sia, Seattle est su de otu portos prus mannu de sos IAA in t\u00e8rmines de zestione de cunteneris.\nS\u2019arzola de Seattle fiat istada abitada dae pedderujos a su nessi pro 4.000 annos in antis de sos primos assentadores arbos ist\u00e0biles. Arthur A. Denny e su grupu suo de biazadores, cunnotos posteriormente comente su Denny Party, fiant arribados a Alky Point su 13 de santandria de 1.851. S\u2019assentadorzu fiat istadu iscostiadu a su logu suo atuale e mutidu \u201cSeattle\u201d in 1.853, in s\u2019ondra de Si\u2019ahl, cabu de sas trib\u00f9s logales de sos Duwamish e de sos Suquamish.\nSa cum\u00e8rtziu de linnas fiant s\u2019ind\u00f9stria prus importante de Seattle, peroe a bias de s\u2019agabu de su de 19 s\u00e8gulos sa tzitade fiat dev\u00e8nnida unu tzentru cumertziale e de fraigamentu de naes comente zanna chirru a s\u2019Alasca, in tempus de sa calentura de s\u2019oro de su Klondike. In su 1.910, Seattle fiat una de sas 25 tzitades prus mannas de su pa\u00ecsu. Sende gasi, sa Depressura Manna aiat dannadu in manera grae s\u2019economia de sa tzitade. Sa cr\u00e8schida fiat torrada in tempus e a pustis de sa segunda gherra mundiale, gr\u00e0ssias in parte a s\u2019impresa logale Boeing, chi aiat mudadu Seattle in unu tzentru de fraigamentu de apar\u00e8chios. Sa bidda si fiat isvilupada comente tzentru tecnol\u00f2zigu in sos annos otanta de su s\u00e8gulu coladu. Su frussu de software nou, biotecnolozias e impresas de Internet nch\u2019aiat zutu a una releada econ\u00f2miga, chi aiat aumentadu sa pobuladura de sa tzidade de belle 50.000 unidades intre su 1.990 e su 2.000. Prus reghentemente, Seattle s\u2019est fata un\u2019agrugadorzu de s\u2019ind\u00f9stria \u201cbirde\u201d e unu modellu de isvilupu sustent\u00e0bile.\nSeattle tenet un\u2019ist\u00f2ria musigale de sinn\u00ecfigu. Dae su 1.918 a su 1.951, b\u2019aiat prus de binti clubes de jazz a longu de Jackson Street, dae su Chinatown International District atuale a su Central District. In s\u2019issena de su jazz si fiant isvilupadas a su cumintzu sas carreras de Ray Charles, Quincy Jones, Ernestine Anderson e \u00e0teros. Seattle est finas su logu de n\u00e0schida de Jimi Hendrix sa parist\u00f2ria de su rock e de s\u2019istile musigale rock cunnotu comente \u201cgrunge\u201d, pobularizadu dae grupos logales che Melvins, Nirvana, Soundgarden, Alice in Chains e Pearl Jam.\nSeattle est cunnotu comente sa cabitale istadunidesa de su caf\u00e8."}
{"id": "11006", "revid": "2404", "url": "https://sc.wikipedia.org/wiki?curid=11006", "title": "Renato Olivieri", "text": "Renato Olivieri (Sanguinetto (Berona), 04/08/1.925 \u2013 Milanu, 08/03/2.013) est istadu un\u2019iscritore italianu.\nBiografia.\nN\u00e0schidu in Sanguinetto, una bidda de su de Berona, b\u00e0rigat sa pitzinnia in Turinu e, a sos 14 annos, si tr\u00e0mudat a Milanu, in ue at b\u00ecvidu finas a sa morte. \nIn su 1.978, p\u00f9brigat su primu romanzu suo grogu, \u201cSu casu Kodra\u201d; in isse cumparet su pessonazu de Ambrosio su cummess\u00e0riu, unu de sos imbestigadores prus cunnotos de sa literatura polimenca italiana, interpretadu in su tzine dae Ugo Tognazzi in \u201cSas dies de su cummess\u00e0riu Ambrosio\u201d, pell\u00eccula aderetada dae Sergio Corbucci.\nAt pubrigadu in totale 15 romanzos, perunu de sos cales est istadu bortadu in sardu finas a como.\nSunt carater\u00ecstigas de sos libros suos sas atmosferas milanesas melanc\u00f2ligas e sa figura de su pessonazu printzipale, unu polimesu introvertidu, isse puru melanc\u00f2ligu, istimadore de su bonu e cunnoschidore de arte, che s\u2019autore suo a s\u2019abarru.\nCuriosidades.\nRenato Olivieri, chi non teniat perunu interessu pro su f\u00f9balu, fiat istadu pro medas annos bighinu de domo de Enzo Bearzot su cummess\u00e0riu t\u00e8nnigu de s'internassionale italiana de s'isportu re. In prus de custu, Renato Olivieri non ghiaiat e non teniat liss\u00e8ntzia de tzaferru."}
{"id": "11009", "revid": "128155", "url": "https://sc.wikipedia.org/wiki?curid=11009", "title": "Duke Ellington", "text": "Duke Ellington est cunsideradu unu de sos musicistas jazz pius importantes de sempre."}
{"id": "11010", "revid": "128162", "url": "https://sc.wikipedia.org/wiki?curid=11010", "title": "It Don't Mean a Thing (If It Ain't Got That Swing)", "text": "It Don't Mean a Thing (If It Ain't Got That Swing) est su titulu de una cantone iscritta in su 1931 dae Duke Ellington, e cun sas peraulas dae Irving Mills; custu est unu jazz standard."}
{"id": "11012", "revid": "1162", "url": "https://sc.wikipedia.org/wiki?curid=11012", "title": "Lista de jazz standards", "text": "Custa est una lista de sos jazz standards. Sunu inseridas puru musicas e cantones chi derivan dae ateros generes musicales."}
{"id": "11013", "revid": "772", "url": "https://sc.wikipedia.org/wiki?curid=11013", "title": "Lista de sos jazz standards", "text": ""}
{"id": "11014", "revid": "772", "url": "https://sc.wikipedia.org/wiki?curid=11014", "title": "Estate (cantone)", "text": "Estate (in sardu: ist\u00ecu) est una cantone italiana iscritta in su 1960 dae Bruno Martino cun sas peraulas de Bruno Brighetti. Custa cantone aiad appidu unu sucesso limitadu in Italia, ma in sos annos, est diventadu unu jazz standard massimu poi de sa interpretatzione de Jo\u00e3o Gilberto.\nA sa musica sun istados abinados sas peraulas in inglesu de duos autores su primu cun su titulu \"Estate\" dae Joel E. Siegel e-i s'atteru intitolada \"In Summer\" dae Jon Hendricks.\nVarios interpretes.\nIn italianu l'ana interpretada Mina, Joao Gilberto, Mia Martini, Ornella Vanoni, Vinicio Capossela, La Crus, Irene Grandi, Andrea Bocelli e ultimamente Sergio Cammariere. Estate est diventadu unu standard chi ana eseguidu diversos jazzistas comente Joe Diorio, Chet Baker, Toots Thielemans, Mike Stern e Michel Petrucciani."}
{"id": "11015", "revid": "2404", "url": "https://sc.wikipedia.org/wiki?curid=11015", "title": "DDT", "text": "Su para-dicrorodifeniltricroruetanu o DDT est unu s\u00f2lidu incolore artamente idrof\u00f2bigu, cun unu fragu lizeru a cumpostu arom\u00e0tigu croridadu; est belle insol\u00f9bile in s\u2019aba, peroe tenet bona solubilidade in su prus de sos issorvidores org\u00e0nigos, in sa rassura e in sos ozos. Su n\u00f9mene IUPAC esatu est 1,1,1-tricroru-2,2-bis(p-crorufenil)etanu, abreviadu in Dicroru-Difenil-Tricroruetanu, dae ue s\u2019acr\u00f2nimu DDT.\nFiat istadu su primu contrababautzos modernu e est sempermai su prus cunnotu; fiat istadu impreadu dae su 1939, mescamente pro bincher sa mal\u00e0ria. In It\u00e0lia, s\u2019amentat in particulare s\u2019impreu suo cun custa finalidade in Sardinna, in ue sa maladia fiat end\u00e8miga, chi aiat perm\u00ectidu de l\u2019israighinare. S\u2019iscoberta sua comente contrababautzos fiat istada de Paul Hermann Muller su ch\u00ecmigu isv\u00ectzeru, in sa busca de unu produtu eficassu contra a sos priogos, peroe sa n\u00e0schida sua remontat a Othmar Zeidler su ch\u00ecmigu austr\u00ecagu, chi l\u2019aiat sintetizadu in su 1873.\nFiat istadu isseberadu comente produtu pro gherrare contra a sa tz\u00ecntzula anofele, respons\u00e0bile de s\u2019ispainadura de sa mal\u00e0ria, ca si creiat chi, mancari essende artamente t\u00f2ssigu pro sos babautzos, \u00e8sseret inofensivu pro s\u2019\u00f2mine. A sos cumintzos, fiat istadu impreadu cun \u00e8situ pro cumbater s\u2019ispainadura de sa malaria e de su tifu, siat in sa pobuladura tzivile ch\u2019in sa militare. Paul Hermann Muller su ch\u00ecmigu isv\u00ectzeru fiat istadu galardonadu in su 1948 cun su Pr\u00e8miu Nobel in Fisiolozia e Meighina \u201cpro s\u2019iscoberta de s\u2019efic\u00e0ssia manna de su DDT comente benenu de cuntatu contra a medas artropodos\u201d.\nIn su 1950, sa Food and Drug Administration decrarat chi \u201ccun onzi probabilidade, sos arriscos potentziales de su DDT fiant istadu suta-abaliados\u201d. In su 1972, su DDT fiat istadu proibidu in sos Istados Aunidos, e in 1978 finas in It\u00e0lia.\nIn s\u2019Unione Europea, su DDT est etichetadu cun sa frase de arriscu R40: \u201cPossibilidade de efetos cantzer\u00f2tzenos \u2013 Provas imbastantes\u201d. S\u2019Azentzia Internassionale pro su Cancru IARC l\u2019at insertadu a sa categoria 2B \u201cind\u00ectzios limitados de cantzerotzenitzidade\u201d.\nIn su 1962, un\u2019ativista ambientalista amerigana, Rachel Carson, aiat pubrigadu su libru \u201cBeranu mudu\u201d, chi denuntziaiat su DDT comente causa de su cancru e dannosu in sa reproduidura de sos puzones, chi nde minimaiat sa gruss\u00e0ria de su cogozu de sos oos. Su libru aiat causadu istr\u00e8pitu in s\u2019opinione p\u00f9briga; su resurtadu fiat istadu ch\u2019in su 1972 su DDT fiat istadu proibidu pro s\u2019impreu agr\u00ecculu in sos IAA e aiat bidu naschende su moimentu ambientalista. Su debate est galu allutu pro su chi pertocat s\u2019impreu suo in su gherronzu de sa mal\u00e0ria, in unos cantos pa\u00ecsos de s\u2019\u00c0friga e de s\u2019\u00ccndia, in ue sa mal\u00e0ria est end\u00e8miga, s\u2019arriscu de tumore d\u00e8vidu a su DDT si podet fagher segund\u00e0riu a petus de su minimonzu de s\u2019inchirinu elevadu de mortalidade d\u00e8vidu a sa mal\u00e0ria. In su barigare de su 2006, s\u2019Organizadura Mundiale de sa Salude (OMS) at decraradu chi su DDT, si est impreadu in manera curreta, non diat cunzugher arriscos pro sa salude umana e chi su pestitzida diat dever cumparrer a faca de sas tzintzuleras e de sos meighinales comente istrumentu de pelea contra a sa mal\u00e0ria."}
{"id": "11016", "revid": "6209", "url": "https://sc.wikipedia.org/wiki?curid=11016", "title": "SNCF", "text": "Sa SNCF (Soci\u00e9t\u00e9 Nationale des Chemins de Fer Fran\u00e7ais) est s\u2019entidade p\u00f9briga chi zestionat su trasportu ferruvi\u00e0riu in Frantza.\nSa forma zur\u00ecdiga de sa SNCF est sa de un\u2019organismu p\u00f9brigu de creze industriale e cumertziale (EPIC), chi a s\u2019abarru possuit partetzipaduras majorit\u00e0rias o totales in sas sotziedades de deretu privadu reunidas in su grupu SNCF, chi s\u2019amparu de s\u2019Istadu est pratigadu dae sa Deretura zenerale de sas infra-istruturas, de sos trasportos e de su mare de su Minist\u00e8riu de s\u2019ecolozia, de s\u2019isvilupu dur\u00e0bile e de s\u2019enerzia. Sa sea sotziale de sa SNCF s\u2019agatat in Parizi in rue du Commandant Ren\u00e9 Mouchotte, in su de 14 distritos.\nS\u2019EPIC, ch\u2019impreat unas 160.000 pessones (datu de su cumintzu de su 2.010) pro unu ball\u00f9mene de bentas de 17.800 milliones de euros (2.009), isvilupat un\u2019atividade dupra: - impresa ferruvi\u00e0ria chi s\u2019\u00f2cupat de s\u2019aprofetamentu cumertziale de sos serv\u00ectzios de trasportu ferruvi\u00e0riu de biazadores e mercantzias, a tr\u00e0munu de 4.500 milliones de euros de allogu abonados \u00e0 RFF; - aprofetamentu e mantenimentu, a contu de su RFF, de sa retza nassionale de sos caminos de ferru frantzesos (a m\u00e8diu de una cumbentura de zestione)."}
{"id": "11018", "revid": "2404", "url": "https://sc.wikipedia.org/wiki?curid=11018", "title": "Dominique Fernandez", "text": "Dominique Fernandez, n\u00e0schidu su 25 de austu de 929 in Neuilly-sur-Seine, est un\u2019iscritore, romanzeri, issazista e grandu biazadore frantzesu, membru de s\u2019Acad\u00e8mia frantzesa. \nEst fizu de Ramon Fernandez, diprom\u00e0tigu de or\u00eczine messigana, cullaboratzionista, a su cale l\u2019at dedigadu in su 2009 unu libru, \u201cRamon\u201d, e de Liliane Chomette, normaliana, n\u00e0schida in Saint Anth\u00e8me (Puy de D\u00f4me) s\u20191 de abrile de 1901, professora de mat\u00e8rias liter\u00e0rias.\nDischente de s\u2019Iscola normale arta, agrustadu de italianu in su 1.955, Dominique Fernandez devenit in su 1957 professore in s\u2019Istitutu frantzesu de N\u00e0pules. In su 1968, presentat sa dissertadura sua subra de \u201cSu disintzertu de Pavese\u201d e devenit dutore in mat\u00e8rias liter\u00e0rias. Posteriormente, est numenalizadu professore de italianu in s\u2019universidade de s\u2019Arta Bretanna in Rennes.\nPartzit su tempus suo intre su traballu suo de imparadore, s\u2019iscritura de sos libros suos e su redatamentu de sos art\u00ecgulos suos pro \u201cLa Quinzaine litt\u00e9raire\u201d, \u201cL\u2019Express\u201d, sa rebista isv\u00ectzera de arte e curtura \u201cArtpassions\u201d o \u201cLe Nouvel Observateur\u201d. Retzit su Pr\u00e8miu Medici in 1.974 pro \u201cPorporinu o sos mist\u00e8rios de N\u00e0pules\", contu de unu castradu in s\u2019It\u00e0lia de su de XVIII s\u00e8gulos. In su 1982, su romanzu suo basadu in sa bida de Pasolini, \u201cIn sa manu de s\u2019\u00e0nghelu\u201d, est galardonadu cun su Pr\u00e8miu Goncourt.\nA sos 77 annos, Dominique Fernandez est istadu el\u00e8ghidu in s\u2019Acad\u00e8mia frantzesa s\u20198 de martzu de 2.007, in sa sea dassada iscaitza dae s\u2019\u00f2bitu de Jean Bernard su professore, e retzidu suta de sa C\u00f9pula su 13 de nadale de 2.007 dae Pierre-Jean Remy. \nEst s\u2019imbentore de sa \u201csigobiogafia\u201d. Grandu biazadore, ispetzialista de s\u2019arte baroca e de sa curtura italiana, Dominique Fernandez at batidu dae sos numerosos suos biazos a It\u00e0lia, Bo\u00e8mia, Portugallu, R\u00f9ssia, S\u00ecria, Brasile o Bol\u00ecvia contos illustrados dae Ferrante Ferranti su fot\u00f2grafu, cumpanzu suo pro b\u00ecndighi annos.\nNon faghet mist\u00e8riu de s\u2019omosessualidade sua, revelada a su p\u00f9brigu a s\u2019ora de sa pubrigadura de \u201cPorporinu o sos Mist\u00e8rios de N\u00e0pules\u201d, in su 1975, e a pitzos de sa cale at iscritu in particulare in s\u2019\u00f2bera sua \u201cS\u2019isteddu in colore de rosa\u201d (1978). In su 1999, leat sa defesa de su PACS. Decrarende-si comente \u201csu primu acad\u00e8migu abertamente omo\u201d, at fatu figurare a Ganimede in su pomu de s\u2019ispada sua. \nEst istadu cojuadu dae su 1961 a su 1971 cun Diane de Margerie, dae sa cale at tentu unu fizu, Ramon Fernandez (naradu che zaju suo) e una fiza, Laetitia.\nDominique Fernandez at b\u00ecvidu in un\u2019istatzu gadduresu a sos cumintzos de s\u2019abentura tur\u00ecstiga manna de sa Costera Ismerarda."}
{"id": "11019", "revid": "8902", "url": "https://sc.wikipedia.org/wiki?curid=11019", "title": "1065", "text": "S'annu 1065 (in numeros romanos:MLXV) est comintzadu in s\u00e0padu secundu su Calendariu Giulianu."}
{"id": "11020", "revid": "772", "url": "https://sc.wikipedia.org/wiki?curid=11020", "title": "Calend\u00e0riu Giulianu", "text": "Su Calendariu Giulianu est unu calend\u00e0riu chi fit istadu introdottu in 46 a.C. (708 AUC) dae Giulio Cesare, dae ue leat su numene, in sostitutzione de su Calend\u00e0riu Romanu. Intradu in vigore in su 45 a.C. (709 AUC). Fit istadu su calendariu utilizadu in guasi tota s'Europa primu de esse' sostituidu dae su Calend\u00e0riu Gregorianu. "}
{"id": "11021", "revid": "772", "url": "https://sc.wikipedia.org/wiki?curid=11021", "title": "Calendariu giulianu", "text": ""}
{"id": "11022", "revid": "1054", "url": "https://sc.wikipedia.org/wiki?curid=11022", "title": "Calend\u00e0riu gregorianu", "text": "Su calend\u00e0riu gregorianu, chiamadu finas \"calend\u00e0riu cristianu\", est su calend\u00e0riu chi est istadu reconnottu e atzetadu a livellu internatzionale comente calend\u00e0riu tzivile."}
{"id": "11023", "revid": "772", "url": "https://sc.wikipedia.org/wiki?curid=11023", "title": "Calend\u00e0riu Gregorianu", "text": ""}
{"id": "11024", "revid": "1375", "url": "https://sc.wikipedia.org/wiki?curid=11024", "title": "Calendariu Giulianu", "text": ""}
{"id": "11025", "revid": "128204", "url": "https://sc.wikipedia.org/wiki?curid=11025", "title": "Liornu", "text": "Liornu est una comuna italiana de 156.582 abitadores, cabitale de sa prov\u00ecntzia tuscana a su matessi n\u00f9mene. \nSa de tres leadas de sa rezione pro pobuladura a pustis de Fror\u00e8ntzia e Pradu, sa de chimbe de s\u2019It\u00e0lia Tzentrale e sa de bintibator de s\u2019It\u00e0lia, istranzat a sa sola belle sa metade de sos abitadores de sa prov\u00ecntzia sua pr\u00f2pia; cun sas comunas probianas de Pisa e Collesalvetti, in prus de custu, cust\u00ectuit unu c\u00f9curu de su gasi naradu \u201ctri\u00e0ngulu industriale\u201d, chi sa pobuladura grobale totalizat addae de 260.000 abitadores.\nEst postu a longu de sa costera de su Mare Tirr\u00e8nigu e est unu de sos portos italianos prus importantes, siat de transitadorzu cumertziale siat tur\u00ecstigu, gasi etotu che unu tzentru industriale de sinn\u00ecfigu nassionale. \nIntre totu sas leadas tuscanas est abaliada avesarmente comente sa prus moderna, mancari in su territ\u00f2riu suo s\u2019agatatent diferentes testimonias ist\u00f2rigas, art\u00ecstigas e architet\u00f2nigas subrab\u00ecvidas a sos bombardamentos massivos de sa segunda gherra mundiale. Sa bidda, chi s\u2019est isvilupada in manera cussider\u00e0bile dae sa segunda metade de su de XVI s\u00e8gulos a boluntade de sos Medicis a sa prima e de sos Lorenas in fatu, fiat istada unu portu francu importante frechentadu dae numerosos mercaderis istranzos, sea de cunsolados e cumpanzias de navegadura. Custu aiat cuntribu\u00ectu a afirmare, zai dae s\u2019agabu de su millichimbighentos, sos car\u00e0teres de bidda murti\u00e8tniga e murticurturale pro essel\u00e8ntzia, de sos cales, casu azom\u00e0i \u00f9nigu in It\u00e0lia, subrabivint istigas importantes comente cr\u00e8sias e campusantos nassionales, palatzos, billas e \u00f2peras de utilidade p\u00f9briga ligadas in manera indissotzi\u00e0bile a sos n\u00f9menes de sas comunidades istranzas importantes chi aiant frechentadu su portu francu finas a sa segunda metade de su milliotughentos. Custa bogassione internassionale nch\u2019aiat zutu a identifigare sa bidda comente Leghorn in su Rennu Aunidu e in sos IAA, Livourne in Frantza, Liorna in Ispanna, eac., in modu assimizadore a sas cabitales de istadu prus importantes de s\u2019\u00e8poga. \nIntre su de XIX s\u00e8gulos e sos primos annos de su millinoeghentos, parallelamente a s\u2019incaminamentu de su protzessu de industrializadura, Liornu fiat istadu finas unu destinu tur\u00ecstigu de sinn\u00ecfigu internassionale pro sa pres\u00e8ntzia de barneadorzos e tratadorzos termales fontomados, chi aiant zutu sa bidda a retzire s\u2019aproerzu de Montecatini in s\u2019oru de mare.\nSa bidda est famada pro su Santu\u00e0riu de Montenero, chi zughet su n\u00f9mene de Nostra Sennora de sas Gr\u00e0ssias patrona de sa Tuscana, gasi etotu che pro aer dadu sa n\u00e0schida a pessonalidades prestizosas che Amedeo Modigliani, Pietro Mascagni, Giovanni Fattori, Carlo Azeglio Ciampi e medas \u00e0teros. \nLiornu est sa sea de s\u2019Acad\u00e8mia Navale, de su cuarteri zenerale de sa Brigada de pararutistas \u201cFolgore\u201d e de su Grupu de interventu ispetziale; in prus de custu, est una de sas 15 dereturas mar\u00ectimas in sas cales est partzidu s\u2019iscaru italianu.\nSa bidda est unu de sos portos printzipales pro sas relassiones cun sa Sardinna."}
{"id": "11026", "revid": "6534", "url": "https://sc.wikipedia.org/wiki?curid=11026", "title": "Malcolm McDowell", "text": "Malcolm McDowell (13 June, 1943) est unu cantante e attore ingles."}
{"id": "11027", "revid": "7227", "url": "https://sc.wikipedia.org/wiki?curid=11027", "title": "NHK ni Y\u014dkoso!", "text": "Beneb\u00e8nnios a sa NHK (\"NHK\u306b\u3088\u3046\u3053\u305d! En Eichi Kei ni y\u014dkoso!\") est unu contu n\u00e0schiu a su comintzu comente romanzu chi aiat iscrittu Tatsuhiko Takimoto e batt\u00ecu a pustis, abberguau su sutzessu, in manga e anime. S'istoria contat sa pelea psicologica de unu zovanu hikikomori e NEET (\"Not in Education, Employment or Training\" ovverosiat \"pessone chi non tenet traballu e nemmancu nde chircat, in prus a non istudiare\") e su rapportu difficurtosu chi tenet chin atteros de connoschentzia sua; est unu pacu autobiografica, ca s'autore etottu at viviu unu periodu de hikikomori. Mancari chi trattet mascamente de su fenomenu \"hikikomori\" e de cussu \"NEET\", si colat fintzas pro atteras subcurturas de su Giappone, comente a s' \"hotaku\", \"lolicon\", s' \"Offline meeting\" (vortada a sa littera \"adobiu offline\", jocu de paragulas pro inditare sa pessona che unu computer e sa morte pro manu sua comente s'\"istudada\" de sa vida sua), e goi sichinde.\nTrama.\nTatsuhiro Sat\u014d est unu zovanu de bintiduos annos, sotziofobicu e paranoide, chi dae battor oramai vivet serrau in sa domo sua de Tokyo chi aiat picau in affittu; issu est s'istereotipu de s'hikikomori fattu pessone: abbarrandesiche semper in domo, est arribau a su puntu de non tenner prus ligamine perunu chin su mundu esternu e si mantenet petzi chin sa paca chi babbu e mama sua li mandan (pro custu est fintzas unu NEET). \nUna die chi pariat colande a sa solita manera, accumpanzada petzi dae tristura e apatia, a sa janna sonat e si presentat una femina betza chind una zovanedda a costazu pro facher propaganda religiosa; sa pitzocca, chi si narat Misaki Nakahara de lumen, a pustis atzapat una manera pro cuntattare Sato, nandeli chi connoschiat sa manera pro che lu sanare dae sa cundissione sua de hikikomori, a pattu de firmare unu cuntrattu e de sichire carchi lessione privada chi a posta pro issu diat tenner a sero, in su parcu. Mancari chi Sat\u014d a su cumintzu non si fidet meda tentande de che bocare s'offerta dae conca sua, a sa fine ja atzetat fachende su chi Misaki li pediat. Issa paret timida a su nessi cantu Sat\u014d, ma non cheret narrer nudda de pessonale chi la riguardet, goi puru proitte li ponzat semper in fattu. Colan dies e dies e su zovanu paret mezorande, finas a cando connoschentzias suas de su passau non che torran a essire a campu e li prenan sa conca de tottus sos problemas issoro.\nNHK.\nIn Giappone, sa sigla NHK est sa telebisura prubbica pacada chind unu canone e cheret narrer \"Nihon H\u014ds\u014d Ky\u014dkai\", nodia e fentomada pro tottus sos anime de sutzessu mannu; In Welcome to the NHK diventat peroe s'acronimu de \"Nippon Hikikomori Ky\u014dkai\" \"s\u00f2tziu de sos hikikomori giapponesos\". A pustis de un'allucinassione pro more de carchi droga legale, difattis, su protagonista cumintzat a pessare chi s'istadu de hikikomori siat funtzionale in tottu e pro tottu a sa retza televisiva, chi si nde ponet a criare semper de prus pro che balanzare dae issos.\nComente Sato affirmat siat belle a su cumintzu siat a s'acabbu de su romanzu, s'organitzassione de t\u00ecmmer NHK no est ateru chi unu pant\u00e0sima chi Sato si fachet a bella posta pro che ghettare dae pala in coddu a unu inimicu esternu tottu su male chi nde est issu etottu responsabile. \nPompiande prus a tardu sos problemas de sos ateros, si cumbinchet chi sa NHK siat fachende falare ind una trampa manna fintzas sos ateros chi li sun a inghiriu in sa vida sua. Tando, de custa manera, sa NHK est un'acronimu fatzile a mudare:\nPro esempiu, pro sa senpai de Sato, cheret narrer \"Nihon Hiyowa Ky\u014dkai\" (sotziu giapponesu de sa d\u00e8bile zente) e pro Misaki \"Nihon Hikan Ky\u014dkai\" (sotziu pessimista giapponesu).\nPessonazos.\nIssu est su protagonista assolutu de s'istoria contada; zovanu sensibile e influentzabile meda, est diventau unu hikikomori dae cando aiat lassau s'universidade abbarrandesiche in domo sua pro belle battor annos, timende chi sa zente li ridiat a palas e nde nabat male. Sicomente sa senpai sua, Hitomi Kashiwa, li aiat prenau sa conca de cumplottos in tottube, at fintzas isviluppau una pessonalidade paranoide credende chi sa cundissione penosa inube est como dipendat abberu dae unu cumplottu mannu e secretu de sa retza televisiva NHK. Vivet chind una paca chi sos mannos suos li dan cada mese. At a azudare Yamazaki pro cantu pertocat sa trama de un'eroge (jocu pro adultos).\nUna pitzocca misteriosa chi narat de connoscher una manera sicura pro isorvere sa cundissione de hikikomori de Sat\u014d; issa non cheret narrer nudda de sa vida privada sua, ma poi paret craru e ladinu chi tenzat problemas mannos che a issu, si non de prus.\nUn'hotaku chin sa fissa de anime e manga a protagonista femininu; Sat\u014d l'aiat dau azudu pro lu difendere dae un'attu de bullismu chi fit subinde, e como vivet accant'e domo sua attendende a un'iscola professionale. Est issu chi at a facher de Sat\u014d un'hotaku-lolicon.\nUna cumpanza, fintzas sa senpai, de Sat\u014d. Comente chi non li bastet una depressione manna chi tentat de che bocare ingurtinde pasticcas, tentande puru de si uchidere, est una paranoide cumplottista e influentzat meda Sat\u014d chind unu contu de cumplottu in fattu de s'atteru.\nUna vorta fit sa rappresentante de classe inube Sat\u014d istabat. Severa de zudissiu siat chin sos atteros siat chin issa etottu, a pustis de patire fricaduras in su locu de traballu est diventada una pessone cinica e manipuladora, custretta a attendere a su frade suo hikikomori dandeli itte mandicare, e disposta a gruspire e appettigare puru sos amicos suos chenza bi pessare duas vortas."}
{"id": "11028", "revid": "128224", "url": "https://sc.wikipedia.org/wiki?curid=11028", "title": "1960", "text": "S'annu 1960 (MCMXLX in n\u00f9meros romanos) est un annu incomintzadu in chen\u00e0bura segundu su calend\u00e0riu gregorianu. "}
{"id": "11029", "revid": "128225", "url": "https://sc.wikipedia.org/wiki?curid=11029", "title": "1950", "text": "S'annu 1950 (MCML in n\u00f9meros romanos) est un annu incomintzadu dom\u00ecniga segundu su calend\u00e0riu gregorianu."}
{"id": "11030", "revid": "128226", "url": "https://sc.wikipedia.org/wiki?curid=11030", "title": "1956", "text": "S'annu 1956 (MCMLVI in n\u00f9meros romanos) est un annu incomintzadu dom\u00ecniga segundu su calend\u00e0riu gregorianu.\n1956"}
{"id": "11031", "revid": "111", "url": "https://sc.wikipedia.org/wiki?curid=11031", "title": "1913", "text": "S'annu 1913 (MCMXIII in n\u00f9meros romanos) est un annu incomintzadu in gi\u00f2ia a segunda de su calend\u00e0riu gregorianu."}
{"id": "11032", "revid": "111", "url": "https://sc.wikipedia.org/wiki?curid=11032", "title": "1914", "text": "S'annu 1914 (MCMXIV in n\u00f9meros romanos) est un annu incomintzadu in gioia a segunda de su calend\u00e0riu gregorianu."}
{"id": "11033", "revid": "128248", "url": "https://sc.wikipedia.org/wiki?curid=11033", "title": "Fardeta", "text": "Sa fardeta est s\u2019indumenta prus sintzilla chi bi podat esser pro cuguzare sa carena e pro custu est istada impreada, suta de formas bariadas, zai dae s\u2019antig\u00f2riu. Tenet sa forma de unu tubu o de unu conu, pr\u00e8ndida a ingh\u00ecriu de su chintu, e cuguzat sas ancas in manera totale o partiale. B\u2019at paritzos modellos de fardetas, dae sos prus sintzillos, custitu\u00ecdos dae una pannamenta \u00f9niga aunida, dae unu drapu sintzillu, a sos prus particulares, cun formas orizinales logradas a m\u00e8diu de cosiduras, ifertzas, p\u00ecnnigas, alamaramentos. Sa long\u00e0ria est un\u2019elementu chi b\u00e0riat meda meda e nche podet sizire cale si siat livellu de s\u2019anca: podet arribare petzi a sa cossa, a su ghenugru, a sos burtzeddos, presentende in custu casu abertas pro permiter una fazilidade de moimentu prus manna, o lingher foras male su solu, caraterizende-si pro sa pres\u00e8ntzia de unu trisinzu.\nSas castas de pannamenta impreadas sunt intre sas prus bariadas: biscosa, zersei, zins, eac. Pro s\u2019istajone istiale, s\u2019ant a isseberare fardetas de istofa lizera a beru, chi permitent de faghet respirare sas ancas e, in su matessi tempus, de las \u201ccuguzare\u201d. A su contr\u00e0riu, pro s\u2019ierru esistint fardetas in pannamenta de tertziupelu, meda caentes pro protegher sas ancas dae su fritu chi, cumbinadas cun botas, permitent de no tenner sos pantalones e sas ancas infustas."}
{"id": "11034", "revid": "14000", "url": "https://sc.wikipedia.org/wiki?curid=11034", "title": "Sligo", "text": "Sligo est una tzitadina de s'Irlanda de su Nord e ada una populatzione de 19.452 abitantes a su 2011."}
{"id": "11036", "revid": "128259", "url": "https://sc.wikipedia.org/wiki?curid=11036", "title": "Grifone", "text": "Su grifone est unu dispositivu de reguladura de su frussu de mat\u00e8rias l\u00ecchidas o aeriformes installadu in s\u2019istremidade (duncas reguladura de sos frussos essende) o in sa mesania (duncas reguladura de su frussu colende) de una cunduta, de una tuberia o de unu reservadorzu. In su primu e in su de tres casos si faeddat prus propiamente de grifone, in su de duos de b\u00e0rvula.\nSi distinghet intre grifoneria idrosanid\u00e0ria, normarmente agabada a m\u00e8diu de barnitzadura o protzessos garv\u00e0nigos, e grifoneria groga o crua, che sos grifones pro su cumbust\u00ecbile o aparitzaduras mec\u00e0nigas."}
{"id": "11039", "revid": "2404", "url": "https://sc.wikipedia.org/wiki?curid=11039", "title": "1054", "text": "S'annu 1054 (in numeros romanos:MLIV) est comintzadu in s\u00e0padu secundu su Calendariu Giulianu."}
{"id": "11040", "revid": "128266", "url": "https://sc.wikipedia.org/wiki?curid=11040", "title": "1965", "text": "S'annu 1965 (MCMXLXV in n\u00f9meros romanos) est un annu incomintzadu in chen\u00e0bura segundu su calend\u00e0riu gregorianu. "}
{"id": "11041", "revid": "128277", "url": "https://sc.wikipedia.org/wiki?curid=11041", "title": "1969", "text": "S'annu 1969 (MCMLXIX in n\u00f9meros romanos) est un annu incomintzadu in mercur\u00ecs segundu su calend\u00e0riu gregorianu."}
{"id": "11042", "revid": "772", "url": "https://sc.wikipedia.org/wiki?curid=11042", "title": "Francesco Mario Pagano", "text": ""}
{"id": "11043", "revid": "149", "url": "https://sc.wikipedia.org/wiki?curid=11043", "title": "Carmine Crocco", "text": ""}
{"id": "11044", "revid": "6209", "url": "https://sc.wikipedia.org/wiki?curid=11044", "title": "Avertu de recuida", "text": "S\u2019avertu de recuida est unu cumandu impostu avesarmente dae sas autoridades nassionales e/o militares a totu sos tziviles e a totu sos chi non tenent unu permissu determinadu redassadu dae sas autoridades, chi cunsistit in s\u2019obrigadura de abarrare in sos bividorzos suos pr\u00f2pios in tempus de sas oras de note, istudende onzi casta de lughe si est pretzisu.\nS\u2019avertu de recuida s\u2019\u00e0prigat cando cumparent probremas de \u00f2rdine p\u00f9brigu tales chi faghent dif\u00eczile, dae bandas de sas autoridades, sa proteghidura de logalidades determinadas, o cando sa pobuladura tzivile podet esser posta in per\u00ecgulu, pro narrer, dae assiones de gherra de s\u2019inimigu. Casu s\u2019arrischent bombardamentos abi\u00e0tigos, in tempus de s\u2019avertu de recuida est proibidu a alluer cale si siat lughe, in manera a dificurtare s\u2019identifigadura de sa posissione de una leada.\nA pustis de s\u2019ora de intrada in fortza de s\u2019avertu de recuida, sos tziviles e sos chi non tenent unu permissu si devent retirare a sos bividorzos issoro. In su casu de trasgressura, s\u2019\u00e0prigant penalidades cunforme a sas normas militares e tziviles. Cando passat s\u2019avertu de recuida, totu torrat a sa normalidade.\nIn su suspu de sos z\u00f2vanos, su t\u00e8rmine \u201cavertu de recuida\u201d s\u2019impreat pro inditare s\u2019ora de ghirada a domo, imposta a s\u2019avesu dae sos babos o dae sos amparadores."}
{"id": "11045", "revid": "1162", "url": "https://sc.wikipedia.org/wiki?curid=11045", "title": "Antoneddu Cucureddu", "text": "Antoneddu Cucureddu (S\u2019Alighera, 04/10/1.949) est un\u2019acussadore sardu de f\u00f9balu e zogadore antigu, de posissione defendidore.\nImpreadu comente brincadore (defendidore e mediucampista), aiat reveladu capatzidades bonas de atacu: su primu golu cun sa m\u00e0llia de sa Juventus nche fiat crompidu contra a su Casteddu, e fiat istadu su primu de sa fiolera de 26 realizaduras in sa s\u00e8rie A durante sa carrera sua in arbunieddu \u2013 nd\u2019aiat marcadu 39 in totale \u2013 chi l\u2019aiant r\u00e8nnidu unu de sos defendidores-mediucampistas prus prol\u00ecfigos de totu sos tempos in sa s\u00e8rie prus arta.\nCumintzat sa carrera sua fubalenca cun s\u2019echipa de sa bidda sua; posteriormente, in s\u2019istajone 1.966-1.967, est cuntratadu pro duos milliones de francos betzos dae sa Torres, in ue l\u2019impreant de mediucampista. In s\u2019istajone 1.967-1.968, si tr\u00e0mudat a ue su Bressa in sa s\u00e8rie A, sena marcare puntos. In su 1.969, sa Juventus lu cuntratat dae su Bressa pro batorghentos milliones de francos betzos. \nSu golu prus importante de sa carrera sua l\u2019aiat marcadu su 20 de maju de 1.973, in tempus de s\u2019\u00f9rtima zorronada de su campionadu 1.972-1.973: in s\u2019\u00ecnteri chi su Milan, ch\u2019in sa crassifigadura teniat unu puntu prus che sa Juventus, perdiat 5-3 in Berona, sa Juventus resessiat a refagher s\u2019incuimentu initziale in su terrinu de sa Roma, a sa prima agualende peri Altafini e posca binchende 2-1 a tres minutos dae s\u2019agabu, cun unu tiru dae foras de arzola de Cucureddu. Custa bint\u00f2ria aiat perm\u00ectidu a sa Juventus de bincher su de 15 iscudetes suos.\nCucureddu aiat zogadu finas a 12 istajones cun sa camiseta de sa Juventus e, in su campionadu 1.981-1.982, si fiat tramudadu a ue sa Frorentziana, in ue aiat cuncru\u00ecdu sa carrera sua in sa s\u00e8rie A pro neghe de diferentes lesiadas in s\u2019ischina. In su 1.984-1.985, aiat terminadu sa carrera sua de fubaleri cun su Noara in sa s\u00e8rie C2.\nFiant istadas 13 in totale sas acudidas de Cucureddu a s\u2019internassionale (sa prima fiat istada in su 1.975), totus in s\u2019\u00e8poga de Bearzot: intre custas, sunt incr\u00f9didas sas chimbe partidas disputadas in su campionadu de su mundu de 1.978 in Arzentina. S\u2019\u00f9rtimu add\u00f2viu de Cucureddu in s\u2019internassionale remontat a su nadale de 1.978 contra a s\u2019Ispanna."}
{"id": "11047", "revid": "128292", "url": "https://sc.wikipedia.org/wiki?curid=11047", "title": "Cartamenteria", "text": "Una cartamenteria est un\u2019installadura industriale in ue si produit cartamenta, avesarmente a iscala lada, duncas a m\u00e8diu de s\u2019impreu de cadenas de montazu; si sunt isvilupadas a pustis de s\u2019industrializadura europea manna de su 1.870, peroe particularmente a pustis de sa segunda gherra mundiale.\nSa produidura de cartamenta s\u2019isvilupat in diferentes fases, dae sas mat\u00e8rias primas a s\u2019insambramentu finas a su remunimentu in mat\u00e8rias agabadas. Pro su chi pertocat s\u2019insambramentu, est formadu dae una cadena de montazu, cumposta a bia sua dae una filera de carritos trasportadores a ue si c\u00e0rrigant sos cumponidores pro s\u2019insambramentu; duncas, b\u2019at una moida e un\u2019agabu, in ue su produtu est imballadu opportunamente e tramudadu a su departamentu de mat\u00e8rias agabadas. Totu s\u2019operadura de montazu de su produtu netz\u00e8ssitat de unu pessonale a longu de sa cadena, mediamente de 30 pessones.\nPeri custu protzedimentu, si produit su prus de sa cartamenta comuna, francu su nitzu minore e sas catolas anat\u00f2migas, chi sighint crit\u00e8rios de cosidura e insambramentu a manu."}
{"id": "11048", "revid": "11485", "url": "https://sc.wikipedia.org/wiki?curid=11048", "title": "1750", "text": "S'annu 1750 (MDCCL in n\u00f9meros romanos) est un annu incomintzadu in gi\u00f2ia segundu su calend\u00e0riu gregorianu. "}
{"id": "11049", "revid": "128303", "url": "https://sc.wikipedia.org/wiki?curid=11049", "title": "1685", "text": "S'annu 1685 (MDCLXXXV in n\u00f9meros romanos) est un annu incomintzadu in lunis segundu su calend\u00e0riu gregorianu."}
{"id": "11050", "revid": "128306", "url": "https://sc.wikipedia.org/wiki?curid=11050", "title": "1849", "text": "S'annu 1849 (MDCCCXLXIX in n\u00f9meros romanos) est un annu incomintzadu lunis segundu su calend\u00e0riu gregorianu."}
{"id": "11051", "revid": "130226", "url": "https://sc.wikipedia.org/wiki?curid=11051", "title": "1810", "text": "S'annu 1810 (MDCCCX in n\u00f9meros romanos) est un annu incomintzadu lunis segundu su calend\u00e0riu gregorianu."}
{"id": "11052", "revid": "128310", "url": "https://sc.wikipedia.org/wiki?curid=11052", "title": "1982", "text": "S'annu 1982 (MCMLXXXII in n\u00f9meros romanos) est un annu incomintzadu chen\u00e0bura a segunda de su calend\u00e0riu gregorianu."}
{"id": "11053", "revid": "128315", "url": "https://sc.wikipedia.org/wiki?curid=11053", "title": "1990", "text": "S'annu 1990 (MCMXC in n\u00f9meros romanos) est un annu incomintzadu lunis a segunda de su calend\u00e0riu gregorianu."}
{"id": "11054", "revid": "128317", "url": "https://sc.wikipedia.org/wiki?curid=11054", "title": "1473", "text": "S'annu 1473 (MCDLXXIII in n\u00f9meros romanos) est un annu incomintzadu in chen\u00e0bura segundu su calend\u00e0riu gregorianu."}
{"id": "11055", "revid": "132266", "url": "https://sc.wikipedia.org/wiki?curid=11055", "title": "1492", "text": "S'annu 1492 (MCDXCII in n\u00f9meros romanos) est un annu incomintzadu in dom\u00ecniga segundu su calend\u00e0riu gregorianu."}
{"id": "11056", "revid": "137865", "url": "https://sc.wikipedia.org/wiki?curid=11056", "title": "Cristoforo Colombo", "text": ""}
{"id": "11057", "revid": "14497", "url": "https://sc.wikipedia.org/wiki?curid=11057", "title": "Marr\u00f2cula", "text": "Sa marr\u00f2cula (o bard\u00f9fula) est unu zoghete, avesarmente fatu de linna tosta, a forma de conu cun una punta de ferru in un\u2019istremidade. \nSa marr\u00f2cula fiat unu zoghete ispainadu intre sos gregos e sos romanos: est numenada, pro isempru, dae Call\u00ecmagu, e finas Catone, su tzensuradore romanu cunnotu, la cussizaiat de colatempus pro sos pitzinnos chi, a parrer suo, diant aer d\u00e8vidu evitare sas manz\u00ecngulas intames. \nSos romanos la naraiant \u201cturbo\u201d e su zogu a sos tempos fiat particulare: paret chi si disinnaret in su solu unu tz\u00ecrculu mannu partzidu in deghe setore numerales, chi a onzi unu li currespondiat unu puntuamentu. Sa finalidade de su zogu fiat sa de fagher rodeare sa marr\u00f2cula in su tzentru, sizende in custa manera su puntuamentu prus artu. \nA ingh\u00ecriu de su de XIV s\u00e8gulos, b\u2019at s\u2019ispainadura prus manna de sa marr\u00f2cula, mesche in Inghirterra, in ue fiat cumbinada foras male cun tzerem\u00f2nias reliziosas determinadas. Sos martis de agoa s\u2019amaniaiant curreras de marr\u00f2culas a longu de sas carreras de sas bigarias e, addaghi una marr\u00f2cula tzelaiat de furriare, la remuniant finas a s\u2019annu sighidore. \nSas marr\u00f2culas fiant ispainadas finas intre sos \u00ecndios de ambas Am\u00e8rigas zai meda tempus in antis de s\u2019arribada de Culumbu. Sos Inuit, una pobuladura de su nordu, chircaiant de fagher fagher a sas marr\u00f2culas una furriada cumpreta de sos bividorzos issoro, mescamente in ierru. \nParticularmente in Zapone, est ispainada sa produidura artesanale de custu zoghete. Medas artesanos de custu pa\u00ecsu ischint creare marr\u00f2culas \u201cillieradoras\u201d, est a narrer chi nd\u2019all\u00ecberant \u00e0teras prus minoras in tempus de sa furriada issoro. \nIn su Borneu e in sa Noa Ghinea, a pustis de sa semenadura, sos massarzos faghent furriare sas marr\u00f2culas pro istimulare sa cr\u00e8schida de sas brossas."}
{"id": "11058", "revid": "128325", "url": "https://sc.wikipedia.org/wiki?curid=11058", "title": "Tinteri", "text": "Su tinteri (paraula intrada cun probabilidade a sa limba sarda peri s\u2019ispannolu \u201ctintero\u201d) est unu retzipiente minore, fitianu de bidru, portzellana, prata, latone o pertru.\nPostu a curtzu de sa pessone chi devet iscrier, cuntenet sa tinta impreada pro s\u2019iscritura a m\u00e8diu de su c\u00e0lamu o cun pinna rapresentada dae una pertighedda puntzitada o dae un\u2019istremidade de una pinna de un\u2019ae o de una temperedda infilada a una pertighedda. \nSu tinteri servit finas pro cuntenner sa tinta utilizada pro prenare sas pinnas istilogr\u00e0figas.\nSa tinta cunt\u00e8nnida in su tinteri est unu l\u00ecchidu coloradu (fitianu nieddu) cun diferentes pigmentos che tintieddu, ranos bezetales, minerales bariados, cun su cale si trassant sos sinnos ideogr\u00e0figos o sill\u00e0bigos in superf\u00ectzies s\u00f9tiles, in colore craru o arbu, che sos pabellos, su pabiru o su bargaminu. \nUnu tinteri tenet fitianu unu cavacu pro evitare s\u2019ispaporadura, s\u2019essida intzidentale o s\u2019isponidura etzessiva a s\u2019\u00e0era de sa tinta."}
{"id": "11060", "revid": "2404", "url": "https://sc.wikipedia.org/wiki?curid=11060", "title": "Proina", "text": "Sa proina est sa pretzipitadura atmosf\u00e8riga prus comuna e si format cando g\u00f9tios separados de aba falant a su solu dae sas nues. Su c\u00f2dighe suo METAR est RA. Sa proina zogat unu rolu importante a beru in su tzicru de s\u2019aba, in ue su l\u00ecchidu ch\u2019isp\u00e0porat dae sos otz\u00e8anos in forma de papore si cundensat in sas nues e falat torra a su solu, a pustis torrat a sos otz\u00e8anos peri sas tizas suterraneas, sos tra\u00ecnos e sos rios e repitet su tzicru. In cussa manera, si rennet dispon\u00ecbile a sa bio-isfera permitende s\u2019isvilupu de sa frora e de sa fauna e s\u2019abilitabilidade a sos \u00e8sseres umanos."}
{"id": "11061", "revid": "1162", "url": "https://sc.wikipedia.org/wiki?curid=11061", "title": "Ulysses Grant", "text": "Ulysses S. Grant, n\u00e0schidu Hiram Ulysses Grant; (Point Pleasant, 27 de abrile 1822 - Wilton 23 de tr\u00e8ulas 1885) fiat istadu su de 18 presidentes de sos Istados Aunidos (1869-1877) a pustis su rolu suo meda esitosu de zenerale in sa segunda metade de sa gherra tzivile. Suta de Grant, s\u2019Armada de s\u2019Unione aiat derrotadu s\u2019Armada Cunfederada; sa gherra, e sa setzessura, fiant agabadas cun sa r\u00e8nnida de s\u2019armada de Robert E. Lee in Appomattox. Comente presidente, aiat ghiadu sos Repubriganos Raighinales in s\u2019isfortzu issoro de eliminare totu sas istigas de su nassionalismu cunfederadu e de s\u2019iscravit\u00f9dine. Bulluzadu dae sa biol\u00e8ntzia incuntrollada in su suddu e disizende protegher sos nassionales afro-ameriganos, Grant su presidente aiat destru\u00ecdu su Ku Klux Klan in su 1871."}
{"id": "11062", "revid": "13697", "url": "https://sc.wikipedia.org/wiki?curid=11062", "title": "Camina-e-faedda", "text": "Unu camina-e-faedda, a narrer prus propiamente \u201cemissore-retzidore pramale\u201d (evitare s\u2019ingresismu \u201cwalkie-talkie\u201d), est una r\u00e0diu emissora-retzidora bidereturale port\u00e0bile chi podet esser bardada in una manu.\nSas carater\u00ecstigas suas t\u00ecpigas cunsistent in su teninzu de unu canale de comunicadura mesucumpartzidu e puntu-murtipuntu: una \u00f9niga r\u00e0diu podet trasmiter in unu mamentu determinadu, peroe prus r\u00e0dios podent intender sa missada. S\u2019emissura cumintzat incarchende su butone \u201cpush-to-talk\u201d, fitianu abreviadu cun s\u2019acr\u00f2nimu PTT (modu mesucumpartzidu). \nSos sistemas prus evolu\u00ecdos tenent sa capatzitade de selessionare una banda de transmissura (canale) in intro de una gama de balores pos\u00ecbiles.\nUnu camina-e-faedda assimizat in manera baga a unu tel\u00e8fonu, a s\u2019avesu est prus mannu chi unu telem\u00f2bile, cun un\u2019antenna chi nch\u2019essit dae susu. Cando chi su tel\u00e8fonu tenet un\u2019artufaeddadore chi podet esser intesu dae una pessone ebia, s\u2019artufaeddadore de unu camina-e-faedda tenet unu ball\u00f9mene prus artu e podet esser intesu dae prus pessones in sas probianias.\nSos pramales podent esser impreados pro comunicare intre issos, cun istassiones firmas o montadas in m\u00e8dios de trasportu."}
{"id": "11063", "revid": "128376", "url": "https://sc.wikipedia.org/wiki?curid=11063", "title": "Arthur Rimbaud", "text": ""}
{"id": "11067", "revid": "128378", "url": "https://sc.wikipedia.org/wiki?curid=11067", "title": "1431", "text": "S'annu 1431 (MCDXXXI in n\u00f9meros romanos) est un annu incomintzadu in lunis segundu su calend\u00e0riu gregorianu."}
{"id": "11069", "revid": "128382", "url": "https://sc.wikipedia.org/wiki?curid=11069", "title": "1887", "text": "S'annu 1887 (MDCCCLXXXII in n\u00f9meros romanos) est un annu incomintzadu in s\u00e0padu segundu su calend\u00e0riu gregorianu. "}
{"id": "11070", "revid": "128383", "url": "https://sc.wikipedia.org/wiki?curid=11070", "title": "1934", "text": "S'annu 1934 (MCMXXXIV in n\u00f9meros romanos) est un annu incomintzadu in lunis segundu su calend\u00e0riu gregorianu. "}
{"id": "11071", "revid": "1162", "url": "https://sc.wikipedia.org/wiki?curid=11071", "title": "Marcel Breuer", "text": " \nEst istadu un architeto e designer de su movimentu modernu. "}
{"id": "11072", "revid": "14052", "url": "https://sc.wikipedia.org/wiki?curid=11072", "title": "1971", "text": "S'annu 1971 (MCMLXXI in n\u00f9meros romanos) est un annu incomintzadu chen\u00e0bura a segunda de su calend\u00e0riu gregorianu."}
{"id": "11074", "revid": "3602", "url": "https://sc.wikipedia.org/wiki?curid=11074", "title": "Welcome to the NHK", "text": ""}
{"id": "11075", "revid": "2404", "url": "https://sc.wikipedia.org/wiki?curid=11075", "title": "Karlovac", "text": "Karlovac est una bidda croata de 59.395 abitadores, cabitale de su contadu numenale. \nS\u2019agatat in sa Cro\u00e0tzia tzentrale, 56 km. a su suddu-uestu de Tzag\u00e0bria e 130 km. a su nordu-estu de Rijeka. Est ubigadu in su paris pann\u00f2nigu, a curtzu de sas Arpes Din\u00e0rigas, est pretzisamente dae Karlovac chi cumintzat a si pesare sa parte montaresa chirru a su Mesuterranu. \nAbarrat in su rugradorzu de biazadorzos importantes caminales e ferruvi\u00e0rios chi dae Tzag\u00e0bria andant in sa deretura de Rijeka e Isp\u00e0latu. \nIn prus de possuer numerosos parcos e meda birdura, Karlovac tenet sa particularidade de esser rugradu dae bator rios \u2013 Korana, Kupa, Dobra i Mreznica \u2013 i pro custa resone est cunnotu comente sa bidda de sos bator rios.\nIn su tzensimentu de\u00a02001, sa munitzipalidade contaiat unu 85,86\u00a0% de\u00a0croatos\u00a0e unu 8,55\u00a0% de\u00a0serbos.\u00a0"}
{"id": "11076", "revid": "6017", "url": "https://sc.wikipedia.org/wiki?curid=11076", "title": "Farche e marteddu", "text": "Sa farche e marteddu (\u262d) est unu s\u00ecmbulu de su movimentu operaju. Pro primu fit s\u00ecmbulu de sas organizatziones siat sotzialistas, siat comunistas; dae su s\u00e8culu XX est diventadu su marcu prus connotu de su comunismu.\nS\u00ecmbulos.\n Ja dae s'edade de mesu su marteddu, a s'ispissu assotziadu chin \u00e0teros trastes, rapresentaiat sos marcos de sos gr\u00e8mios artisanales. Sas organizatziones prolet\u00e0rias de s'Europa otzidentale ant isseperadu su marteddu comente s\u00ecmbulu issoro dae metade de su s\u00e8culu XIX. A in antis de sa rivolutzione russa su marteddu fit ja unu s\u00ecmbulu de sa classe operaja riconnotu in intro de su movimentu revolutzion\u00e0riu. \nSa farche imbetze fit fitiana in sos marcos de biddas e tzitades ligadas a sa massaria.\nCustos duos trastes sunt istados isseperados comente s\u00ecmbulos de su p\u00f2pulu travalladore e rapresentant s'unidade de sos travalladores agr\u00ecculos e industriales. Est istadu Lenin chi at detzisu de los unire e su sutzessu suo si at \u00e0pidu a pustis de sa rivolutzione bolscevica. \nImpreu.\nSa farche e marteddu fit presente in sa bandera de s'Unione Sovi\u00e8tica e in paritzas banderas de sas Rep\u00f9blicas chi nde faghiant parte e in sa de \u00e0teros istados comunistas o sotzialistas mancari si pro pagu tempus, che a cussa de s'Albania in su 1944. Oje non b'at istadu perunu chi mantenet farche e marteddu in s'istendarde suo, est imbetze usadu dae unu muntone de partidos e s\u00f2tzios comunistas in totu su mundu."}
{"id": "11079", "revid": "133407", "url": "https://sc.wikipedia.org/wiki?curid=11079", "title": "Giulio Einaudi Editore", "text": "La Giulio Einaudi Editore est una de sas pius importantes casas editrices italianas.\nFit istada fundada a Torino su 15 de santandria de su 1933 dae Giulio Einaudi, fizu de i cussu chi poi est diventadu presidente della repubblica italiana Luigi Einaudi."}
{"id": "11081", "revid": "772", "url": "https://sc.wikipedia.org/wiki?curid=11081", "title": "Diplomazia", "text": ""}
{"id": "11083", "revid": "772", "url": "https://sc.wikipedia.org/wiki?curid=11083", "title": "1933", "text": "S'annu 1933 (MCMXXXIII in n\u00f9meros romanos) est un annu incomintzadu in dom\u00ecniga segundu su calend\u00e0riu gregorianu. "}
{"id": "11084", "revid": "772", "url": "https://sc.wikipedia.org/wiki?curid=11084", "title": "1970", "text": "S'annu 1970 (MCMLXX in n\u00f9meros romanos) est un annu incomintzadu gi\u00f2ia a segunda de su calend\u00e0riu gregorianu."}
{"id": "11085", "revid": "5829", "url": "https://sc.wikipedia.org/wiki?curid=11085", "title": "Nikolaus Harnoncourt", "text": "Naskidu in Berlino, fattu mannu in Austria in sa tzitade de Graz ada istudiadu m\u00f9sica in Vienna."}
{"id": "11086", "revid": "772", "url": "https://sc.wikipedia.org/wiki?curid=11086", "title": "1892", "text": "S'annu 1892 (MDCCCXCII in n\u00f9meros romanos) est un annu incomintzadu in chen\u00e0bura segundu su calend\u00e0riu gregorianu. "}
{"id": "11087", "revid": "111", "url": "https://sc.wikipedia.org/wiki?curid=11087", "title": "1926", "text": "S'annu 1926 (MCMXXVI in n\u00f9meros romanos) est un annu incomintzadu chen\u00e0bura segundu su calend\u00e0riu gregorianu."}
{"id": "11088", "revid": "13697", "url": "https://sc.wikipedia.org/wiki?curid=11088", "title": "Montes de Mola", "text": " \nSos Montes de Mola (Monti di Mola in gadduresu) sunt una regione de sa costera gadduresa. Custa zona est connota in italianu e in totu su mundu chin su n\u00f9mene tur\u00ecsticu de Costa Smeralda, imbentadu dae s'architetu Luigi Vietti.\nSa pen\u00ecsula, parte de su territ\u00f2riu de su comunu de Altzaghena, s'isvilupat in 55 chil\u00f2metros de costera rocosa chin calas, renas e isuleddas. Fit belle totu ispopulada fintzas a sa n\u00e0schida, in su 1962, de su Cuns\u00f2rtziu Costa Smeralda pro more de su pr\u00ecntzipe Karim Aga Khan.\nSu bidditzolu prus mannu de sos Montes de Mola est Portu Chervu in uve bi sunt totus sos serv\u00ectzios e sas zonas cummertzales. Chin Portu Chervu naschit fintzas un'istile architet\u00f2nicu novu cramadu Istile Mediterr\u00e0neu, diventadu pois n\u00f2didu, chi vol\u00f9menes simpres e colores craros; s\u00ecmbulu de su bidditzolu est sa creja de Stella Maris, fraicada in sos annos '70."}
{"id": "11090", "revid": "1162", "url": "https://sc.wikipedia.org/wiki?curid=11090", "title": "Istancu", "text": "S\u2019istancu o istangu est una butega, in zenerale de dimensiones minores, n\u00e0schida pro cuntrollare sa b\u00e8ndida de produtos de fumu ozetu de sos monop\u00f2lios de s\u2019Istadu de sa Rep\u00f9briga Italiana.\nAtuarmente, est poss\u00ecbile a comporare medas art\u00ecgulos, comente tabacos, sale de coghina, balores bullados, cuntrassinnos telem\u00e0tigos (in antis fiant sos bullos fisgales), rec\u00e0rrigas telef\u00f2nigas, materiale de uf\u00ecssiu e, reghentemente, s\u2019impreant finas de retzidorzos. \nGr\u00e0ssias a sa retza inform\u00e0tiga de Lottomatica e de \u00e0teros cuntzession\u00e0rios comente SISAL, sunt dispensados a sos tzitadinos serv\u00ectzios comente su pagamentu de sa binneta de s\u2019autom\u00f2bile, sa fatura telef\u00f2niga, de s\u2019aba, de sa lughe, de s\u2019eletritzitade, s\u2019imp\u00f2situ subra de sos refudos, sa cuota RAI , mach\u00ectzias, eac.\nA s\u2019agabu de su milliotughentos, fiat istada cunfiada a sos istancos sa b\u00e8ndida de sa chinina de s\u2019Istadu pro orizare s\u2019ispainadura de sa mal\u00e0ria. Sa prerogativa narada fiat sodigada finas a pustis de su segundu pustigherra."}
{"id": "11091", "revid": "128473", "url": "https://sc.wikipedia.org/wiki?curid=11091", "title": "1837", "text": "S'annu 1837 (MDCCCXXXVII in n\u00f9meros romanos) est un annu incomintzadu dom\u00ecniga segundu su calend\u00e0riu gregorianu."}
{"id": "11092", "revid": "133213", "url": "https://sc.wikipedia.org/wiki?curid=11092", "title": "Terremoto de Lisbona", "text": "Su Terremoto de Lisbona s'est verificadu in Lisbona in Portogallo su 1mu de santandria de su 1755 a sa 09:40 de manzanu."}
{"id": "11094", "revid": "11485", "url": "https://sc.wikipedia.org/wiki?curid=11094", "title": "1755", "text": "S'annu 1755 (MDCCLV in n\u00f9meros romanos) est un annu incomintzadu in m\u00e8rcuris segundu su calend\u00e0riu gregorianu. "}
{"id": "11095", "revid": "128506", "url": "https://sc.wikipedia.org/wiki?curid=11095", "title": "1947", "text": "S'annu 1947 (MCMXLVII in n\u00f9meros romanos) est un annu incomintzadu in m\u00e8rcuris segundu su calend\u00e0riu gregorianu."}
{"id": "11096", "revid": "128507", "url": "https://sc.wikipedia.org/wiki?curid=11096", "title": "1847", "text": "S'annu 1847 (MDCCCXLVII in n\u00f9meros romanos) est un annu incomintzadu chen\u00e0bura segundu su calend\u00e0riu gregorianu."}
{"id": "11099", "revid": "128520", "url": "https://sc.wikipedia.org/wiki?curid=11099", "title": "1515", "text": "S'annu 1515 (MDXV in n\u00f9meros romanos) est un annu incomintzadu in lunis segundu su calend\u00e0riu gregorianu."}
{"id": "11100", "revid": "11485", "url": "https://sc.wikipedia.org/wiki?curid=11100", "title": "1720", "text": "S'annu 1720 (MDCCXX in n\u00f9meros romanos) est un annu incomintzadu in lunis segundu su calend\u00e0riu gregorianu. "}
{"id": "11101", "revid": "128527", "url": "https://sc.wikipedia.org/wiki?curid=11101", "title": "1955", "text": "S'annu 1955 (MCMLV in n\u00f9meros romanos) est un annu incomintzadu s\u00e0padu segundu su calend\u00e0riu gregorianu."}
{"id": "11102", "revid": "128528", "url": "https://sc.wikipedia.org/wiki?curid=11102", "title": "1921", "text": "S'annu 1921 (MCMXXI in n\u00f9meros romanos) est un annu incomintzadu in s\u00e0padu a segunda de su calend\u00e0riu gregorianu."}
{"id": "11103", "revid": "131635", "url": "https://sc.wikipedia.org/wiki?curid=11103", "title": "1975", "text": "S'annu 1975 (MCMLXXV in n\u00f9meros romanos) est un annu incomintzadu m\u00e8rcuris a segunda de su calend\u00e0riu gregorianu."}
{"id": "11104", "revid": "128531", "url": "https://sc.wikipedia.org/wiki?curid=11104", "title": "Marrulleri", "text": "Su marrulleri est un\u2019elementu de pedra, tzimentu o pr\u00e0stiga, de forma bari\u00e0vile (tzil\u00ecndriga, parallelep\u00ecpeda, truncoc\u00f2niga), cullocadu in s\u2019oru de una carrera pro nd\u2019alindare sa caminera. Sa finalidade sua est a sinzolare e protegher fraigos (peroe finas biadutos, cofos, \u00e0rvures, mureddos), inditende-nde sa pres\u00e8ntzia a sos automobilistas cun s\u2019intentu de nde sarvabardare s\u2019incolumidade. \nSu marrulleri, si est \u00ecntegru, si podet bider bene finas dae largu e in sas oras de note, ca est pintadu in arbu e nieddu e probidu de dispositivos torralughe.\nSos marrulleris zai s\u2019impreaiant meda in antis de s\u2019imbentu de sos be\u00ecculos motorizados. Intre sos fatos chi lu proant, si podet amentare su sonetu fontomadu de Carlo Porta de 1.814, \u201cParacar che scappee de Lombardia\u201d, in ue sos militares frantzesos retziant s\u2019aproerzu de \u201cmarrulleris\u201d pro un\u2019analozia intre sa forma de sos marrulleris e sa de sos sumbreris figurosos issoro. \nIntre sas \u00f2peras de su Museu in s\u2019\u00e0era l\u00ecbera Bilotti, ammanitzadu in sas carreras de Cus\u00e8ntzia, b\u2019at iscurturas de Pietro Consagra chi su t\u00ectulu est \u201cSos Marrulleris\u201d."}
{"id": "11105", "revid": "11946", "url": "https://sc.wikipedia.org/wiki?curid=11105", "title": "Parafrinas", "text": "Su parafrinas de un\u2019apar\u00e8chiu, un\u2019autom\u00f2bile, unu postale, una moto o unu trambiu est s\u2019imbentanadura de antis de sa cabina de istare. Sos parafrinas modernos sunt realizados zenerarmente cun bidru laminadu, o siat formadu dae duas tellas de bidru e dae unu pizu de pr\u00e0stiga interm\u00e8diu, e sunt afirmados in manera perimetrale a sa carrosseria a m\u00e8diu de impachetaduras e colladores. \nSos parafrinas de sas motos sunt custitu\u00ecdos a s\u2019avesu dae pr\u00e0stiga acr\u00ecliga. Comente narat su n\u00f9mene, sa funtzione sua printzipale est a protegher su ghiadore dae su bentu, est a narrer dae s\u2019impatu de s\u2019\u00e0era cun su be\u00ecculu in moimentu. \nSu parafrinas tenet sa funtzione de protegher mescamente sos ocupadores de su be\u00ecculu dae s\u2019addobada de s\u2019\u00e0era in tempus de sa martza, dae sas temperaduras isternas e dae partes boladoras che pr\u00f9ere, babautzos e crastos, in prus de esser unu cumponidore integradore de sa carrosseria e a dispensare un\u2019istrutura abiodin\u00e0miga. Addae de custu, podet esser aprigadu unu pizu UT pro apantallare sa lughe urtratanada dannarza."}
{"id": "11106", "revid": "2404", "url": "https://sc.wikipedia.org/wiki?curid=11106", "title": "Pan Am World Airways", "text": "Pan American World Airways, abreviada comunamente in Pan Am, fiat istadu su trasportadore abi\u00e0tigu printzipale e prus mannu de sos Istados Aunidos dae su 1927 finas a su faddimentu suo de su 4 de nadale de 1991. \nFundada in su 1927 comente serv\u00ectziu programmadu de passizeri e curreu chi operaiat intre Key West, Frorida, e S\u2019Abana, Cuba, sa cumpanzia fiat dev\u00e8nnida una de importu, acreditada de medas innoaduras chi aiant formadu s\u2019ind\u00f9stria abi\u00e0tiga internassionale, incr\u00f9didu s\u2019impreu ispainadu de zetos, jumbos e sistemas de reservadura informatizados. Fiat istada finas unu de sos membros fundadores de s\u2019Ass\u00f2tziu Internassionale de Trasportu Abi\u00e0tigu (AITA), s\u2019ass\u00f2tziu industriale grobale de sas cumpanzias abi\u00e0tigas. Identifigada dae su logo suo cun unu grobu bia\u00ectu, dae sa paraula \u201cclipper\u201d (apar\u00e8chiu mannu pro bolos transotze\u00e0nigos) in sos n\u00f9menes de sos bolarzos e in sos sinzales de mutida, e dae sos bonetes arbos de sos pilotos suos, sa cumpanzia fiat istada un\u2019icona curturale de su de 20 s\u00e8gulos. \nIn un\u2019\u00e8poga dominada dae trasportadores de bandera chi fiant poss\u00e8didos dae sos gubernos in manera totale o majorit\u00e0ria, fiat finas sa cumpanzia de bandera no ufissiale de sos IAA. In tempus de su prus de s\u2019era sua, sa base operativa de Pan Am fiat istadu su Worldport, situadu in s\u2019abioportu John F. Kennedy de New York."}
{"id": "11107", "revid": "2404", "url": "https://sc.wikipedia.org/wiki?curid=11107", "title": "Russell Crowe", "text": "Russell Crowe (7 abrile, 1964) est unu attore nou-zelandesu."}
{"id": "11108", "revid": "6534", "url": "https://sc.wikipedia.org/wiki?curid=11108", "title": "Kevin Costner", "text": "Martin Landau (Lynwood, California 18 January, 1955), prus conotta comente est unu attore americanu."}
{"id": "11109", "revid": "12712", "url": "https://sc.wikipedia.org/wiki?curid=11109", "title": "R\u00ecmini", "text": "R\u00ecmini (\"R\u00e8min\", \"R\u00e9mni\" o \"R\u00e9mne\" in romannolu, \"Ariminum\" in latinu) est una comuna italiana de 146.606 abitadores, cabitale de sa prov\u00ecntzia a su matessi n\u00f9mene in Em\u00eclia-Romanna. \nSa prov\u00ecntzia fiat istada istitu\u00ecda in su 1992, disagrustende-nde su territ\u00f2riu dae sa prov\u00ecntzia de Foril\u00ec de tando; petzi in s\u2019abrile de 1995 at cumintzadu a esser operativa efetivamente, cun s\u2019ativadura de sa Prefetura e s\u2019eleghidura de su primu cussizu provintziale. Sa comuna de R\u00ecmini incruiat aguarmente sos territ\u00f2rios de sa comuna atuale de Riccione (finas a su 1922) e sa de Bellaria-Igea Marina (finas a su 1956), chi a dies de oe sunt comunas aut\u00f2nomas. \nR\u00ecmini est sa leada printzipale e prus pobulada de s\u2019iscaru romannolu e sa de duas tzitades pro n\u00f9meru de abitadores (a pustis de Rabenna) de totu sa Romanna. Abarradorzu istiale de numenada internassionale, s\u2019isterrit pro 15 km. a longu de sa costera de su mare Adri\u00e0tigu, cun hoteles, istabilimentos de note, echipamentos barneales e installaduras isportivas. S\u2019isvilupu de su turismu, incaminadu in su 1843 cun sa fundadura de su Barneadorzu Bagni, si fiat afirmadu in manera definitiva in su s\u00e8gulu posteriore, perdende sa cunnotadura orizinale aristocr\u00e0tiga e mundana e mudende-si in unu fen\u00f2menu massivu. \nIst\u00f2ria.\nBelle gasi, R\u00ecmini no est petzi unu logu de bag\u00e0ntzias de s\u2019iscaru romannolu, si nono finas una tzitade de livellu ist\u00f2rigu curturale bastante elevadu (mancari custu aspetu siat avesarmente dassadu in sa segunda fila a petus de su prus famadu de cabitale de sa bida notenca e mundana). \nCol\u00f2nia fundada dae sos Romanos in su 268 in antis de Cristos, pro totu su tempus de sa dominadura issoro est istada unu nudu fundamentale de comunicadura intre su nordu e su suddu de su continente, e in su solu suo sos imperadores romanos aiant fraigadu monumentos che s\u2019Arcu de Austu, su Ponte de Tib\u00e8riu e s\u2019Anfiteatru, cando ch\u2019in tempus de su primu Renaschimentu, suta de sos Malatestas, sa corte sua est istada una de sas prus bias de s\u2019\u00e8poga, istranzende artistas de sa pesadura de Leon Battista Alberti, Piero della Francesca, Roberto Valturio, Matteo de\u2019 Pasti, e produende \u00f2peras che su T\u00e8mpiu Malatestianu. In su milliotughentos, in prus de custu, est istada una de sas tzitades prus ativas dae su puntu de bista rebolussion\u00e0riu, istranzende medas de sos moimentos cun sa finalidade de s\u2019unifigadura, cando ch\u2019in tempus de sa segunda gherra mundiale sa tzitade fiat istada logu de acont\u00e8ssida de tzocos tostos e bombardamentos \u00e0spidos, gasi etotu che de una resist\u00e8ntzia orgullosa partisana, chi l\u2019aiat fatu lograre s\u2019ondra de una medalla de oro pro sa balentia tzivile. \nFavorizadu dae sa posissione zeogr\u00e0figa e dae sas istruturas de retzida, R\u00ecmini s\u2019est afirmadu comente unu de sos agrustadorzos feriales e cungressales de Europa, sea de manifestadas e cumb\u00e8nios de sinn\u00ecfigu mannu."}
{"id": "11110", "revid": "3602", "url": "https://sc.wikipedia.org/wiki?curid=11110", "title": "Death Note", "text": "Death Note (\u30c7\u30b9\u30ce\u30fc\u30c8 , Desu N\u014dto) est unu manga chi Tsugumi \u014cba b'at tentu s'idea e l'at iscrittu paris chin Takeshi Obata pro sos disinnos. In Giappone Weekly Sh\u014dnen Jump l'at prubicau dae su mese de Nadale in su 2003 a su de maju in su 2006, e a pustis colliu in 12 tank\u014dbon. Pro cantu pertocat s'istadu italianu, su manga l'at prubicau imbetzes Planet Manga (Panini Comics) dae su mese de Sant'Andr\u00eca in su 2006 a su de Capidanne in su 2008.\nS'istoria contat de Light Yagami, unu pitzoccu de iscola superiore a primu e de s'universidade a pustis, chi aiat atzapau unu cuadernu de lumene Death Note, capassu de soprannaturales poderes, ghettau a terra dae unu shinigami (deus de sa morte) muttiu Ryuk. S'ozetu daet a chie lu impreat su podere de ch'isperdere chiesisiat, petzi ponendebi su lumen in intro in su mentras chi si bi immazinat sa cara de chie si cheret mortu. Light, chi lu timet a su cumintzu, cheret impreare su Death Note pro che bocare dae tottu sa terra sos criminales e fundare unu mundu novu inube non b'apat prus male, ma s'interventu de L, unu fentomau detective privau, li orroghinat sa trassa.\nSu manga est istau unu sutzessu a libellu mundiale, tantu chi b'an fattu dae cuddu paritzas atteras operas, comente un'anime de 37 puntadas, duos romanzos e fintzas videojocos.\nSu titulu orizinale giapponesu est iscrittu a carattere mausch\u00ecnu, apparende duncas DEATH NOTE. Custa caratteristica peroe, foras de su Giappone, non l'at mantesa nemos in neddube, figurande semplicemente \"Death Note\"."}
{"id": "11111", "revid": "7227", "url": "https://sc.wikipedia.org/wiki?curid=11111", "title": "Another", "text": "Another (\"\u30a2\u30ca\u30b6\u30fc\" , Anaz\u0101) est unu romanzu horror giapponesu chi b'at tentu s'idea Yukito Ayatsuji e Kadokawa Shoten l'at prubbicau in su 29 de Santu Gabine in su 2009. Una vortada in manga l'at prubbicada Young Ace (de sa Kadokawa Shoten etottu) in intro de maju in su 2010 e de jannarju in su 2012. Su primu episodiu de sa serie anime est istau trasmissu in su mese de jannarju de su 2012. \nTrama.\nIn su 1972 un'istudiante populare meda de lumen Misaki ispirat pro un'intzidente in su cursu de s'annu iscolasticu. Sa classe inube attendiat sas lessiones, sa setzione 3 de sa Yomiyama Nord, abbarrat tottu abbuluzada e isseperat de sichire s'annu comente chi nudda siat mai accadiu, adderettura fachende finta chi issa non sia mai bennia a mancare lassandeli unu bancu liberu e fintzas su postu in sa die de su diploma. Sa pitzocca morta peroe, cosa ispantosa, b'est in sa foto de classe. \nIn s'istajone de beranu de su 1998 unu pitzoccu de 15 annos, chi si nat Koichi Sakakibara, accudit a sa bidda de Yomiyama dae sa tzittade de Tokyo pro istare in cumpanzia chin sos jajos suos, in su mentras chi su babbu traballat in India. Attendet sas lessiones propriu in sa setzione 3, ma perdet una parica 'e chidas pro neghe de unu pneumotorace. Cando est in ricoveru, sos cumpanzos novos de classe sua li fachen visita e a pustis s'adobiat chind una misteriosa pitzocca, de lumene Mei Misaki, chi paret andande a s'obitoriu.\nUna borta torrau in salude e dimissu, su pitzoccu cumintzat s'iscola fachendesi cussizare prus de carchi cosa dae tia sua: issa puru, peroe, non li narat nudda issupra su cumportamentu chi tenen sos fedales suos chin Mei, chi la trattan comente chi no esistat. Koichi est in cuffusione semper de prus e pedit prus vortas su chi est sutzedinde siat a Misaki etottu siat a sos cumpanzos, chi peroe non li torran imposta.\nSa tensione chi ja b'aiat a primu aumentat galu de prus cando una cumpanza de classe sua, Yukari Sakuragi, siche morit male istrampande dae s'iscala e acabbande impalada in sa punta de su parabba. A sa fine, che torrat a pizu chi custa morte siat petzi una de sas paritzas ligadas a sa classe 3 - 3. Edduncas Koichi e sos amicos suos Mei, Naoya Teshigawara, Tomohiko Kazami e Yuya Mochizuki chircan de isorvere su misteriu de cuss'annu malu 1972 ca dae cughe est cumintzau tottu: difattis sa morte sichit a corfere chenza piedade sa setzione 3 cando resurtat chi b'est un'istudiante in prus, ja bell'e mortu dae tempus meda, chi est sa causa primaria de tottu su chi de malu capitat in sa classe."}
{"id": "11112", "revid": "128581", "url": "https://sc.wikipedia.org/wiki?curid=11112", "title": "Calassu arrimaguantes", "text": "Unu calassu arrimaguantes (o, sintzillamente, arrimaguantes) est una bardana realizada in su tabuleri de bordu, posta in subra de su putzu de sa pedalera in un\u2019autom\u00f2bile, impreada fitianu pro bi bardare cosas bariadas. Sos ozetos remunidos prus frechentemente in un\u2019arrimaguantes incruent sos documentos de rezistradura e assegur\u00e0ntzia de su be\u00ecculu, manuales, CDs, durcarias, libros, pannutzos, cantzos de bestire e atzess\u00f2rios e zoghetes pro creaduras.\nSu n\u00f9mene derivat dae sa finalidade orizinale de su calassu, est a narrer su remunimentu de guantes. In su prus de sos be\u00ecculos, su calassu arrimaguantes si serrat cun unu cunzone, prus raras bias s\u2019impreat una crae."}
{"id": "11113", "revid": "772", "url": "https://sc.wikipedia.org/wiki?curid=11113", "title": "Paramore", "text": "Is Paramore funt unu grupu alternative rock n\u00e0schidu a Franklin, Tennessee in Istados Unidos."}
{"id": "11114", "revid": "2404", "url": "https://sc.wikipedia.org/wiki?curid=11114", "title": "ETA", "text": "S\u2019Euskadi Ta Askatasuna (chi in limba basca cheret n\u00e0rrere \u201cPa\u00ecsu Bascu e Libertade\u201d), connota cun sa sigla sua ETA, est un\u2019organizatzione armada basca chi si proclamat independentista, patri\u00f2tica, sotzialista e rivolutzion\u00e0ria. Dae sa creatzione de sa prima ETA, sunt es\u00ecstidas organizatziones diferentes, cun su matessi n\u00f9mene, n\u00e0schidas comente resurtadu de argunas iscissiones. In ocasiones diferentes sunt es\u00ecstidas duas organizatziones distintas chi currispondiant a sa matessi sigla e, a bias e pro pagu tempus, finas tres. \nTenet comente finalidade priorit\u00e0ria s\u2019indipend\u00e8ntzia de su chi su natzionalismu bascu cramat \u201cEuskal Herria\u201d, dae sos Istados de Ispagna e Frantza, e su fr\u00e0igu de un\u2019istadu sotzialista. Pro bi cr\u00f2mpere, tirat profetu dae assass\u00ecnios, secuestros, terrorismu e s\u2019estorsione econ\u00f2mica, siat in Ispagna siat, in manera ocasionale, in Frantza, in sa chi cramant \u201cluta armada\u201d. \nFundada in su 1958, durante sa ditadura franchista, pustis de s\u2019espulsione de membros de sa gioventude de su Partidu Natzionalista Bascu, aiat cumpridu sa prima atzione violenta sua in su mese de tr\u00eculas de su 1961 e, a sa prima, aiat tentu s'apoju de una parte de sa gente, ca fiat cunsiderada un'organizatzione in prus chi s\u2019oponiat a su reg\u00ecmene franchista. A pustis de su protzessu democratizadore cumintzadu in su 1977, non cumpartzidu dae ETA, aiat cumintzadu a p\u00e8rdere sustentu p\u00f9blicu, e sos atos suos fiant cundennados e cunsiderados comente terroristas dae sa majoria istremenada de sas fortzas pol\u00ecticas e sotziales, dae s\u2019aprovatzione de s\u2019Istatutu de Guernica in su 1979 finas a s\u2019atualidade, in ue sa cunditzione sua terrorista est amm\u00ecntida in totu dae Istados e organizatziones internatzionales medas, comente Ispagna, Frantza, Rennu Unidu, Istados Unidos, Canada, Venezuela, su Cuss\u00ecgiu de Europa, s\u2019Unione Europea, s\u2019Organizatzione de Istados Iberoamericanos, sas Natziones Unidas o s\u2019Europol. \nAmnistia Internatzionale at cundennadu prus de una bia sas atziones de s\u2019ETA, cunsiderende\u00b7las comente cr\u00ecmines o abusos graes contra a sos deretos umanos, su chi non l\u2019at impeigadu de criticare sa pol\u00ectiga antiterrorista de su guvernu ispagnolu, in particulare su reg\u00ecmene de incomunicatzione chi diat cunsentire su malu tratu o sa tortura de sos presoneris, cunforma a custa ONG. \nDae su 2002, sos partidos pol\u00ecticos Batasuna, Atzione Natzionalista Basca e Partidu Comunista de sas Terras Bascas sunt istados illegalizados dae su Tribunale Supremu pro sos lig\u00e0menes issoro cun ETA, a pustis de sas riformas legislativas adotadas dae sas Cortes Generales de proposta de su guvernu de Jos\u00e9 Maria Aznar. Su Tribunale Costitutzionale aiat refudadu sos ricursos presentados dae sos tres partidos e su Tribunale Europeu de sos Deretos Umanos at negadu sas dimandas postas dae sos primos duos. \nDae su 1976, sos guvernos ispagnolos ant esploradu su caminu de su di\u00e0logu pro l\u2019agabbare cun s\u2019atividae terrorista de ETA, istabilende cuntatos cun ETA, cun su resurtadu de tr\u00e8guas e tzessatzione de su fogu. Dae sa firma de su Patu de Estella de su 1998, b'at \u00e0pidu unos cantos patos de ETA cun diferentes fortzas pol\u00ecticas. Su 20 de santugaine de su 2011, tres dies a pustis de sa \u201cCunfer\u00e8ntzia Internatzionale pro prom\u00f2ere sa risolutzione de su cunflitu in su Pa\u00ecsu Bascu\u201d in Donostia/San Sebastian, s'organizatzione armada aiat annuntziadu cun unu comunicadu \u201csa tzelada definitiva de s\u2019atividade sua armada\u201d."}
{"id": "11115", "revid": "4042", "url": "https://sc.wikipedia.org/wiki?curid=11115", "title": "Istassione ferruvi\u00e0ria Rezu Em\u00eclia AB Mediupadana", "text": "S\u2019istassione de Rezu Em\u00eclia AB Mediupadana est un\u2019istassione ferruvi\u00e0ria de sa l\u00ecnia de arta belotzitade Milanu-Bolonna, de sa cale format s\u2019\u00f9nigu transitadorzu de biazadores interm\u00e8diu. Intre su 2.008 e su 2.013, s\u2019installadura aiat operadu de puntu de moimentu cun su n\u00f9mene de Rezu Em\u00eclia AB. \nS\u20198 de l\u00e0mpadas de 2.013, s\u2019est isvilupada s\u2019inaguradura cun sas autoridades, canto chi sa posta in serv\u00ecziu currespondidora de s\u2019istassione est acont\u00e8ssida sa die in fatu. Pro cunsegh\u00e8ntzia, sa numenadura est istada mudada in \u201cRezu Em\u00eclia AB Mediupadana\u201d. \nSu partile est dotadu de duas bias de prioridade cunetadas a sas duas bias de currera printzipales dae desviadorzos curs\u00e0biles a sa belotzitade de 60 km/h.\nS\u2019istrutura chi acollozit sos biazadores est istada prozetada dae Santiago Calatrava s\u2019architetu ispannolu e est parte integradora de unu prozetu importante chi mod\u00ecfigat in manera raighinale totu s\u2019arzola a su nordu de sa bidda e la rennet zanna de atzessu printzipale e prus prestizosa. Paris cun su sistema de pontes a bela chi colat in subra de s\u2019Autocaminu de su Sole, aguarmente prozetados dae s\u2019architetu balentzianu, e su peazu autocaminale nou, format su cumparis nou est\u00e8tigu e funtzionale de Rezu Em\u00eclia. \nSu fraigu est caraterizadu dae unu disinnu futurista chi prebidet sa repetidura, pro bintichimbe bias, de unu m\u00f2dulu de long\u00e0ria aguale a 25,40 m., cumpostu dae sa sutzessura de treighi portales diferentes, distanziados intre issos de unu metru pagu prus o mancu. Sa sech\u00e8ntzia narada, longa grobarmente 483 m., diat zenerare un\u2019efetu de moimentu aguale a su de un\u2019unda din\u00e0miga. S\u2019art\u00e0ria m\u00e8dia est aguale a 20 m. \nSu primu prozetu \u201ca bela\u201d orizinale est istadu sustitu\u00ecdu dae cussu \u201ca unda\u201d, finas pro diferentziare mezus s\u2019\u00f2pera dae sos pontes; sende gasi, su prozetu intreu est galu cunnotu cun su n\u00f9mene no ufissiale de \u201cSas belas de Calatrava\u201d.\nSiat Trenitalia siat Trasportu Nou Biazadores servent s\u2019istassione Mediupadana peri diferentes relassiones di\u00e0rias a m\u00e8diu de trenos de arta belotzitade. In custu modu, est poss\u00ecbile a nche sizire Milanu in baranta minutos, Bolonna in binti, Fror\u00e8ntzia in chimbanta, Roma in duas oras e deghe minutos, N\u00e0pule in tres oras e trintachimbe minutos. \nS\u2019istassione est probida de un\u2019aparcadorzu intertramunadore ampru e est cunetada dae una transitabilidade caminale fraigada apositivamente chi l\u2019aunit a s\u2019autocaminu A1 serente.\nA su 2.013, s\u2019istassione est cunetada dae sa l\u00ecnia automobilenca 5 de AM cun una frech\u00e8ntzia de trinta minutos.\nIn prus de custu, est prebida sa fraigadura de un\u2019arressada in su caminu de ferru Rezu Em\u00eclia-Guastalla in su cuadru de su potentziamentu de s\u2019arrogu sutaurbanu Rezu-Bagnolo in Piano, cun sa finalidade de creare una relassione ferruvi\u00e0ria intre s\u2019istassione in sa l\u00ecnia AB/AC e cussa in sa l\u00ecnia ist\u00f2riga."}
{"id": "11116", "revid": "128599", "url": "https://sc.wikipedia.org/wiki?curid=11116", "title": "Pinnetone", "text": "Su pinnetone est un\u2019imm\u00f2bile custitu\u00ecdu zenerarmente dae m\u00f2dulos antisfabrigados in tzimentu armadu antiscumprimidu o in atzarzu, destinadu a s\u2019impreu industriale o artesanale. Nde sunt un\u2019isempru totu sos assentadorzos modernos produtivos, industriales e de magasinamentu. \nSa forma e sa dimensione de unu pinnetone industriale dependent in parte manna dae s\u2019istrutura de sas installaduras chi devet cuntenner. Podet sighire sa f\u00f2rmula de sa b\u00e8ndida dereta o de sa logadura immobili\u00e0ria."}
{"id": "11118", "revid": "2404", "url": "https://sc.wikipedia.org/wiki?curid=11118", "title": "Luminu", "text": "Su luminu o (fintzas allominu) est un\u2019ozetu sintzillu e pr\u00e0tigu chi permitet de coberare fogu pro diferentes impreos in manera segura: est unu fustigheddu de linna, cotone o pabiru, cun un\u2019istremidade cuguzada cun una sust\u00e0ntzia infram\u00e0bile chi s\u2019alluet pro isfrigatzamentu in una superf\u00ectzie rasposa. \nSos luminos isvedesos o de segur\u00e0ntzia sunt luminos chi s\u2019alluent petzi si sunt frigados in una superf\u00ectzie adeguada, posissionada a s\u2019avesu in su chirru isternu de sa boetighedda.\nSos cheritos sunt luminos cun n\u00e8bidu in cotone o in pabiru profizadu, tiritiri de chera e cun concutza afogazadora."}
{"id": "11119", "revid": "2404", "url": "https://sc.wikipedia.org/wiki?curid=11119", "title": "Lagu Superiore", "text": "Su Lagu Superiore est su prus mannu de sos Grandu Lagos de s\u2019Am\u00e8riga de su Nordu. Su lagu est alindadu dae s\u2019Ontario canadesu e dae su Minnesota istadunidesu a su nordu e a s\u2019uestu, e dae su Wisconsin e su Michigan istadunidesos a su suddu. \nEst cussideradu zenerarmente comente su lagu de aba durche prus mannu de su mundu pro superf\u00eczie. Pro ball\u00f9mene, est su de tres lagos de aba durche prus mannu de su mundu.\nN\u00f9mene.\nSa trib\u00f9 \u00ecndia de sos Ojibwes naraiat su lagu \u201c\"gichigami\"\u201d, chi sinn\u00ecfigat \u201caba manna\u201d. Henry Wadsworth Longfellow aiat iscritu su n\u00f9mene comente \u201cGitche Gumee\u201d in \u201cThe Song of Hiawatha\u201d, a s\u2019aguale de Gordon Lightfoot in sa cantone sua \u201cThe Wreck of the Edmund Fizgerald\u201d. \nSos primos isproradores frantzesos chi si fiat acurtziados de custu mare internu mannu peri su riu Ottawa e su lagu Huron in tempus de su de 17 s\u00e8gulos, si fiant refertos a s\u2019iscoberta issoro comente \u201c\"Le lac sup\u00e9rieur\"\u201d, in su sentidu de \u201clagu in subra de su lagu Huron\u201d. Su lagu fiat istadu naradu finas \u201cLac Tracy\u201d dae sos mission\u00e0rios zesuitas de su de 17 s\u00e8gulos. \nSos ingresos, addaghi aiant leadu cuntrollu de sa rezione dae sos frantzesos in sa d\u00e8cada de 1760, in fatu de sa gherra intre frantzesos e \u00ecndios, aiant ingresizadu su n\u00f9mene de su lagu in \u201cSuperior\u201d, sende superiore in mann\u00e0ria a totu sos \u00e0teros lagos de cussu continente bastu."}
{"id": "11120", "revid": "772", "url": "https://sc.wikipedia.org/wiki?curid=11120", "title": "Gavinu 'e Ledda", "text": "Est s'autore de su romanzu autobiograficu Padre padrone, bessidu in italianu in su 1975"}
{"id": "11121", "revid": "133451", "url": "https://sc.wikipedia.org/wiki?curid=11121", "title": "1938", "text": "S'annu 1938 (MCMLXXXVIII in n\u00f9meros romanos) est un annu incomintzadu de s\u00e0padu a segunda de su calend\u00e0riu gregorianu."}
{"id": "11122", "revid": "111", "url": "https://sc.wikipedia.org/wiki?curid=11122", "title": "1939", "text": "S'annu 1939 (MCMLXXXIX in n\u00f9meros romanos) est un annu incomintzadu de dom\u00ecniga a segunda de su calend\u00e0riu gregorianu."}
{"id": "11123", "revid": "128619", "url": "https://sc.wikipedia.org/wiki?curid=11123", "title": "1940", "text": "S'annu 1940 (MCMXL in n\u00f9meros romanos) est un annu incomintzadu de lunis a segunda de su calend\u00e0riu gregorianu."}
{"id": "11125", "revid": "7227", "url": "https://sc.wikipedia.org/wiki?curid=11125", "title": "Limba ebrea/logudoresu", "text": "Sa limba ebraiga o ebrea est una limba sem\u00ectiga faeddada in su mundu dae unos sete milliones de pessones. Est su primu idioma ufissiale de s\u2019Istadu de Israele. S\u2019ebraigu impreat un\u2019arfabetu suo pr\u00f2piu e s\u2019iscriet dae manu dereta a manu manca. S\u2019impreu de s\u2019ebraigu fiat istadu meda limitadu pro s\u00e8gulos e sa ren\u00e0schida sua, chi nch\u2019at zutu a sa limba ebraiga moderna, cun terminolozia cumpreta chi cuguzat totu sos dom\u00ecnios de sa bida, si devet in antis de totu a s\u2019\u00f2pera istraordin\u00e0ria de Eliezer Ben Yehuda (1.858-1.922), unu zudeu lituanianu chi si fiat tramudadu a sa terra santa deretu a pustis de si cojuare. Aiat coladu sa bida sua intrea pro cumpilare sos 17 ball\u00f9menes de su \u201cDission\u00e0riu de ebraigu antigu e modernu\u201d, chi galu oe custituint su testu fundamentale de sa limba atuale. Custa \u00f9rtima, ch\u2019in sos testos b\u00ecbrigos fiat limitada a 8.000 bog\u00e0vulos ebia, nde contat oe cun 120.000, chi sunt in aumentu sighidu."}
{"id": "11126", "revid": "2404", "url": "https://sc.wikipedia.org/wiki?curid=11126", "title": "Alpitour", "text": "Alpitour Spa est una sotzietade italiana chi \u00f2perat in su dom\u00ecniu de sas bag\u00e0ntzias organizadas, fundada in Cune in su 1947, dae un\u2019uf\u00ecssiu minore intregadu a s\u2019amaniadura de serv\u00ectzios tur\u00ecstigos. \nIst\u00f2ria.\nSu primu n\u00f9mene de s\u2019impresa est Alpi: s\u2019atividade sua est cunsagrada mescamente a organizare sos trasportos, in trenu o in purma, de filadas mannas in s\u2019ocasione de eventos importantes, che s\u2019Annu Santu in Roma o su Carrasegare de Nitza. \nBator annos a pustis, in su 1.951, s\u2019impresa lograt sa rapresentadura de sa LAI (L\u00ecnias Abi\u00e0tigas Italianas, s\u2019Alitalia de como). \nIn su 1960, naschet sa f\u00f2rmula de su biazu \u201ctotu incr\u00f9didu\u201d, chi dat sa possibilidade a sos turistas de bisitare sas logalidades europeas prus suzestivas. In su logo de Alpi, pro sa prima bia cumparet su cau, e in su 1967 su n\u00f9mene de s\u2019impresa devenet ufissiarmente Alpitour. \nIn su 1968, Alpitour otenet un\u2019\u00e0teru primadu: pro sa prima bia, difatis, un\u2019elaboradore inform\u00e0tigu intrat a un\u2019impresa tur\u00ecstiga italiana, mezorende s\u2019efissi\u00e8ntzia e sa lestresa organizativa. \nIn sos annos setanta, Alpitour in\u00e0gurat sa custum\u00e0ntzia de bolos nolitados deretos chirru a sa logalidades printzipales de su Mesuterranu e de s\u2019Atr\u00e0ntigu Orientale. S\u2019Ispanna e sas Can\u00e0rias si faghent siz\u00ecbiles in pagas oras de bolu, permitende a sos crientes de isseberare bolos ispetziales sena tr\u00e0nsitos interm\u00e8dios e cun una limitadura cussider\u00e0bile de sos costos.\nIn sos annos otanta, Alpitour amprat in manera progressiva s\u2019oferta sua pr\u00f2pia, annanghende a s\u2019afantallu suo destinos a dist\u00e0ntzia longa e pubrighende, galu una bia sa prima in su livellu nassionale, unu cat\u00e0logu cunsagradu intreamente a s\u2019It\u00e0lia. \nFinas sas seas operativas aumentant, dae Milanu a Roma, dae P\u00e0dua a Bolonna, finas a sizire su logu istranzu cun s\u2019abertura de sos uf\u00ecssios in Tenerife, Grandu Can\u00e0ria, Minorca, Ibiza, Maiorca. \nIn su barigare de sos annos noranta, leat sa tzucada s\u2019evolvidura noa de Alpitour: pro s\u2019imponner in su mercadu grobale, parende fronte a sos bisonzos de sos turistas noos in su mundu intreu, s\u2019impresa cunesa si mudat in unu grupu internassionale mannu.\nS\u2019isvilupu naradu est possibilitadu dae Exor, sa cartera de investimentos de su grupu Agnelli, cun partetzipaduras chi andant dae su grupu automotive Fiat a su setore banc\u00e0riu.\nIn su 1992, Exor c\u00f2mporat sa prima partetzipadura de minoria in Alpitour, aumentende peri sos annos sa cuota sua de zestione, finas a nche cromper in su 2001 a su cuntrollu de su 100% de su pachete de assiones. Parallelamente, in su 1998 sa cartera perfetat finas s\u2019achisidura de Francorosso.\nSa fundidura intre sos duos operadores mannos nassionales in su setore tur\u00ecstigu cunzughet sa n\u00e0schida de su Grupu Alpitour: unu grupu de perfilu internassionale organizadu in ses partziduras operativas mannas (Tour Operating, Aviation, Hotelencu, Distribuidura, Incoming, Incentive &amp; Eventos), in intro de sas cales onzi marcu est ispetzializadu in sa dispensadura de una gamma pretzisa de serv\u00ectzios a su mercadu ozetivu suo pr\u00f2piu. \nIn su 2005, fiat istadu istipuladu unu cuntratu cun sa cumpanzia abi\u00e0tiga salernesa Airsal, tando in pessu custitu\u00ecda, chi diat aer realizadu bolos nolitados pro Alpitour e \u00e0teros turoperadores dae sos abioportos de Malpensa e Bolonna chirru a M\u00e0laga e Ibiza, in prus de \u00e0teros destinos mesuterranos. Airsal, cun s\u2019intentu naradu, aiat nolitadu dae British Aerospace duos abiom\u00f2biles Bae 146/200. Su cuntratu cun Alpitour totalizaiat 4 milliones de euros e prebidiat su trasportu de passizeris finas a su 12 de cabudanni de su matessi annu. Sa cumpanzia abi\u00e0tiga, sende gasi, aiat fatu faddimentu bator meses a pustis. \nIn su 2008, su Grupu lantzat Alpitourworld.com, su portale e-commerce in ue si podent comporare sas bag\u00e0ntzias de Alpitour, Francorosso, Villaggi Bravo, Volando e Jeans. \nSu 23 de nadale de 2.011, Exor ann\u00f9ntziat sa tzessura de Alpitour a unos cantos fondos de investimentu faghende refer\u00e8ntzia a Wise Sgr e J. Hirsch &amp; co. e \u00e0teros s\u00f2tzios finantzi\u00e0rios, pro unu totale de 225 milliones de euros."}
{"id": "11127", "revid": "6209", "url": "https://sc.wikipedia.org/wiki?curid=11127", "title": "Allarma causada", "text": "S\u2019allarma causada est sa realizadura de atos chi faghent tzucare sas protzeduras de emerz\u00e8ntzia sena chi bi siat sa pres\u00e8ntzia de unu per\u00ecgulu reale, dae casos de sinn\u00ecfigu minore (pro narrer, s\u2019impreu de unu sinzoladore de fogu in un\u2019iscola, sena chi bi siat pira) a fatos de impatu sotziale prus mannu. Est chistione de unu delitu segund\u00e0riu.\nC\u00f2dighe penale italianu: \u201cArt. 658 \u2013 Allarma causada inche s\u2019autoridade. Chie si siat ann\u00f9ntziet disacatos, intzidentes o per\u00ecgulos inesistidores inche s\u2019autoridade, o inche entidades o pessones chi dispensant serv\u00ectziu p\u00f9brigu, est castigadu cun su detenimentu finas a ses meses o cun sa penalidade dae 10 a 516 euros\u201d."}
{"id": "11132", "revid": "12712", "url": "https://sc.wikipedia.org/wiki?curid=11132", "title": "Tele Costa Smeralda", "text": "Tele Costa Smeralda est un'emitente televisiva chi \u00f2perat in Sardigna.\nIst\u00f2ria.\nS'emitente naschet in sos primos annos de su 1980, in su prenu de su boom de sas televisiones privadas. Fundada in Cannigione, a pustis de unu per\u00ecodu in ue produsiat in loco, tenet unu per\u00ecodu de collaboratzione chin medas retzas natzionales de importu.\nIntre su 1982 e su 1983 intrat in sa retza de Italia1 (in antis amministrada dae Emilio Rusconi e a pustis dae sa Fininvest) e trasmitit sa programmatzione regionale sua pro sa Sardigna.\nUnos cantos annos a pustis, benit comporada dae Nichi Grauso, chi a su tempus teniat sa prima emitente televisiva sarda (Videolina, \"ndr\") e \u00e0teras emitentes de importu, che a \"La Voce Sarda\", afirmende\u00b7si in su panorama televisivu sardu. Est semper Grauso a tramudare sa sede sua dae Cannigione a Casteddu.\nDae su 1u de martzu de su 1985 intrat in sa re-difusione Euro TV, e dae su 4 de santugaine 1987 in su tzirc\u00f9itu Italia 7 de sa Fininvest.\nDae sos primos annos duam\u00ecgia, essida dae Europa 7 (n\u00f9mene nou de Italia 7), non si ligat prus a \u00e0teros canales, limitende\u00b7si a trasm\u00ectere in unas cantas f\u00e0scias or\u00e0rias sos programmas de 24ore.tv e Sat2000.\nDae sos annos '90, intrada in su matessi grupu editoriale de s'Unione Sarda e de Videolina, s'emitente torrat a trasmitere programmas suos. Unu de sos prus n\u00f2didos est su programma ist\u00f2ricu Zona franca, curadu e presentadu dae Antonello Lai, chi amministrat fintzas sas \u00e0teras produtziones de su canale, che a su teledi\u00e0riu TCS Notizie e a sos programmas \"Dedalo: alla scoperta della Sardegna\", e \"Viaggio nell'isola del mistero\", ideados e presentados dae su giornalista e iscritore Marcello Polastri.\nSa sede sua in Casteddu est istabilida in antis in viale Marconi, in sa sede betza de Videolina, e a pustis in pratza L'Unione Sarda."}
{"id": "11135", "revid": "2404", "url": "https://sc.wikipedia.org/wiki?curid=11135", "title": "Donato Bilancia", "text": "Donato Bilancia, naradu familiarmente Walter (Pot\u00e8ntzia, 10 de triulas de 1951), est unu criminosu e mortore seriale italianu, cundennadu a 13 presonias perpetuadas pro aer cum\u00ectidu una filera de 17 mortorzos intre su 1997 e su 1998 in Lig\u00f9ria e in su Peemonte de susu, in unu tretu de tempus de ses meses. In prus de custu, devet cumprire cundenna pro unu tentativu de mortorzu. \nBiografia.\nN\u00e0schidu in Pot\u00e8ntzia, si fiat tramudadu cun sa fam\u00eclia sua a sa prima a Asti, a pustis a Capaccio (Salernu) e finarmente a Z\u00e8nova in su 1956. \nCr\u00e8schidu cun un\u2019acapiadura dif\u00eczile cun mama, babu e frade suos, cumintzat bastante luego a esser unu furone, comente isse etotu si definit. A sos 15 annos, tenet sos primos pistighinzos cun sa zust\u00ecssia, sighidos in su 1974 cun unu detenimentu cun agatamentu in cr\u00ecmines (una fura finas in custu casu) e in su 1976 pro isrobat\u00f2riu (posteriormente at a resessire a evader dae sa presone). \nIn su 1987, su suitz\u00ecdiu de frade suo Michele chi, cun fizu suo minore Davide de bator annos in sos brazos, si ghetat a suta de unu trenu inche s\u2019istassione de Z\u00e8nova Pegli, l\u2019aiat marcadu in manera definitiva, aumentende istrobos mentales chi zai dae tempus fiant presentes. \nIn su 1990, tenet un\u2019intzidente de tr\u00e0figu e, che 18 annos in antis, in su 1972, abarrat in su coma unas cantas dies. \nMortorzos.\nPrimos delitos.\nSu 16 de santuga\u00ecne de 1997, Bilancia aiat och\u00ecidu a Giorgio Centanaro in sa domo sua, sufoghende-lu cun beta adesiva. Sende gasi, su cr\u00ecmine fiat istadu archivadu comente morte pro causas naturales, peri ca non bi fiat peruna istiga chi \u00e8sseret istada chistione de mortorzu. At a esser Bilancia etotu a s\u2019acusare de su mortorzu naradu, a boluntade sua l\u00ecbera, contende comente si fiant isvilupados sos fatos e sutaliniende chi l\u2019aiat fatu ca Centanaro l\u2019aiat disondradu e trampadu in sa mesa de zogu. \nSu 24 de santuga\u00ecne, pro resones de sa matessi casta (cussideraiat sa de duas b\u00ectimas comente sodale de sa prima), aiat assassinadu in sa domo issoro e Maurizio Parenti e a muzere sua Carla Scotto, sustraighende 13 milliones de francos betzos in dinare a manu e unos cantos ozetos baliosos, chi si nde fiat isfatu posteriormente. \nSu 27 de santuga\u00ecne, aiat och\u00ecidu a Bruno Solari e a Maria Luigia Pitto, penetrende a sa domo issoro cun s\u2019intentu de isrobare e, su 13 de santandria sighidore, in sa bidda de l\u00e0cana de Bintim\u00ecllia, nch\u2019aiat mortu a Luciano Marro, unu tramunadore de balutas, a su cale l\u2019aiat sustra\u00ecdu 45 milliones de francos betzos. \nSu 25 de ghennarzu de 1998, aiat c\u00f2rfidu unu bizinote, cun finalidade iscrusiva de f\u00f9rria contra a sas fortzas de segur\u00e0ntzia: fiat istada chistione de su mortorzu de Zuanne Zorzu Canu in Z\u00e8nova. \nSerial-killer de sas prostitutas.\nSu 9 de martzu, in Varazze, aiat tiradu contra a Stela Truya, una prostituta arbanesa cun sa cale si fiat abandadu. \nSu 18 de martzu, in Pietra Ligure, nch\u2019aiat mortu cun unu tiru a sa conca Ljudmyla Zubskova sa prostituta ucrainiana. \nSu 20 de martzu posteriore, aiat isrobadu e och\u00ecidu un\u2019\u00e0teru tramunadore de baluta, aguarmente in Bintim\u00ecllia: est chistione de Enzo Gorni. Su cunnadu de sa b\u00ectima l\u2019aiat bidu allarghende-si in una Mercedes niedda. \nSu 24 de martzu, in su trighinzu Barbellotta de Novi Ligure, si fiat abandadu in una billa cun sa Mercedes sua cun Lorena sa transessuale, chi aiat atuadu sos intentos suos mortores e si nche fiat fu\u00ecda. In cussu mamentu, fiant assupridos duos biziladores notencos, contra a sos cales Bilancia aiat isparadu, ferende-los in manera mortale, e andende posca in busca de Lorena, provochende-li una ferta grae a sa bus\u00e8riga, peroe sena l\u2019ochier comente diat aer chertu. A pustis, cun unu corfu de gr\u00e0ssia a sa conca, aiat agabadu ambos bizinotes, Massimiliano Gualillo e Candido Rand\u00f2. \nSu 29 de martzu in Cogoleto, aiat assassinadu un\u2019\u00e0tera prostituta. Tessy Adobo sa nizeriana. Custu mortorzu aiat rapresentadu unu puntu de borta a sas imbestigaduras, sende chi fiat istadu relassionadu cun su de Stela Truya e, in fatu, a sos \u00e0teros mortorzos de prostitutas, sende istadu averiguadu chi s\u2019arma impreada fiat semper sa matessi, a m\u00e8diu de sos es\u00e0menes bal\u00ecstigos de s\u2019UII de Parma.\nMortorzos in sos trenos e su monstru de sa Lig\u00f9ria.\nCando sas imbestigaduras nche sizint unu puntu de borta e si sunt collidos argunos elementos, gr\u00e0ssias finas a sa testimonia baliosa de Lorena sa transessuale, chi at p\u00f2didu pompiare medas det\u00e0llios de sa Mercedes niedda impreada dae Bilancia e dispensare unu retratu rob\u00f2tigu pretzisu de su \u201cmostru\u201d, Bilancia mudat totu in unu sa manera sua de assionare e su tipu de b\u00ectimas de sos mortorzos suos. \nSu 12 de abrile, difatis, in s\u2019Intertzitades s\u2019Isp\u00e8tzia-Ben\u00e8tzia aiat abaloradu sas capatzitades suas de iscancaradore, aiat abertu su c\u00f2modu de su bagone e aiat tiradu contra a Elisabetta Zoppetti, ochiende-la. \nSu 14 de abrile, fiat torradu a ochier una prostituta, Kristina Valla, e bator dies a pustis fiat torradu a fagher sas fa\u00ecnas suas in unu trenu, in su trazetu Z\u00e8nova-Bintim\u00ecllia, assassinende a Maria Angela Rubino e masturbende-si in su cad\u00e0vere suo.\nSu casu de su mostru de sa Lig\u00f9ria trubat su chighillu de sas cr\u00f2nigas, dadu chi, dae un\u2019ambiente limitadu e relativamente isuladu che su de sa prostituidura, fiat coladu a corfer in sos trenos isseberende sas b\u00ectimas suas a s\u2019imbesti imbesti. \nSa mobilizadura de sas fortzas de segur\u00e0ntzia fiat istada totale in cussu mamentu, cun s\u2019incoamentu de diferentes pessonazos (chi a pustis si fiant averados anzenos a sos mortorzos) e chirchende duos tipos de autom\u00f2biles chi fiant imboligadas in su casu (sa Mercedes-Benz 190 niedda e s\u2019Opel Kadett arba). \nSu 21 de abrile, in Arma di Taggia, fiat istadu realizadu s\u2019\u00f9rtimu de sos cr\u00ecmines de Bilancia, chi aiat isrobadu e och\u00ecidu a Giuseppe Mileto su benzineri.\nConcluida.\nSu casu nch\u2019aiat sizidu su puntu de borta detzisivu addaghi nche fiat cr\u00f2mpida a sos carabineris sa noa, in s\u2019apar\u00e8ntzia insinnifigadora, chi un\u2019abitadore de logu no aiat torradu una Mercedes leada in proa. Sos carabineris aiant berifigadu de chie \u00e8sseret chistione, iscoberende una currespond\u00e8ntzia belle perfeta intre Bilancia e su retratu rob\u00f2tigu realizadu de acordu cun sa descritura dada dae \u201cLorena\u201d. A cussu puntu, sas istigas de sos neum\u00e0tigos in sas issenas de unos cantos mortorzos fiant istadas cumparadas cun sas de sa Mercedes, torrende a pare in manera perfeta. Sa proa de su noe fiat cuns\u00ecstida in sa tirada de s\u2019ADN de Bilancia dae unas cantas coetas e dae una tz\u00ecchera de caf\u00e8, chi fiat istadu cumparadu cun su de su mortorzu, imb\u00e8nnidu in sa carena de Maria Angela Rubino. \nA Donato Bilancia l\u2019aiant det\u00e8nnidu su 6 de maju de 1998, in pessu essidu de domo sua in via Leonardo Montaldo in Marassi, sos carabineris sena chi op\u00f2nneret resist\u00e8ntzia; pagas dies prus a tardu, aiat cunfissadu ispuntanamente totu sos mortorzos, atribuende-si finas su primu, su de Giorgio Centenaro chi, comente naradu, fiat istadu archivadu comente morte naturale. \nBilancia fiat istadu cundennadu a 13 presonias perpetuadas pro sos 17 mortorzos a 16 annos de regrusura pro su tentativu de mortorzu de Lorena Castro, peri sa sent\u00e8ntzia pronuntziada su 12 de abrile de 2000 dae su Tribunale de Z\u00e8nova e cunfirmada a pustis dae sa Corte de Appello e dae sa Corte de Cassadura. \nAiat cumintzadu a cumprire cundenna in sa presone de Marassi e posca in sa de Chiavari; atuarmente, sighit a la cumprire in sa domo regrus\u00f2ria Due Palazzi de P\u00e0dua. \nSu mortore in sos medias.\nA su casu de Bilancia s\u2019ispirat \u201c\u00d9rtima balla\u201d, unu miniseriale telebisencu italianu, aderetadu dae Michale Soavi e transm\u00ectidu pro sa primera bia in su 2002 dae Canale 5, cun sos atores Giulio Scarpati, ch\u2019int\u00e8rpretat s\u2019ufissiale de sos carabineris chi ghiat sas imbestigaduras, e Carlo Cecchi, in su rolu de su mortore seriale. \nIn su 2004, Donato Bilancia fiat istadu intervistadu in dereta telebisada dae Rai 1, in tempus de s\u2019emissura \"Domenica in\", ghiada in cussu annu dae Paolo Bonolis. Su presentadore aiat retz\u00ecdu cr\u00ectigas \u00e0spidas pro cussa intervista."}
{"id": "11136", "revid": "6209", "url": "https://sc.wikipedia.org/wiki?curid=11136", "title": "Azut\u00f2riu no dispensadu", "text": "S\u2019azut\u00f2riu no dispensadu (o azudu no dadu, farta de azudu), in unos cantos ordinamentos zur\u00ecdigos, intre sos cales s\u2019italianu, est unu delitu contra a sa pessone e, in manera prus ispetz\u00ecfiga, contra a sa bida e a s\u2019incolumidade individuale. \nSa norma narada tenet sa funtzione de afortire su sentidu de sa solidariedade umana. Isse est unu delitu omissivu, in ue su lezisradore reprimet sa farta de realizadura de un\u2019assione zuigada comente netzess\u00e0ria, independentemente dae su fatu ch\u2019intervenzat o nono un\u2019eventu comente cunsegh\u00e8ntzia de s\u2019omissura narada."}
{"id": "11137", "revid": "7227", "url": "https://sc.wikipedia.org/wiki?curid=11137", "title": "Tamata", "text": "Sa tam\u00e0ta, o pum\u00e0ta (lumen issientificu: Solanum lycopersicum L.) est una pranta de sa familia de sas solan\u00e1ceas (Solanaceae) chi tenet s'orizine sua in su Messicu e peri tottu su mundu la contivizan pro su fruttu suo, bonu a lu mandicare. Custu fruttu est una bacca colorada, tipicamente de tonos chi b'andan dae su grog\u00e0ntzu a su ruju pro more de sa presentzia de sos pigmentos licopene e carotene; podet cromper a 2 cm de diametru in sas ispetzias agrestes, ma est meda prus mannu in cussas chi sun curtivadas. Su sapore de su fruttu est unu pacu acru, e si lu produit e cossumat in tottu su mundu, tantu friscu comente in ateras maneras diferentes, pro esempiu in salsa, pur\u00e8, sutzu, disidratau o in cusserva."}
{"id": "11139", "revid": "7227", "url": "https://sc.wikipedia.org/wiki?curid=11139", "title": "The Witcher", "text": "The Witcher est unu videojocu de rolu (action RPG) chi CD Projekt RED STUDIO at fattu e chi CD Projekt at distribu\u00ecu in Polonia, sende chi Atari l'apat fattu in su restu de su mundu. Sa versione europea at fattu su debutu suo in su 26 de Santu Gabine de su 2007 e cussa de sos Istados Unidos carchi die prus a tardu, in sa die de su 30 de Santu Gabine de su 2007. In su 17 de Febrarju de su 2008 at cumpr\u00ecu una b\u00e8ndia de unas 600.000 copias peri su mundu, e bi l'at fatta a cr\u00f2mper a 1 milione in sa prima die de Sant'Andr\u00eca.\nSu jocu est ambientau ind unu mundu fantasy chi s'iscritore polacu Andrzej Sapkowski, in sa saga sua liter\u00e0ria dedicada a sos Witcher (in limba polaca \"Wied\u017amin\"), aiat imazinau. Su motore graficu de sos chi l'an isvilupau est s'Aurora Engine de Bioware (chi at fattu ja sa cumparta in su primu episodiu de Neverwinter Nights), ma l'an acontzau meda prochi poderet suportare sos efetos graficos de s'urtima generassione ludica.\nSa versione pro Personal Computer at b\u00e8ndiu unu milione de copias in doichi meses: sa cosa a su cumintzu aiat conchin\u00e0u sos isvilupadores a nde tenner in cussideru una fintzas pro PlayStation 3 e Xbox 360, mancari chi a pustis su titulu siat istau annuddau.\nIn su 2011 est essiu su sichidore suo: pro Microsoft Windows. Custu peroe bi l'at fatta a essire fintzas ind una versione console pro Xbox 360, in su 17 de aprile de su 2012."}
{"id": "11141", "revid": "7227", "url": "https://sc.wikipedia.org/wiki?curid=11141", "title": "Xbox One", "text": "Sa Xbox One, connotta fintzas comente Xbox 720 dae sa comunidade de jocadores peri su mundu, est una console de videojocos chi Microsoft at prodottu e est sich\u00eca a sa Xbox 360. Sa console fachet parte de s'ottava generassione de console, ind unu mercau chi biet in cuncorrentzia fintzas sa PlayStation 4 de Sony e su Wii U de Nintendo."}
{"id": "11142", "revid": "3602", "url": "https://sc.wikipedia.org/wiki?curid=11142", "title": "PlayStation 4", "text": "Sa PlayStation 4 (\"\u30d7\u30ec\u30a4\u30b9\u30c6\u30fc\u30b7\u30e7\u30f34\" Pureisut\u0113shon F\u014d?), rezistrada chin su marcu PLAYSTATION 4\u2122 e a s'ispissu mutt\u00eca in breve PS4, est una console de videojocos chi Sony Computer Entertainment at prodottu.\nSa console est ess\u00eca in su mese de Nadale in su 2013 costande 399 euros. In su note tra su 10 e s'11 de lampadas est istau ammustrau su design de sa console chin paritzas fotografias: dae cughe si podiat biere chi sas carettas si poden cullegare direttamente a su joypad e non a sa console, a manera de tenner prus libertade de movimentu. Est retro-compatibile chin sa PlayStation 3 p\u00e8tzi pro more de su servissiu Gaikai.\nSa console fachet parte de s'ottava generassione de console, e at a intrare in competissione chin sa Wii U de Nintendo e sa Xbox One de Microsoft."}
{"id": "11143", "revid": "7227", "url": "https://sc.wikipedia.org/wiki?curid=11143", "title": "Microsoft Windows", "text": "Microsoft Windows (a s'ispissu lumenada \"Windows\" o \"Win\") est una familia de ambientes e sistemas operativos dedicaos a sos personal computer, a sas workstation, a sos server e a sos smartphone. Naschit che ambiente operativu pro sos sistemas operativos MS-DOS e PC DOS, e che benit a sistema operativu isse etottu chin Windows NT e Windows 95.\nMicrosoft Windows est unu software chi tenet sa Microsoft Corporation e chi issa lu rendet disponibile a pacamentu. Chin Windows, sa Microsoft tenet sa prus parte de su mercau de sos sistemas operativos."}
{"id": "11144", "revid": "3602", "url": "https://sc.wikipedia.org/wiki?curid=11144", "title": "Dark Souls II", "text": "Dark Souls II (\"\u30c0\u30fc\u30af\u30bd\u30a6\u30eb II\" D\u0101ku Souru Ts\u016b?) est unu videojocu de rolu (action RPG), sichidore de Dark Souls, chi From Software at isvilupau e at prubicau Namco Bandai Games. Est istau presentau in su Spike Video Game Awards 2012 e an irvelau chi at a tenner un'istoria differente dae su jocu chi lu at pretz\u00e9diu, un'ambientassione nova e unu novu protagonista. Su jocu s'at a prubicare pro PlayStation 3, Xbox 360 e Microsoft Windows in su mese de Martzu de su 2014.\nIst\u00f2ria.\nA p\u00f9stis de unu b\u00ecdeo chi b'at a intr\u00e0da a ammustr\u00e0re su disisp\u00e8ru de chie sa non morte at corfiu, su protagonista b\u00e8nit traz\u00e0u a un'atteru mundu chi si n\u00e0rat Drangleic, in ube at\u00f2biat ind una pinn\u00e8tta sas urtimas bard\u00ecanas de su focu. Custas lu p\u00eccan in z\u00ecru, n\u00e0ndeli chi s\u00ecche at a m\u00f2rrer unu muntone de bortas e chi at a b\u00e8nner, com\u00e8nte a tottus sos atteros, unu essere b\u00f2idu e ispoz\u00e0u de res\u00f2ne e sent\u00ecdu. And\u00e0nde a inn\u00e0ntis c\u00f2lat a Majula, unu biddiz\u00f2lu in ube sa figura misteri\u00f2sa de su M\u00ecssu de s'Ismer\u00e0lda li dim\u00e0ndat si est issu chi at a pic\u00e0re su tronu: custa li n\u00e0t chi d\u00e8pet coll\u00ecre battor animas mannas, prima de b\u00ecer a su re de su locu, Vendrick. F\u00e0ttu custu, bi\u00e0zat a su casteddu de Drangleic in ube, ind una losa prof\u00f9nda, b'est su chi pacu bi abb\u00e0rrat de Vendrick, b\u00e8nniu comom\u00e0i b\u00f2idu. S'aneddu chi per\u00f2e si atz\u00e0pat in sa bestim\u00e8nta antica sua perm\u00ecttit a su protagonista de l\u00f2mper a su santuarju de s'iscurt\u00f2ne, in ube at a f\u00e0cher connosch\u00e8ntzia de unu iscurt\u00f2ne anticu chi li d\u00e0et unu oz\u00e8ttu pro biaz\u00e0re a su chi si amm\u00e8ntat de sa gherra contr'a sos zig\u00e0ntes. Su protagonista b\u00ecnchet su segnore issoro e, torr\u00e0u a sa sede regale, si at\u00f2biat chin sa re\u00ecna Nashandra, chi a s'acc\u00e0bbu de tottu est s'inimicu berdad\u00e8ru de tottu su jocu. P\u00f9stis de la \u00e0er b\u00ecnta, su protagonista b\u00e8nit a re novu fin\u00ecnde sepurt\u00e0u galu vivu in intro de sa cripta.\nGameplay.\nDark Souls II tenet una jocabilidade chi si assimizat meda a cussa de su primu capitulu; de s'ateru, su co-direttore Tomohiro Shibuya at decrarau chi non cheret cambiare sos cumandos. Atzapamus in intro de sas novidades imbetzes unu mundu de esplorare unu pacu prus mannu, una grafica e animassiones ammezoradas grassias a su motore graficu novu, una zestione de frunimentu prus profunda, sa possibilidade de impreare duas armas a su matessi tempus, una menzus intellighentzia artifitziale de sos inimicos, novas armas e armaduras e carchi amezoramentu in sa modalidade multijocadore online."}
{"id": "11145", "revid": "3602", "url": "https://sc.wikipedia.org/wiki?curid=11145", "title": "Dark Souls", "text": "Dark Souls (\"\u30c0\u30fc\u30af\u30bd\u30a6\u30eb\" D\u0101ku Souru?) est unu videojocu de rolu (action RPG) chi From Software at isvilupau e prubicau in Giappone in su 22 de Capidanne de su 2011 solu pro PlayStation 3, mentras a libellu internassionale in su 4 de Santu Gabine de su 2011 pro PlayStation 3 e Xbox 360 e, in su 24 de agustu de su 2012, fintzas pro Microsoft Windows, intregande sa cumpartida a Namco Bandai Games pro su chi pertocat su Ponente. A primu connottu chin su lumen de Project Dark, est su sichidore ispirituale de Demon's Souls.\nSu jocu chi lu at sich\u00ecu est Dark Souls II.\nIstoria.\nIn su tempus de sos Anticos, su mundu fit a s'iscuru: una fressada de n\u00e8ula e \u00e0rtana lu imbolicabat e sos dracones lu dominaban a punzu de ferru. Su focu at permittiu sa distintzione de sos elementos de s'universu, fachende naschire su caente e su frittu, sa vida e sa morte, sa luche e su buju. Cando arrib\u00e8in sos Segnores (Nito, su primu de sos mortos, Sa Maghiarja de Izalith e sas fizas de Caos, Su Segnore de su Sole Gwin paris chin sos caballeris suos e su nanu mustrencu) cumintz\u00e8it sa gherra tra omines e dracones chi acab\u00e8it chin s'iscunfitta de custos e su traichimentu de su dracone Seath su Chene-iscattas. Dae cughe cumintz\u00e8it su Tempus de su Focu, ma no istent\u00e8it meda chi sas frammas s'istud\u00e8in e su mundu torr\u00e8it a esser imbolicau in s'iscuru. Medas omines sun mortos, e sos chi bi l'an fatta juchen unu sinzu chi inditat sos non-mortos. Su protagonista est unu de custos, postu a presone ind unu casteddu isperdiu: compitu suo est a fughire dae su casteddu e accudire a Lordran, sa terra de sos Segnores."}
{"id": "11146", "revid": "3602", "url": "https://sc.wikipedia.org/wiki?curid=11146", "title": "Hikikomori", "text": "Hikikomori (\"\u3072\u304d\u3053\u3082\u308a\" oppuru \"\u5f15\u304d\u7bed\u308a\" Hikikomori?, vortau a sa litera \u201cistare in isolamentu, abbandi\u00e0resi\u201d) est unu faveddu giapponesu impreau pro inditare a cussos chi isseperan de siche abbandi\u00e0re a contu issoro dae sa vida sotziale, chircande a s'ispissu libellos estremos de isolamentu pro more de fatores sotziales e pessonales de varia natura in sas vidas issoro. Su vocabolu si riferit siat a su fenomenu sotziale in generale, siat a cussos chi a custu gr\u00f9stiu sotziale appartenen. Su fenomenu, chi b'aiat in Giappone ja dae sa secunda medade de sos annos ottanta, at cumintzau a s'isparghinare in su seculu 'e bintunu fintzas in sos Istados Unidos e in Europa."}
{"id": "11147", "revid": "3602", "url": "https://sc.wikipedia.org/wiki?curid=11147", "title": "Corsicanos", "text": "Sos corsicanos sunt sa populatzione chi vivet in s'isula de C\u00f2rsica, regione chi est oe frantzesa a istatutu ispetziale numenada a manera ufitziale \"Collectivit\u00e9 territoriale de Corse\" (in sardu \"Cullettividade territoriale de Cossiga\")."}
{"id": "11148", "revid": "3602", "url": "https://sc.wikipedia.org/wiki?curid=11148", "title": "NEET", "text": "NEET est un'acronimu inglesu chi cheret narrer \"Not in Education, Employment or Training\", connottu in Italia e in Sardigna chin su faveddu \"n\u00e9n-n\u00e9n\" (in italianu \"n\u00e9-n\u00e9\"), e inditat zente chi no istudiat, non tenet traballu o ateras attividades chi si li podant assimizare (tirocinios, traballos in domo etc.). Calicunu ente guvernativu lu impreat comente unu faveddu de classificassione.\nGeneralmente su fenomenu pertenet a sa fascia de edade in intro de sos 16 (custu fintzas si in carchi istadu s'iscola de s'obricu no acabat necessariamente a 16 annos) e sos 35 annos, o adderettura fintzas a 65 annos.\nA su fenomenu li ant dau cara a primu in su Regnu Un\u00ecu, ma si ch'est isparghinande a lestru meda in atteros istados peri su mundu, comente in Giappone, Cina, Corea de su Sud e in Italia; secund'e s'Istat, in su 2009 in Italia sos n\u00e9n-n\u00e9n in sa fasca de edade tra sos 15 e 29 annos fint 2 miliones (su 21,2 pro chentu). Su fenomenu si ch'est radicalizande in sa fasca de 25-30 annos, ca in cughe sos n\u00e9n-n\u00e9n rappresentant su 28,8% de sa populassione totale, a cantu su Cussizu Nassionale de s'Economia e de su Traballu at certificau."}
{"id": "11149", "revid": "18313", "url": "https://sc.wikipedia.org/wiki?curid=11149", "title": "Feta", "text": "Sa feta est unu casu gregu chi sas or\u00eczines remontant a mizas de annos a como, in su tempus de sa Gr\u00e8tzia antiga. Si produet mescamente cun late de berveghe, peroe si podet impreare finas late de cabra in una prochentale finas a su 30%. Su sabore de sa feta est farrosu, su casu est ammurzadu pro unos tres meses. Sa feta tenet colore arbu e a s\u2019avesu si cunservat in cantzos mannos cuadrados. Bi nd\u2019at bariedades prus tostas e prus moddes. Su cunt\u00e8nnidu de rassura andat dae su 30% a su 60%. Sa feta si podet cussiderare su prus t\u00ecpigu de sos casos barc\u00e0nigos, difatis esistit, cun n\u00f9menes diferentes, finas in sos pa\u00ecsos a curtzu: in Burgaria si narat \u201csirene\u201d, in Romania \u201cbranza telemea\u201d, in Turchia sintzillamente \u201cbeyaz peynir\u201d (\u201ccasu arbu\u201d). Sa feta si cunsumit su prus de sas bias comente intrada, a sa naturale o cun annanghedura de ozu e r\u00ecgamu, peroe si coghet puru in su forru e est un\u2019ingrediente de s\u2019insalada grega famada, paris cun olia, cug\u00f9mere e tomata. Zai dae annos s\u2019agatat cun fazilidade in It\u00e0lia e in Sardinna, mescamente cunfessionadu e prus raras bias friscu."}
{"id": "11150", "revid": "7227", "url": "https://sc.wikipedia.org/wiki?curid=11150", "title": "Windows 1.0", "text": "Windows 1.0 (1985), cummercialitzau dae su 20 de Sant'Andria de su 1985, est sa prima tentada dae parte de Microsoft de implementare un'ambiente operativu capassu de multitasking e basau issupra un'interfaccia grafica fintzas in piattaforma PC. Windows 1.0 at rappresentau sa prima incarnassione de su sistema operativu Windows."}
{"id": "11151", "revid": "7227", "url": "https://sc.wikipedia.org/wiki?curid=11151", "title": "Windows 2.0", "text": "Windows 2.0 (1987) est un'interfaccia grafica chi Microsoft aiat isvilupau pro sos personal computer chi tenian MS-DOS che sistema operativu."}
{"id": "11152", "revid": "7227", "url": "https://sc.wikipedia.org/wiki?curid=11152", "title": "Windows 3.0", "text": "In informatica chin su vocabolu Windows 3.x (1990) si inditan tottus sos sistemas operativos Windows chi Microsoft aiat prodottu tra su 1990 e su 1994 (Windows 3.0, Windows 3.1, Windows for Workgroups 3.1, Windows for Workgroups 3.11, Windows 3.11 e Windows 3.2). A narrer sa beridade, no est currettu a chistionare de sistemas operativos veros e proprios, ca Windows 3.x fit petzi unu \"ambiente operativu\" graficu de installare issupra DOS.\nS'interfaccia de Windows 3.x s'at a impreare fintzas pro installare sos sistemas operativos Windows 9.x."}
{"id": "11153", "revid": "7227", "url": "https://sc.wikipedia.org/wiki?curid=11153", "title": "Windows 95", "text": "Microsoft Windows 95 (lumen in codiche Chicago), connottu a libellu populare comente Windows 95, est unu sistema operativu chi sa Microsoft Corporation nd'at sa propriedade, chi appartenet a sa familia Microsoft Windows e est dedicau a sos PC IBM e cumpatibiles chin su processore Intel 80386 o superiore. Est su primu sichidore de Microsoft Windows 3.x e l'at poi sich\u00ecu a sua vorta Windows 98.\nPostu in su mercau in su 24 de agustu de su 1995 e cummercialitzau fintzas a su 2001, Windows 95 est su primu sistema operativu a 16/32 bit chin sa interfaccia grafica de sa familia Windows 4.x.\nWindows 95 siche fit isparghinau a lestru peri sos impreadores de PC, e custu at permittiu a sa Microsoft de si affirmare definitivamente in su mercau de sos sistemas operativos e de picare una positura egemonica in sos annos a bennere. Su chi at permittiu a custu sistema de siche isparghinare fit istada sa nova grafica, chi at fattu s'impreu de su computer una cosa prus fatzile cuffroma a sas atteras versiones e a sos atteros sistemas operativos chi li fin in cuncurrentzia, ma mescamente su pressiu meda prus a discassu cuffroma a cussos chi dabat sa Apple."}
{"id": "11154", "revid": "7227", "url": "https://sc.wikipedia.org/wiki?curid=11154", "title": "Windows 98", "text": "Windows 98 (1998-2006) (lumen in codiche Memphis) est su secundu sistema operativu graficu de sa linia Windows 9.x de Microsoft. Comente a su sistema chi lu at pretzediu, tenet unu Kernel monoliticu a 16/32 bit basau issupra MS-DOS. In su 14 de Capidanne de su 2000 Windows Me lu aiat suppriu, ma at tentu comuncas supportu uffitziale fintzas a s'11 de tribulas de su 2006.\nSichidore de Windows 95, tenet unu supportu ammezorau pro sos hardware istandard comente a USB, MMX e AGP; est dotau de su supportu de su file system FAT32, de WebTV e de s'integrassione de Internet Explorer in s'interfaccia grafica (GUI) de Windows, muttiu Active Desktop. Custu ch'at fattu bessire a campu chistiones chin s'antitrust pro sa positura dominante chi Internet Explorer at tentu a pustis de s'integrassione fortzada sua in Windows.\nMancari chi Windows 98 apat ammezorau s'istabilidade cuffroma a Windows 95, est a ammentare chi a s'ispissu capitabat de s'imbenner in iffadosos BSoD; ma fit comuncas menzus de su sistema chi lu aiat deppiu sichire, Windows Me, nodiu in negativu pro sos problemas suos."}
{"id": "11155", "revid": "6534", "url": "https://sc.wikipedia.org/wiki?curid=11155", "title": "James Gandolfini", "text": "James Joseph Gandolfini, Jr. (Westwood, New Jersey 18 September, 1961 \u2013 19 June 2013 Rome, Italy), prus conotta comente James Gandolfini, est unu cantante e attore americanu."}
{"id": "11156", "revid": "7227", "url": "https://sc.wikipedia.org/wiki?curid=11156", "title": "Windows ME", "text": "Windows ME (IPA: [mi\u02d0], [\u025bm i\u02d0]) o Windows Millennium Edition (lumen in codiche: \"Millennium\") est unu sistema operativu chi tenet sa Microsoft Corporation postu in su mercau in su 14 de Capidanne de su 2000. Est su sichidore diretu de Windows 98 e lu at poi suppr\u00ecu Windows XP in su 2001. Est s'urtimu sistema operativu de sa familia Windows 4x, pacu dif\u00f9ndiu a libellu globale pro neghe de sos paritzos bug suos."}
{"id": "11157", "revid": "7227", "url": "https://sc.wikipedia.org/wiki?curid=11157", "title": "Windows XP", "text": "Windows XP (2001) (lumen in codiche Whistler) o Windows Experience est unu sistema operativu de Microsoft basau issupra un'architettura Windows NT. Est su sichidore de Windows 2000 e de Windows ME. Lu an postu in su mercau in su 25 de Santu Gabine de su 2001 e a como est istau su sistema operativu prus s\u00e8neche (5 annos) cando poi lu at suppr\u00ecu Windows Vista, in su 30 de jannarju de su 2007."}
{"id": "11158", "revid": "7227", "url": "https://sc.wikipedia.org/wiki?curid=11158", "title": "Windows Vista", "text": "Windows Vista (2006) (lumen in codiche Longhorn) est unu sistema operativu Microsoft de sa familia Windows, sende su sichidore de Windows XP. \nPro chi b'a\u00e8ret ess\u00ecu in su mercau, b'at ch\u00e8rfiu chimbe annos, e custu at fattu de su sistema chi lu at pretzediu su prus seneche de s'istoria Microsoft Windows.\nTenet una parica de ammezoramentos, mascamente de ispetzia grafica (bastet a ammentare sa nova graphical user interface de lumen Windows Aero), chi pero cherian una potentzia manna pro los facher zirare bene, a puntu tale chi in medas an isseperau de torrare a su betzu sistema operativu."}
{"id": "11159", "revid": "7227", "url": "https://sc.wikipedia.org/wiki?curid=11159", "title": "Windows 7", "text": "Windows 7 (2009) (lumen in codiche Vienna) est una versione de sa l\u00ecnia desktop/client de Microsoft Windows, ispartu ind una seria de sistemas operativos bonos a zirare in su PC, tablet PC, neetbook e laptop. A differentzia de su sistema chi lu at pretzediu, Windows Vista, su mottu no est istau \"rivolussione\" ma \"evolussione\": non de badas lu an fattu essire chin ammezoramentos pro cantu pertoccat sa cumpatibilidade de applicassiones e hardware chi ja Windows Vista podiat supportare, sicomente custu no aiat bendiu meda."}
{"id": "11160", "revid": "7227", "url": "https://sc.wikipedia.org/wiki?curid=11160", "title": "Windows 8", "text": "Windows 8 (2012) est unu sistema operativu de sa familia Windows chi Microsoft at isvilupau, e est su sichidore de Windows 7. Essiu in su 2012, si atzapat in battor editziones: Windows 8, Windows 8 Pro, Windows 8 Enterprise e Windows RT. Sa novidade manna est chi tenet un'interfaccia grafica nova in tottu e pro tottu chi si basat issupra su limbazu de design Microsoft e si assimizat meda a cudda de Windows Phone."}
{"id": "11161", "revid": "149", "url": "https://sc.wikipedia.org/wiki?curid=11161", "title": "Pol Pot", "text": "Pol Pot (n\u00e0schidu Saloth Sar, 19 de maju de su 1925 - mortu su 15 de abrile de su 1998) est istadu unu ditadore comunista cambozanu, l\u00ecderu de s'organizadura de terrore de sos Khmer Rujos. Su rez\u00ecmene suo, duradu tres annos (dae su 1976 a su 1979) est amentadu comente unu de sos prus sambenosos de s'ist\u00f2ria: sas isecutaduras massivas, su traballu fortzadu, s'alimentadura iscassa e s'assist\u00e8ntzia m\u00e8diga mala aiant causadu sa morte de unos duos milliones de cambozanos, est a narrer a ingh\u00ecriu de su 25% de sa pobuladura. Pol Pot est mortu in su 1998 in s'\u00ecnteri chi s'agataiat in detenimentu bivimentale."}
{"id": "11162", "revid": "128740", "url": "https://sc.wikipedia.org/wiki?curid=11162", "title": "Efetu trenu", "text": "S'efetu trenu est un'efetu particulare de sa ghitarra imbentadu in sos annos setanta de su s\u00e8gulu coladu dae Santino Rocchetti su ghitarrista e cantadore bitervesu."}
{"id": "11163", "revid": "129163", "url": "https://sc.wikipedia.org/wiki?curid=11163", "title": "Gherra tzivile americana", "text": "Sa gherra tzivile americana, nodia fintzas comente \"gherra de ischirriamentu americana\", l'an gherrada sos Istados Unidos tra su 1861 e su 1865 sendesi partios in s'Unione, chi rapresentabat su Nord (sos \"Yankees\"), e in sa Cunfederassione de sos Istaos de America (CSA), su Sud o sos Reberdes (sos \"Dixies\"). Sa gherra l'at binta, a sa fine, s'Unione."}
{"id": "11164", "revid": "2647", "url": "https://sc.wikipedia.org/wiki?curid=11164", "title": "Gherra tzivile ispagnola", "text": "Sa gherra tzivile ispagnola fit una pelea gherrada in Ispagna tra su 1936 e su 1939. A un'ala b'aiat sos \"Nacionales\" chi los apozaban sos regimes nazi-fascistas de Mussolini e Hitler, e a s'attera b'aiat sos Repubricanos chi tenian s'apozu de sos comunistas, e chi a sa fine an perdiu contr'a sos primos. S'acabada de custa gherra at sinzau s'incumintzu de sa dittatura de Francisco Franco, durada fintzas a sa morte sua in su 1975.\nSa gherra, in prus de facher unu numeru de isperdios tra 500.000 e unu milione, at custrintu zente meda a s'esiliu. "}
{"id": "11166", "revid": "3602", "url": "https://sc.wikipedia.org/wiki?curid=11166", "title": "Gherra tzivile inglesa", "text": "Pro gherra tzivile inglesa si intendet una pelea chi b'andat dae su 1639 a su 1651. Fit una gherra tzivile chi poniat cuntrappostos a un'ala sos Realistas e sos Parlamentaristas, ponendeche in mesu sas tres nassiones de Inghilterra, Iscotzia e Irlanda."}
{"id": "11167", "revid": "203", "url": "https://sc.wikipedia.org/wiki?curid=11167", "title": "Gherra tzivile russa", "text": "Sa gherra tzivile russa fit iscopiada deretu deretu a pustis chi sos bolscevicos (muttios \"rujos\") aian picau su potere in su mese de Sant'Andria de su 1917, e aiat bidu a issos cuntrappostos a sos chi si opponian a sa Revolussione, muttios \"arbos\". Sa gherra tzivile est durada fintzas a su 1921, cando sos rujos aian bintu."}
{"id": "11168", "revid": "2404", "url": "https://sc.wikipedia.org/wiki?curid=11168", "title": "Gherra de Corea", "text": "Sa gherra de Corea est durada tra su 1950 e su 1953 e bidiat cuntrappostas sa Corea de su Nord comunista, chi la sustenian sa Cina e s'URSS, e sa sorre de su 38\u00b0 parallelu Corea de Sud, chi la sustenian sos Istados Unidos paris chin sas ateras potentzias occidentales.\nEst acabbada ind un'empasse e chin sa fundada de unu zassu de cuntrollu demilitaritzau."}
{"id": "11169", "revid": "3602", "url": "https://sc.wikipedia.org/wiki?curid=11169", "title": "Unidade 731", "text": "Sa Unidade 731 est su lumen de un'unidade de s'esercitu giapponesu chi fit in atividade dae su 1936 a su 1945 in Manciuria (Cina de su Nord-Est), pro la narrer menzus in su campu de Ping Fang postu a nord-est de sa tzitade cinesa de Harbin, chi fachiat parte de su guvernu fantutzu de Manchukuo.\nPonende mente a sos cumandos de su generale Shiro Ishii (espertu bateriologu, fundadore e mere de s'Unidade 731), s'unidade (chi de fatzada fit operativa pro che mondare s'abba) depiat istudiare e isperimentare armas chimicas e biologicas, violande su protocollu de Ginevra chi su Giappone b'aiat postu sa firma in su 1925 ma lu at ratificau petzi in su 1970.\nTra su 1942 e su 1945 a miza e miza de presoneris chi fin mascamente cinesos (feminas e pitzinnos non fachian ecetzione), ma puru mongolos, coreanos, russos e fintzas carchi inglesu e americanu impresonau, los aian impreaos a manera de cavias in paritzos isperimentos de natura estrema.\nSos iscopos de custos fin duos: isperimentare siat armas bateriologicas de usare contr'a s'inimicu pro bincher sa gherra, siat tecnicas terapeuticas novas in sa pedde de sos presoneris chi los fachian ammalaidare a bella posta pro iscoperrer comente si podian sanare a lestru sos sordaos giapponesos a su bisonzu.\nS'unidade at tentu sa curpa de aer fattu sos crimines de gherra prus graves e sambenosos de tottus sos militares giapponesos.\nIn pachitzedos an pacau pro sas fatt\u00ecas malas issoro: in su 1949 unu tribunale sovieticu b'aiat res\u00e8ssiu a nde facher processare petzi una dechina. Sos Istados Unidos, chi aian incumintzau su programma de armas chimicas e batteriologicas petzi in su 1943, aian recuperau su tempus perdiu coperinde e fintzas ingaggiande sos de s'Unidade. Sos ateros aian potiu, de custa manera, torrare chietos chietos a sa vida tzivile, a s'ispissu traballande in intro de siendas farmaceuticas o de ateros istaos.\nDuas peliculas an zirau in ammentu de su chi an fattu sos butzinos e de su chi an suffertu sas vitimas issoro, Men behind the Sun e Philosophy of a Knife."}
{"id": "11170", "revid": "3602", "url": "https://sc.wikipedia.org/wiki?curid=11170", "title": "Philosophy of a Knife", "text": "Philosophy of a Knife est una pell\u00eccula chi Andrey Iskanov at direttu.\nTrattat de sa (misconnotta pro medas) Unidade 731, una base chi sos Giapponesos aian fundau in terra cinesa in su cursu de sa gherra sino-giapponesa de sos annos '30, ammesturande e alternande filmaos de archiviu, intervistas e costrussiones novas a manera crua meda issupra sos isperimentos chi fachian e battian a innantis in cuddu locu. \nSu filme addurat battor oras, est tottu in inglesu e zirau in biancu e nigheddu, sas intervistas sun imbetzes a colores in russu chin tantu de suttatitulos in inglesu."}
{"id": "11171", "revid": "133940", "url": "https://sc.wikipedia.org/wiki?curid=11171", "title": "Hei tai yang 731", "text": "Hei tai yang 731 est una pellicula, produida in sa Cina, girada in mandarinu, est connotta in inglesu comente \"Men behind the Sun\" chi Tun Fei Mou at zir\u00e0du in Hong Kong in su 1988.\nTrattat de sos isperimentos de s'Unidade 731 giapponesa in terra cinesa."}
{"id": "11172", "revid": "128782", "url": "https://sc.wikipedia.org/wiki?curid=11172", "title": "Mesa de iscrier", "text": "Sa mesa de iscrier (o c\u00e0tedra) est unu m\u00f2bile de forma e mann\u00e0ria bari\u00e0viles, custitu\u00ecdu dae unu pranu orizontale, una mesa particulare impreada de arrimu pro b'iscrier o bi traballare. \nIn s'Edade M\u00e8dia, fiat formadu dae duas partes a ue si poniat su pretzisu pro b'iscrier e su leghidorzu. Posteriormente, fiant istadas introdu\u00ecdas modifigaduras sustantziales in su de XV e in su de XVI s\u00e8gulos, addaghi fiant istados annantos calassos in sos chirros. Sa forma sua aiat retzidu pagos mudamentos dae sa prima metada de su de XIX s\u00e8gulos. S'ispainadura sua fiat aumentada a pustis de sa segunda gherra mundiale pro more de sos zassos de traballu noos in sos uf\u00ecssios."}
{"id": "11173", "revid": "2404", "url": "https://sc.wikipedia.org/wiki?curid=11173", "title": "Limba de minoria", "text": "Chin sa perifrasi de limba de minor\u00eca si inditat sa situatzione de una limba chi una comunidade chistionat ma chi no est una realtade egemonica e dominante cufforma a unu determinau grustiu sotziale, che a una natzione. Eduncas si acatan ind un istadu de minor\u00eca rispettu a un'attera limba chi, a su solitu, est cussa reconnotta che limba ufitziale. Una limba de minor\u00eca ind un'istadu lu podet esser de maior\u00eca ind un'atteru: podimus picare a esempiu su catalanu, chi est ufitziale in Andorra ma est petzi \"co-ufitziale\" in Ispagna (Catalogna, Comunidade Valentziana, Baleares).\nB'at su periculu chi sa limba de minoria la suspat sa \"limba printzipale\" (difatis non de badas si chistionat de \"limbas in periculu\"), fintzas a benner a limba iscumparta cando non bi siat prus anima chi li det cara, o la faveddet.\nEuropa.\nFachende una par\u00ecca de esempios a propositu de limbas de minoria, in Europa b'acatamus su bretone, su sardu, su corsicanu. Una Carta europea de sas limbas regionales o de minor\u00eca (ECRML) esistit e goi che las definit:\n\u00abChin \"limbas regionales o de minoria\" si intenden sas limbas chi in su terrinu de un'Istadu traditzionalmente imprean sos tzitadinos de cussu Istadu, formande unu grustiu inferiore in numeru a su restu de sa populatzione de s'Istadu e a diversu dae sa limba ufitziale de cuss'Istadu.\u00bb\nSa Carta Europea riconnoschet su derettu a faveddare e iscriver una limba de minoria in s'ambitu de sa zustissia, de s'ammnistratzione prubica, de sa curtura e in tottus sos campos de sa vida sotziale."}
{"id": "11174", "revid": "3602", "url": "https://sc.wikipedia.org/wiki?curid=11174", "title": "Limbas in intro de s'Unione Europea", "text": "Sas limbas de s'Unione Europea sunt totu cuddas chi impreant sos chi vivent in intro de sa UE, siat ufitziales siat de minor\u00eca. A como sas limbas ufitziales de s'UE sunt 23; dae sa primu die de jannarju de su 2007 nche ant annantu su bulgaru, su rumenu e s'irlandesu. In sa pagina printzipale de su zassu de sa UE si nat: \"Limbas: sa sienda de s'Europa\" chind una setzione a sa sola totu dedicada a custu argumentu.\nS'UE incorazat su plurilimbismu, alentat sos tzitadinos suos a esser bonos a faveddare ateras limbas in prus de cussa de mama, offerinde e finantziande una seria de programmas chi promovent ativamente s'imparu de limbas e sa diversidade limbistica, ma s'UE non tenet boche meda in capitulu ca bi la ant sos istados singulos."}
{"id": "11175", "revid": "3602", "url": "https://sc.wikipedia.org/wiki?curid=11175", "title": "Carta europea de sas limbas regionales o de minor\u00eca", "text": "Sa Carta Europea de sas limbas regionales o de minor\u00eca (in inglesu: \"European Charter for Regional or Minority Languages\", tenende che acronimu \"ECRML\") est unu trattau internatzionale fattu in Istrasburgu in su 5 de Sant'Andria de su 1992 dae su Cunsizu de Europa (STE 148).\nObiettivos e resones.\nSa Carta cheret, a un'ala, tutelare e promovere sas limbas regionales o de minoria comente un'aspettu postu a menetta de sa sienda curturale europea, e a un'ala promovere s'impreu de custas limbas in sa vida prubica e privada. Sa funtzione chi tenet est essentzialmente curturale, e naschit dae su cunsideru chi in Europa b'at populos chi faveddant una limba a diversu dae sa maior\u00eca de sa populatzione chi tenet s'istadu issoro.\nSa Carta non coperit sas limbas chi faveddan sas comunidades disterradas in terrinu anzenu.\nAdesiones.\nTottus sos istados europeos podent firmare sa Carta, fintzas si una limba de minor\u00eca non bi l'ant (comente a su Lussemburgu, pro esempiu). Sos istados podent isseperare de reconnoscher sa limba chi cheren ma depent esser cufforma a sas regulas chi sa Carta ponet a craru. De prus, sos Istados podent detzidere de annangher atteras limbas in prus de cussas chi ja bi sunt.\nSa Carta est intrada in vigore cando l'ant ratificada a su nessi 5 istados (1\u00b0 de martzu de su 1998), e a como l'ant firmada 33 istados ma petzi 24 l'ant puru ratificada. Sa Frantza, a pustis de b'aer postu sa firma, at detzisu de non la ratificare, ma at iscrittu prusaprestu pro contu suo una lista de sas limbas chi cheret a esser reconnottas comente de minor\u00eca.\nSos istados in ube sa Carta est in vigore in su 2009 sunt: Armenia, Austria, Cechia, Cirpru, Croatzia, Danimarca, Finlandia, Germania, Liechtenstein, Lussemburgu, Montenegru, Norvegia, Paesos Bassos, Polonia, Regnu Un\u00ecu, Roman\u00eca, Serbia, Islovacchia, Islovenia, Ispagna, Isvetzia, Isvitzera, Ucraina, Ungheria.\nSunt 4 sas atziones chi sos Istados depent o podent facher:"}
{"id": "11176", "revid": "3602", "url": "https://sc.wikipedia.org/wiki?curid=11176", "title": "Natzionalismu corsicanu", "text": "Su natzionalismu corsicanu est unu movimentu in intro de sa C\u00f2ssiga chi punnat a s'indipendentzia natzionale de su populu corsicanu ind un'istadu soberanu in intro de s'Europa e reconnottu comente natzione.\nEst unu movimentu attivu dae sos annos '60, cando a s'isula bi a\u00ecat fal\u00e0du unu muntone de \"pied-noirs\", colonos frantzesos in esiliu dae sas terras africanas, comente s'Algeria, chi aian resessidu a si pigare s'indipendentzia."}
{"id": "11177", "revid": "5504", "url": "https://sc.wikipedia.org/wiki?curid=11177", "title": "Partidu Sardu - Partito Sardo d'Azione", "text": "Su Partidu Sardu - Partito Sardo d'Azione, a s'ispissu incurtziau chin su lumen de PSd'Az , est unu partidu politicu indipendentista sardu naschiu in su 1921 in Sardigna, fundau dae Camillo Bellieni, Emilio Lussu e atteros torraos dae sa prima gherra mundiale, mascamente dae cuddu repartu fattu belle solu de sardos chi fit una vorta sa Brigata Tataresa.\nSu partidu una vorta b'aiat res\u00e8ssiu a che ponner unu de sos suos, Mario Melis, a sa presidentzia de sa regione in su 24 de Agustu de su 1984."}
{"id": "11180", "revid": "128812", "url": "https://sc.wikipedia.org/wiki?curid=11180", "title": "Telemercadu", "text": "Si podet definire comente \u201ctelemercadu\u201d su cunzuntu de sas atividades de mercadismu realizadas a m\u00e8diu de su tel\u00e8fonu:\n- su tzentru de mutida est su logu f\u00ecsigu, in intro de s'impresa o inche unu tertzista, in ue s'isvilupat s'atividade;\n- s'atividade de \u201cmercadismu deretu\u201d, isvilupada peri su tzentru de mutida, tenet finalidades bariadas, e de acordu cun custas \u00f9rtimas est crassifigada cun numenaduras ispetz\u00ecfigas annanghedoras.\nS'atividade de telemercadu cunsistet in su cuntatu telef\u00f2nigu deretu, isecutadu a m\u00e8diu de operadores cumertziales, intre una o prus impresas assotziadas e sa crientela, atuale o potentziale, de sas impresas naradas. Sa finalidade de custu cuntatu est, in onzi casu, de tipu cumertziale, e cunsistet in sa b\u00e8ndida telef\u00f2niga de benes o serv\u00ectzios (in custos casos si faeddat in manera prus apropiada de \u201cteleb\u00e8ndida\u201d), o puru prus fitianu in sa pubritzizadura cumertziale de sas atividades e de sos produtos de s'impresa. In medas casos, sa telefonada t\u00e8rminat, si su resurtadu est positivu, cun sa cuntzertadura de un'aboju de b\u00e8ndida inche su bividorzu de su criente o inche sos uf\u00ecssios cumertziales de s'impresa."}
{"id": "11181", "revid": "3602", "url": "https://sc.wikipedia.org/wiki?curid=11181", "title": "Ciao", "text": "Ci\u00e0o est una paragula italiana pro si saludare in adobiu e fintzas in dispidida.\nOrizine.\nSu faveddu benit dae su venetu de Venetzia \" s'ci\u00e0vo (vostro)\", chi cheret narrer \"iscr\u00e0vu (de Bost\u00e9)\", paragula chi derivat dae su latinu vulgare \"scl\u00e0vus\" e chi in s'antic\u00f2riu inditabat sos de etnia islava a s'ispissu b\u00e8ndios, appuntu, che iscravos.\nTando narrer \"ciao\" a una pessone cheriat narrer a la saludare n\u00e0ndeli \"Iscravu de Bost\u00e9\", manera de saludare chi totus impreaban chentza distintzione peruna de classe sotziale.\nIsparghimentu internassionale.\nSa paragula, pro more de sos italianos in disterru in belle tottu su mundu, sich'est isparta a libellu internassionale. Inoche b'at una parica de esempios:"}
{"id": "11182", "revid": "2404", "url": "https://sc.wikipedia.org/wiki?curid=11182", "title": "Limba veneta", "text": "Su venetu est una limba romanza chi imprean a como prus o mancu unos tres miliones de pessones in ses istaos peri su mundu. Sa medade fit in Italia, in su terrinu de sa chi fit unu tempus s'antica Repubrica de Venetzia e chi est oje in sa prus parte sa regione de su Veneto, ma fintzas in Trentino, in su Friuli-Venetzia Giulia e in s'Agro Pontino; s'atera medade como est in foras, mascamente in Istria, chin comunidades unu pacu minores in Dalmatzia, Romania, Brasile, Messicu e ateros trettos inube sos venetu-faveddantes sun in disterru."}
{"id": "11183", "revid": "4713", "url": "https://sc.wikipedia.org/wiki?curid=11183", "title": "Valentzianu", "text": "Su valentzianu est su lumen istoricu, traditzionale e ufitziale chi impreat sa regione ispagnola de sa Comunidade Valentziana pro inditare su catalanu chi faveddan incughe.\nSa prus parte de sos limbistas (goi puru S' \"Acad\u00e8mia Valenciana de la Llengua e l'Institut d'Estudis Catalans\") lu cussideran difatis sa variedade 'e zosso de su catalanu chistionau in sa banda 'e Ponente, mancari chi a medas valentzianos sa cosa non piacat e pro interessu politicu lu definin una limba a banda.\nTra cuddos chi an dau unu cuntributu mannu pro che torrare a iscoperrer sa lessicografia valentziana si depet assumancu tzitare s'iscritore Enric Valor i Vives.\nIn acordu chin sa \" Llei d'\u00fas i ensenyament del valenci\u00e0 \" aprovada in su 1992, su valentzianu est sa limba \"propria\" de sa Comunidade Valentziana, e sos tzitadinos an su derettu a lu connoscher e impreare."}
{"id": "11184", "revid": "128838", "url": "https://sc.wikipedia.org/wiki?curid=11184", "title": "Gautama Siddhartha", "text": "Gautama Siddhartha o Gautama Buddha, nominau \"Shakyamuni\" (su sabiu de sa trib\u00f9 Shakya)(sanscrito: \u0938\u093f\u0926\u094d\u0927\u093e\u0930\u094d\u0925 \u0917\u094c\u0924\u092e) est istadu unu filosofu indianu. Sa filosofia sua ada originadu una traditzione culturale, su buddhismu, fundado a susu de is \u00abCuatru Nobilis Beridaris\u00bb. \nAt biviu me s'India de su Nord a intru de su 563 a.C. e su 483 a.C. (is urtimus istudius, a pustis de is annus noranta, proponint commenti datas de nascimentu e m\u00f2rti de su Buddha is annus 480 a.C. e 400 a.C.). Buddha, est a nai \u00absu chi est scidu\u00bb, est nasciu duranti su biagiu ca depiat potai s'arreina Maya, pobidda de su nobili gherradori Suddhodana, a iscendiai su primu fillu in sa dommu de su babbu. Ma sa traditzioni narat ca sa giovana no arrannescendi a lompiri in sa dommu aiat depiu iscendiai in unu boschixeddu (a Lumbini in su sud de su Nepal), ponendi a su mundu su chi at a bessiri su Buddha. A innantis de cummintzai sa cica sua spirituali, issu biviat in s'arrichesa e in sa comodidadi, in su palatziu de su babbu. Candu fiat acanta de fai trint'annus bessit de su palatziu e in cuatru ocasionis diferentis bit unu pipieddu, unu mobadiu, unu omini beciu, e un'interru. Custas esperi\u00e8ntzias ca po issu fiant noas dd'ant a fai arraxonai a susu de sa vida cummintzendi a elaborai su chi at a ess\u00ecri su fundamentu de su pentzamentu buddista: arrisolviri is cuatru \"sunfrimentus\" fondamentalis de sa vida: nascimentu, mobadia, beciesa, m\u00f2rti. "}
{"id": "11185", "revid": "3602", "url": "https://sc.wikipedia.org/wiki?curid=11185", "title": "Limbazu inglesu de sos Istados Unidos", "text": "S' inglesu americanu (\"American English\", AmE) est unu muntone de variedades de sa limba inglesa chi negossiant sos de sos Istados Unidos, in ube vivent duos tertzos de sos chi faveddant inglesu comente limba mama.\nSa limba inglesa la a\u00ecant importada in America sos britannicos. Sa primu fiotu de colonos fit acurriu in s'America de su Nord in su seculu de dechessette. In custu periodu b'aiat in in ibe puru zente de limba ispagnola, frantzesa, olandesa, tedesca, norvetzesa, isvedesa, iscotzesa, gallesa, gaelica irlandesa, finlandesa, italiana, russa (in Alaska) pro non chistionare, ovviamente, de sas paritzas limbas chi teniant sos nativos americanos."}
{"id": "11186", "revid": "2404", "url": "https://sc.wikipedia.org/wiki?curid=11186", "title": "Fusione perfetta de su 1847", "text": "Sa fusione perfetta de su 1847 si riferit a s'aunimentu politicu e amministrativu de totus sas terras chi fachiant parte de su Regnu de Sardigna, est a narrer s'isula de Sardigna e sa Terramanna chi fint su Piemonte, sa Savoia, Nitza, sa chi fit una borta Repubrica de Genova e t\u00e0mben sos chi una borta fint sos feudos imperiales de s'Appenninu Ligurinu (chi cumprendiant Liguria, Capraia, su Novese e s'Ovadese), ind una manera chi si assimizat a su chi sa corona inglesa aiat fattu chimbant'annos prima chin su Regnu de Irlanda, serv\u00ecndesi de s'Attu de Unione.\nSa fatt\u00eca.\nC\u00e0ralu Albertu de Savoia aiat cuntz\u00e8diu riformas a sos Istados de Terramanna; tando sas castas de Casteddu e Tattari, pro facher intender sa boche issoro, aiant prom\u00f2viu un'atropada pro pedire sa fusione chin sos dom\u00ecnios chi issu teniat in continente, de manera chi sas riformas si podiant allargare puru a s'isula. Caralu aiat cuntzediu sa fusione in su 29 de Sant'Andria de su 1847, chin tantu de annuntziu de s'urtimu vicer\u00e9 Claudio Gabriele de Launay nande cantu sichit: \"...(Su re) at isseperau de facher una familia eb\u00eca de sos sudditos a perfetta paridade de trattamentu\".\nCunseguentzias.\nS'aunimentu at bat\u00ecu una longa seria de cusseguentzias, comente s'iscumparta de s'anticu Parlamentu Sardu, de sa Real Udientzia e de s'autonomia sarda etotu (mancari fit petzi abbarrada a libellu de nomine). Chin custa fusione sa corona est colada a un'istadu unitariu dae su chi fit a primu (pluralista e compositu), chin sa pretesa de \u00e0er unu populu eb\u00eca, unu potere pubricu eb\u00eca e unu territoriu eb\u00eca, in summas chircande de si omologare a su modellu frantzesu.\nS'allargamentu de sas riformas lu cheriant e disizabant sos nobiles sennores e sos \"cus\u00ecnos\" (burghesos) sardos, chi lu bidiant che un'istrada de picare secura pro liberalitzare s'esportassione de sas mercantzias de sartu e s'importassione de cuddas continentales, ma fintzas pro si annangher issos puru a s'isfrutamentu de sas risorsas de s'isula chi ja fint fachende dae tempus meda chenza perunu grabu sos continentales: un'interessu chi si assimizat meda a su de sa \"borghes\u00eca compradora\" de istampu sudamericanu. \nNon b'aiat \u00e0piu farta de boches criticas, mancari chi in intro de sos cusinos e sennores fint in minor\u00eca, comente a cussa de Federico Fenu in su libru \"La Sardegna e la fusione con il Sardo continentale\" in ube nabat chi fit mal'a facher a cunvivere tra piemontesos e sardos, ca fint tropu a diversu pro \"\"...stirpe, costumi, indole, persino pi\u00f9 che gli irlandesi dagli inglesi\". A sa fine b'aiat apiu puru zente pent\u00eca propriu tra cussas chi prus s'unione l'aiant cherfia, comente a Siotto Pintor chi a\u00ecat narau tristamente \"errammo tutti\"\".\nS'istadu sardu-piemontesu d\u00ecat aer annantu, batordichi annos a pustis, sa Lombardia austriaca e prus a tardu sa Toscana, sa Romagna, Parma e Modena e, pro more de sas fat\u00ecas de Garibaldi, su Regnu de sas Duas Sitzilias e sos terrinos de Marche e Umbria. Su parlamentu de su Rennu sabaudu, chind una leze de su 17 de marzu de su 1861, aiat mut\u00ecu s'istadu \"Regnu de Italia\".\nNaschimentu de sa Chistione Sarda.\nChin sa fusione perfetta e s'aunimentu politicu italianu, naschiat sa \"chistione sarda\" (\"questione sarda\", in italianu), est a n\u00e0rrer su pensamentu de cussos sardos chi cre\u00ecant a s'autogubernu pro s\u00f2rver sos problemas de sa Sardigna, e cussu de una ala de zente isch\u00ecda chi, a sa fusione, a s'isula non fit reconnotu prus su titulu de natzione."}
{"id": "11187", "revid": "7227", "url": "https://sc.wikipedia.org/wiki?curid=11187", "title": "Limbazu de sos SMS", "text": "Cando si chistionat de su limb\u00e0zu de sos SMS si fachet riferimentu a unu idiolettu, chi tenet tzertas carateristicas brachilogicas e tachigraficas a manera de negossiare chin prus lestr\u00e9sa possibile, pro non b'andare in foras de s'ispatziu a su solitu cuntz\u00e8diu.\nCustu si ottenet fintzas pro mediu de medas incurtziaduras, formas simprificadas, sincopadas e apocopadas, o ateras trassas comente a cussa de che boc\u00e0re carchi sinnu graficu o, a s'imb\u00e8sse, de che lu p\u00f2nner cando ateram\u00e8nte non si d\u00ecat p\u00f2dere ind una limba normalitzada, s'impreu de color\u00ecos slang, paritzos elementos extra-verbales (es. s'emoticon) e gai sichinde.\nS'importantzia chi tenet oje in die su fenomenu at ispronau a nde tenner contu a limbistas, istudiosos de sa comunicassione, sotziologos, psicologos e ateros espertos."}
{"id": "11188", "revid": "128849", "url": "https://sc.wikipedia.org/wiki?curid=11188", "title": "Idiolettu", "text": "Si nat idiolettu tottu su cumplessu postu a pare de sos impreos limbisticos chi pertenen a una pessone o grustiu minore de faveddantes."}
{"id": "11189", "revid": "3602", "url": "https://sc.wikipedia.org/wiki?curid=11189", "title": "Demon's Souls", "text": "Demon's Souls est unu videojocu de rolu (action RPG) chi From Software e SCE Japan Studio an isvilupau e prubicau in Giappone in su 5 de frevarju de su 2009, in s'America de su Nord in su 6 de Santu Gabine de su 2009 e in Europa in su 25 de lampadas de su 2010. Est su sichidore de King's Field.\nIst\u00f2ria.\nSu jocu c\u00f2ntat s'istoria de Re Allant de XII, chi at t\u00e8ntu su potere de sas animas e las at isfrutt\u00e0das pro batt\u00ecre prosper\u00e8sa manna a Boletaria, su regnu suo de su Nord , f\u00ecntzas a cando una \u00e0rtana carca si ist\u00e8rret p\u00e8ri sas terras, abbandi\u00e0nde su regnu dae sos atteros de foras. Par\u00ectzos \u00f2mines an chirc\u00e0u de col\u00e0re in sa n\u00e9ula, ch\u00e8ne bi torr\u00e0re mai prus; unu ebb\u00eca, Vallarfax de sas S\u00e0nnas Gherm\u00e0nas, bi l'at fatta comunic\u00e0nde a su mundu sa situassione diffitzile de Boletaria.\nRe Allant de XII ch'at pes\u00e0u dae su sonnu eternu a s'Anticu, sa fr\u00e8a mala de su Nexus e, chin s'\u00e0rtana tucc\u00e0nde a inn\u00e0ntis semper de prus, ch'ess\u00ecn a foras dim\u00f2nios chi sun fam\u00ecos de animas. In Boletaria s\u00ecche p\u00e8sat un'abbol\u00f2ttu: a sa zente li b\u00e8nit fur\u00e0da s'anima e, ammacchi\u00e0ndesi, ucchid\u00ecat sos chi non che fin galu r\u00f9ttos a s'epidem\u00eca; cada d\u00ece chi c\u00f2lat, sos dimonios sun semper prus fortes pro dontzi anima chi divor\u00e0ban. \nG\u00f2i n\u00e0schit sa parist\u00f2ria de Demon's Souls, sas animas de su Dim\u00f2niu, una parist\u00f2ria chi c\u00f2ntan dae seculos."}
{"id": "11190", "revid": "3602", "url": "https://sc.wikipedia.org/wiki?curid=11190", "title": "Prince of Persia (1989)", "text": "Su printzipe de Persia (\"Prince of Persia\" in limba orizinale) est unu videojocu platform chi Br\u00f8derbund aiat prubicau a su cumintzu pro Apple II in su 1989, e battiu a pustis a sas ateras piataformas.\nSa critica e s'opinione cullettiva lu pompiaban che unu passu a innantis in sa calidade de s'animassione de sos videojocos. S'autore Jordan Mechner, pro cr\u00f2mper a custu obiettivu, aiat impreau una tecnica de lumen \"rotoscoping\" istudiande pro medas oras su frade chi, postu a bistimenta arba, curriat e brinchittabat a manera de nde poder copiare sos movimentos. Un'atera novidade fit sa pelea: difatis su protagonista e sos inimicos suos gherraban chind un'ispada in manu e non, comente fit oramai sa moda de tando, a pallettones.\nPrince of Persia lu aian prubicau issupra piataformas medas, in intro de sas cales s'Amiga, s'Apple II, s'Apple Macintosh, su MS-DOS, su Nintendo Entertainment System (NES), su Game Boy. In su 2007 est essia una versione fatta a novu chi si narat \"Prince of Persia Classic\", e in su 2011 una vortada amatoriale est essia fintzas pro Commodore 64. \nIn su 1993 fit essiu su sichidore, prus pacu fentomau, ."}
{"id": "11191", "revid": "14497", "url": "https://sc.wikipedia.org/wiki?curid=11191", "title": "Aljiotta", "text": "S'aljiotta est una supa de pische t\u00ecpiga de s'\u00ecsula de Marta. S'am\u00e0niat faghende istufare cantzos de pische in ortal\u00ectzia, azu, fr\u00e0bica e menta."}
{"id": "11192", "revid": "174898", "url": "https://sc.wikipedia.org/wiki?curid=11192", "title": "Bonette", "text": "Su bon\u00e9tte est unu capeddu de sa tradizione sitziliana, calabresa, sarda e corsicana.\nS'erentzia si la depet chircare in sa nobiltade inglesa de su Settichentos, dae cughe a\u00ecant importau sa moda in Sitzilia e Calabria a s'acabu de s'Ottichentos e sos primos annos de su Novichentos, in ube a che l'aer postu in conca fit chie ghiabat un'auto. A sa fine, pro more de sos cuntatos chi sa Sardinna teniat dae cussu periodu in sus chin s'Italia meridionale, su bonete est arribau fintzas in ibe.\nSu numene in sardu est bonette, ma cussu chi menzus si connoschet est su sitzilianu \"coppola\", ca est devenniu populare in Italia intrande puru in sa limba sua; su vocabulu benit dae s'inglesu \"cap\", chi a sua borta derivat dae su latinu \"caput\" (conca).\nIn atteros dialettos isolanos si zerriat Gig\u00eca, Bicicleta, Berritta"}
{"id": "11193", "revid": "3602", "url": "https://sc.wikipedia.org/wiki?curid=11193", "title": "Berrita", "text": "Sa berr\u00edta est una zenia de bonete nigh\u00e8ddu chi fachet parte de sa bestimenta traditzionale mascul\u00ecna de Sardigna.\nFintzas a chimbant'annos fachet peri tottu s'isula s'impreabat, oje in die petzi in manifestadas de folklore.\nSa berrita podet esser longa fintzas a chimbanta - chentu chentimetros, ma bi nd'at una a Nugoro e ch\u00ecrrios a curtzu chi lu est galu de prus e si mutit pro custu \"sa berrita longa\".\nIn sa bidda de Ovodda b'at sa particularidade chi peri sas feminas tenent una versione femenina de sa berritta, chi comente amus narau a su cumintzu est una bestimenta mescamente masculina, e si narat \"sa cuffietta\" ca serbit a collire sos pilos e firmare su tullu o su mucadore; a su solitu si bi ponet fintzas sa vetta."}
{"id": "11194", "revid": "2404", "url": "https://sc.wikipedia.org/wiki?curid=11194", "title": "Furchita", "text": "Sa furchita est unu cubertu de mesa cun duas o prus puntas (zenerarmente bator) numenadas corros e arringheradas a p\u00e8tene, impreadu pro infercher alimentos s\u00f2lidos e los batire a sa buca o pro los mantener arressos e los segare a m\u00e8diu de una lepa. Sa furchita est realizada mescamente in metallu, una die in prata, latone e arpaca, oe in atzarzu inossid\u00e0bile, peroe b'at finas furchitas de linna. Pro sa restoradura lestra o pro ocasiones in ue non b'est sa possibilidade de samunare sos cubertos, comente picunicos o festas, b'at furchitas de pr\u00e0stiga a impreu \u00f9nigu, finas insubradas, a s'avesu paris cun lepas e culleras de pr\u00e0stiga e pannutzos de pabiru, pro resones iz\u00e8nigas."}
{"id": "11195", "revid": "2404", "url": "https://sc.wikipedia.org/wiki?curid=11195", "title": "Fogoneri", "text": "Su fogoneri est su cunduidore de sos zeneradores de papore. Su t\u00ectulu de fogoneri si lograt in Sardinna e It\u00e0lia peri un'es\u00e0mene chi podet esser de 4\u00b0, 3\u00b0, 2\u00b0 o 1\u00b0 gradu, custu \u00f9rtimu permitet de cunduer sos zeneradores de papore prus mannos e sena l\u00ecmite de potentzialidade produtiva, che sas labiolas mannas de sas tzentrales termoel\u00e8trigas. Una figura particulare de fogoneri, oram\u00e0i belle iscumparta, fiat sa de su segundu azente de sa locumotiva a papore, chi deviat otenner unu capatzitamentu particulare a sa cunduidura de sas labiolas postas in be\u00ecculos ferruvi\u00e0rios."}
{"id": "11196", "revid": "3602", "url": "https://sc.wikipedia.org/wiki?curid=11196", "title": "Beati monoculi in terra caecorum", "text": "Beati monoculi in terra caecorum est unu ditzu latinu chi cheret narrer si bortau a sa litera: \"Biados sos chi un'ocru tenent ind una terra de tzurpos\". Pro \"mon\u00f2culus\" si podet intendere siat \"chie tenet un'ocru eb\u00eca\" siat \"chie a un'ocru est tzurpu\".\nSu ditzu naschit in s'Edade de Mesu e si nat pro affirmare chi fintzas un'omine de pacu, frionzu e metzanu, podet parrer unu de cabale si postu a cuffrontu chin chie est puru pejus de issu.\nIn Toscana su ditzu latinu si vortat in italianu in sa manera chi sichit: \"Nel paese dei ciechi, beato chi ha un occhio!\" oppuru \"Nel paese dei ciechi l'orbo \u00e8 re\". Attera vortada italiana, chi est probabile affundet sas radichinas suas in Sitzilia, est: \"Nel paese dei ciechi, chi ha un occhio solo \u00e8 re\".\nIn Sardinna su ditzu in sardu est: \"Ind una terra de tzecos/tzurpos, chie est a un'ocru fachet de re\" o \"Ind una terra de cecus/tzurpus, chini est a un'ogu fait de rei\"."}
{"id": "11197", "revid": "18268", "url": "https://sc.wikipedia.org/wiki?curid=11197", "title": "Neon Genesis Evangelion", "text": "Neon Genesis Evangelion (\"\u65b0\u4e16\u7d00\u30a8\u30f4\u30a1\u30f3\u30b2\u30ea\u30aa\u30f3\" Shin seiki Evangerion?, \"Su vanzelu de su seculu novu\"), n\u00f2diu fintzas comente Evangelion, Eva o NGE, est un'anime de 26 episodios chi s'Istudiu Gainax at fattu in su 1995, direttu dae Hideaki Anno. Est unu de sos sutzessos prus mannos, siat de prubicu siat de critica, chi s'animassione giapponesa podat ammentare, e s'introspessione psicologica de sos protagonistas, paris chin sos riferimentos religiosos (mascamente cabalisticos, ebraicos e biblicos) lu carateritzan. Puru unu manga b'an fattu.\nS'istoria contat de una Tokyo futuristica a distantzia de bindichi annos dae unu disacatu mundiale e trattat de Shinji Ikari, unu pitzoccu chi s'organizassione paramilitare Nerv at arruolau pro ghiare unu enorme mecha de l\u00f9men Evangelion e gherrare de custa manera sos inimicos de tottu s'umanidade, mut\u00ecos Anzelos. In su mentras s'an a connoscher fintzas sos ateros ghiadores e pilotas de Evangelion e su pessonale de Nerv.\nSos urtimos duos episodios an pesau unu muntone de ispantu (in positivu) e de criticas (in negativu), tantu de custringher s'autore a facher essire un'atera versione de su finale chi collit su tempus de sas duas puntadas: The End of Evangelion."}
{"id": "11198", "revid": "128870", "url": "https://sc.wikipedia.org/wiki?curid=11198", "title": "Ergo Proxy", "text": "Ergo Proxy, iscrittu in alfabetu latinu fintzas in Giappone oppuru in katakana (\"\u30a8\u30eb\u30b4\u30d7\u30e9\u30af\u30b7\u30fc\" , Erugo Purakush\u012b?), est un'anime de fantassientzia, chin medas elementos steampunk e postcyberpunk, de 23 episodios chi at fattu Manglobe e Geneon Entertainment, trasmissu in Giappone dae su 25 de febrarju a su 12 de agustu de su 2006 in su canale WOWOW. S'anime lu at direttu Shuk\u014d Murase (Witch Hunter Robin) e nd'at fattu sa trama Dai Sat\u014d (Cowboy Bebop, Ghost in the Shell: Stand Alone Complex, Samurai Champloo, Eureka Seven)."}
{"id": "11199", "revid": "3602", "url": "https://sc.wikipedia.org/wiki?curid=11199", "title": "Direma de s'eritu", "text": "Su direma de s'er\u00ectu est una analogia chi pertocat sas dificurtades de s'interassione umana pro sos timidos e introversos. Nat chi cantu prus duos esseres chircan de si acurtziare s'unu a s'ateru, tantu prus si an a facher male: a sa matessi manera de sos eritos, animales chi non de badas viven a sa sola ca si dian p\u00f9ngher chin sas ispinas issoro si chircan de si acurtziare, fintzas in iberru cando unu pacu de calore chi s'unu diat dare a s'ateru lis podiat facher comodu. Dae custu paradossu naschit su direma, fintzas umanu: si duas pessones cumintzan a si dare cunfidentzia e a si fidare s'unu de s'ateru, carchi cosa de malu chi a unu capitat diat facher male a s'ateru puru, fachende naschire problemas galu prus mannos a che los s\u00f2rvere.\nArthur Schopenhauer.\nSu cuntzettu lu at pessau a primu su filosofu Schopenhauer in su libru suo \"Parerga e paralipomena, volume II, capitulu XXXI, setzione 396\". In sa vortada inglesa, E.F.J. Payne vortat su tedescu \"Stachelschweine\" comente \"porcupine\" (overosiat, eritu). Sa parabola contat de unu grustiu de eritos chi, in iberru, an bisonzu de si acurtziare pro si caentare, in s'isfortzu mannu de si ponner a una distantzia tale chi non si podan pungher. S'eritu, de custa manera, pro non si f\u00e8rrer det sacrificare sa necessidade de si caentare. Schopenhauer concruit nande chi, si calicunu teniat bastante calore in sas intragnas suas, diat poder evitare sa sociedade paris chin sos dannos chi benin dae s'interassione sotziale.\nFreud.\nA pustis su cuntzettu est intrau a facher parte de sa psicologia cando Sigmund Freud lu aiat iscopertu e adottau trattande sa psicologia de sas massas. \nChirca de psicologia sotziale.\nSa psicologia contemporanea at dau cara meda a custu direma. Jon Maner e sos cullegas suos (Nathan DeWall, Roy Baumeister e Mark Schaller) an fattu tzinnu a su \"problema de s'eritu de Schopenhauer\" cando in manera empirica interpretaban sos resurtaos de carchi esperimentu inube si ispiculizabat issupra a comente sas pessones podian reazire a formas de ostracismu. Custos ammustraban chi su refudu juch\u00ecat a unu cumportamentu anti-sotziale pro sos anneaos, mentras chi pro sos prus ottimistocs juch\u00ecat, a s'imbesse, a chircare de si acurtziare a sos ateros de prus."}
{"id": "11200", "revid": "9584", "url": "https://sc.wikipedia.org/wiki?curid=11200", "title": "Ist\u00e0tua de sa Libertade", "text": "S'Ist\u00e0tua de sa Libertade (chi su n\u00f9mene ufissiale est \u201cLibertade chi Allugat su Mundu\u201d) est unu monumentu chi simbolizat sos Istados Aunidos. S'ist\u00e0tua est posta a curtzu de s'intrada a sa ba\u00eca de Noa Iorcu. Issa amentat sa sinzadura de sa Decraradura de Independ\u00e8ntzia de sos Istados Aunidos. Fiat istada donada a sos IAA dae su p\u00f2bulu frantzesu, comente sinzale de s'amistade intre ambos pa\u00ecsos ligada in tempus de sa Rebolussione Amerigana. \nDescritzione.\nIssa rapresentat una f\u00e8mina chi zughet un'istola, una corona e sand\u00e0lias, ab\u00e0tigat una cadena truncada e tenet in sa manu sua dereta un'intortza e una t\u00e0bula cun su m\u00e0nigu a forma de culumba, cun sa data de sa decraradura de independ\u00e8ntzia iscrita, in sa manu sua manca. S'ist\u00e0tua s'agatat in s'Isula de sa Libertade e acollozit bisitadores, immigradores e ameriganos chi torrant biazende in nae."}
{"id": "11205", "revid": "7227", "url": "https://sc.wikipedia.org/wiki?curid=11205", "title": "Trieste", "text": "Trieste est una zitade de 201.261 abitantes cun su portu in su Mare Adriatico edd'est su capoluogo de sa regione Friuli-Venezia Giulia. \nSa tzitade est posta in sa parte finale de su territoriu italianu edd'est a su confine cun sa Slovenia."}
{"id": "11206", "revid": "2404", "url": "https://sc.wikipedia.org/wiki?curid=11206", "title": "Friuli-Venetzia Giulia", "text": "Su Friuli-Ven\u00e8tzia Gi\u00f9lia, o fintzas Friuli Ven\u00e8tzia Giulia (\"Regione autonoma Friuli-Venezia Giulia\" in italianu; \"Regjon autonome Fri\u00fbl-Vignesie Julie\" in friulanu; \"Avtonomna de\u017eela Furlanija-Julijska Krajina\" in islovenu; \"Autonome Region Friaul-Julisch Venetien\" in tedescu) est una rezone italiana a istatutu ispetziale cun cabulogu in Trieste. Est cumposta dae duas regiones ist\u00f2ricu-geogr\u00e0ficas cun carater\u00ecsticas culturales diferentes: su Friuli, chi cumprendet sos \u00e0mbitos provintziales de Pordenone, \u00d9dine e Gor\u00eczia, e sa Ven\u00e8tzia Gi\u00f9lia, chi cumprendet sa de Trieste. Custa \u00f9rtima rezone, paris a su V\u00e8netu e a su Trentinu-S\u00fcdtirol, format s'\u00e0rea zeogr\u00e0fica de sas \"Tres Ven\u00e8tzias\", o Triveneto.\nS'agatat in s'It\u00e0lia nord-orientale e tirat a 7.845 km2, pro una populatzione de unos 1.215.220 abitantes. Cumposta dae su territ\u00f2riu chi partenet a sa regione ist\u00f2ricu-zeogr\u00e0fica de su Friuli, chi costituit sa manna majoria de sa superf\u00ectzie sua, e de s'ala de Ven\u00e8tzia Gi\u00f9lia abarrada a s'It\u00e0lia a pustis de sa segunda gherra mundiale: sa l\u00e0cana intre sas duas rezones ist\u00f2ricu-zogr\u00e0ficas est costituida dae sa foghe de su riu Timavo, a curtzu San Giovanni di Duino, atuale l\u00e0cana intre sas UTI \"Carso Isonzo Adri\u00e0tico\" e \"Giuliana\" e in pretzed\u00e8ntzia de sas prov\u00ecntzias de Gor\u00eczia e Trieste. Pigat l\u00e0cana in V\u00e8netu s'ovest cun su su norte cun s'\u00c0ustria, in s'est cun s'Islov\u00e8nia e in su sud jughet essida a su mare Adri\u00e0ticu.\nSu Friuli Ven\u00e8tzia Giulia est, a lughe de sa particulare posidura zeogr\u00e0fica, logu de frontera intre pius culturas e limbas. Sa limba ufitziale est s'italianu, ma sa rezone at reconnotu fn\u00ecintzas s'ufitzialidade locale de su friulanu (faeddadu dae unas 600.000 persones intre is prov\u00ecntzias de \u00d9dine, Pordenone e Gor\u00ectzia), s'islovenu (faeddadu dae unas 60.000 in sas biddas a sas l\u00e0canas orientales de sas prov\u00ecntzias de \u00d9dine, Gor\u00ectzia e Trieste) e su tedescu (faeddadu in sas comunas de Sappada, Sauris e Timau de sa Val Canale e chi dae su 1999 gosat dae unu livellu m\u00ecnimu de amparu). Annotamala dae su 2010 sunt amparados fintzas sas dialetos v\u00e8netos, traditzionalmente faeddados in medas comunas e unu tempus allega de sa burghesia in sas tzitades majores.\n\u00c0teros progetos.\n&lt;noinclude&gt;"}
{"id": "11207", "revid": "128939", "url": "https://sc.wikipedia.org/wiki?curid=11207", "title": "Destrudo", "text": "Destrudo o fintzas destrado est unu faveddu chi at imbentau su psicoanalista italianu Edoardo Weiss in su 1935 pro inditare, sichinde sa psicologia freudiana, s'energia de su boleu destruidore e, pro natura sua, est un'ispinta chirriadora.\nSa destrudo est a s'imbesse de sa libido. Difatis, mentras sa libido est s'istimulu a sa vida e a criare, un'energia chi benit dae Eros, sa destrudo est s'istimulu a sa morte e a destr\u00f9ghere, s'essentzia de Thanatos.\nSecund'e su chi aiat nau Sigmund Freud, si la podet definire che istintu chi est in sas intragnas de cadaunu e chi punnat a s'annichil\u00e0da de issu etottu.\nS'ideada de su cuntzettu benit dae s'epoca chi fit appenas sich\u00eca a sa prima gherra mundiale e dae sa chirca de ispiegare su chi fachian sos chi fin torraos dae sa gherra, patinde a s'ispissu carchi trauma profundu o fintzas istrobbu (s'istrobbu de istress post-traumaticu, pro esempiu).\nSu cuntzettu de destrudo est unu de sos prus misconnottos de Freud; su faveddu aiat fattu sa prima cumparta in s'opera \"Su Deo e su Es\" (titulu orizinale: \"Das Ego und das Es\") de su 1922, ma poi non si aiat torrau a b\u00ecere."}
{"id": "11208", "revid": "128938", "url": "https://sc.wikipedia.org/wiki?curid=11208", "title": "Libido", "text": "Libido (chi a sa litera fachet a lu vortare comente \"disizu\" o \"brama\") est unu faveddu chi inditat s'energia printzipale de s'omine, cussa sessuale. In sa teoria freudiana, sa libido est a s'imbesse de sa destrudo. In sa de Carl Gustav Jung, sa libido est in prus una forma de energia chi est abberu un'ispinta vidale e non una pulsione sessuale eb\u00eca.\nSu cuntzettu de libido at sichiu in su tempus evolvendesi; lu an apprufundau meda dae su 1914 in sus, cando si cumintz\u00e9it a istudiare sa nevrosi e sa psicosi, affirmande chi sa libido non punnat a soddisfacher petzi sa pulsione sessuale de sa pessone ma fintzas ateras elementares comente a su mandicu, sa supravviv\u00e8ntzia, sa morte, sa religione e s'arte."}
{"id": "11209", "revid": "173389", "url": "https://sc.wikipedia.org/wiki?curid=11209", "title": "Sean Connery", "text": "Thomas Sean Connery (Edimburgu, Iscotzia, 25 de Agustu, 1930 - Sas Bahamas, 31 de Santu Gabine, 2020), prus conotu comente Sean Connery, est istadu unu atore iscotzesu."}
{"id": "11210", "revid": "2404", "url": "https://sc.wikipedia.org/wiki?curid=11210", "title": "Cattolica", "text": "Cattolica (\"Cat\u00f2lga\" in romannolu) est una comuna italiana de 16.899 abitadores posta in Em\u00eclia-Romagna in sa prov\u00ecntzia de R\u00ecmini. Faghet l\u00e0cana a s'estu cun sa comuna de Gabicce Mare, chi format parte de sa prov\u00ecntzia marchesana de P\u00e8saru-Urbinu, dae sa cale est separada dae su riu Conca, a su suddu cun sa comuna de San Giovanni in Marignano e a su nordu est infusta dae su Mare Adri\u00e0tigu. Cattolica, in prus de esser una logalidade cunnota de istiamentu, tenet una tradissione marinera rica (pisca e fraigadorzos navales)."}
{"id": "11212", "revid": "132674", "url": "https://sc.wikipedia.org/wiki?curid=11212", "title": "Pier Luigi Cantarelli", "text": "Pier Luigi Cantarelli (Parma, 17 de l\u00e0mpadas de su 1964) est un'iscritore italianu.\nIndutoradu in mat\u00e8rias zur\u00ecdigas, est istadu deretore editoriale de sa revista Mediterraneo (Imprentadora D.S.E.), addae de esser s'autore de numerosos art\u00ecgulos e insajos in su dom\u00ecniu agro-aliment\u00e0riu, intre sos cales \"Gastronomia in Parma\" (Economia agron\u00f2miga - Imprentadore Franco Angeli).\nA pustis de s'\u00e8situ de sos primos duos romanzos \"Sas l\u00e0canas de seda\" (ZONA, 2011) e \"Sas zagas de su chelu\" (ZONA, 2013), at pubrigadu reghentemente \"Sas umbras de su tempus coladu\", editadu dae sa matessi domo de imprenta."}
{"id": "11213", "revid": "149", "url": "https://sc.wikipedia.org/wiki?curid=11213", "title": "Stonewall Inn", "text": "Stonewall Inn est istau su tzilleri inube cumintz\u00e8in sos abolottos in Stonewall de su 1969, chi su movimentu LGBT at isseperau che data simbolica pro inditare su cumintzu de sa pelea pro sos deretos issoro, a pustis chi sa fase de su \"movimentu omofilu\" fit acabbada. Simbulu de sos abolotos est Sylvia Rivera, sa transessuale chi nanchi fit sa prima a si ribellare a sos repartos de politzia chi cada sero irrump\u00ecan in su tzilleri.\nSu tzilleri est in su numeru 53 de Christopher Street, tra sa West 4th Street e Waverly Place, in Greenwich Village (New York): aiat tancau sas serrandas e b'aian postu a locu suo una butega de bistimenta, ma s'interessu de sos turistas pro su locu at cumbintu a che lu torrare a aperrere, ovviamente chin su matessi lumen.\nSos chi partetzipan a su Gay Pride, cada annu, in ammentu de s'istoria si adobian in foras de su Stonewall.\nDe rech\u00e8nte Dominick DeSimone, su chi a como tenet sa propriedade de su tzilleri, at apertu su Stonewall Bistro in sa 7th Avenue."}
{"id": "11214", "revid": "1162", "url": "https://sc.wikipedia.org/wiki?curid=11214", "title": "Gay Pride", "text": "Sa die internatzionale de su LGBT Pride, connotu fintzas cumente a Gay Pride o sceti Pride, est unu eventu chi sa comunidade LGBT e queer cuncordat cun sa punna de pedire agualidade e arrespetu pro sa sa colletividade issoru.\nSu Pride s'afestat d\u00f2nnia annu a ingh\u00ecriu de su 28 de l\u00e0mpadas pro amentare is iscussertos de su Stonewall Inn (New York City, Istados Unidos de Am\u00e8rica) de su 1969, inue persones transessuales, drag e omosessuales ant reatzionadu imparis contra a su\u00a0sistema de persecutzione de sa politzia e de su gobernu.\nPosca de is abolotos de Stonewall, is persones LGBT de New York ant cumentzadu a atuare cumente comunidade, incumentzende sa temporada mundiale de su movimentu de liberatzione omosessuale chi sighet a die de oe.\nSu cuntzetu de base de \"LGBT Pride\" est chi nemos si diat d\u00e8pere brigungiare de su chi est, calechisiat su sessu, s\u2019Identidade de genere o s\u2019orientamentu sessuale suo.\u00a0\nSu fueddu \u2018\u2019pride\u201d (org\u00f2lliu, balentia) bolet n\u00e0rrere 'autoistima o istima chi d\u00f2nnia persone depet t\u00e8nnere de issa e totu cumente a d\u00ecnnia de respetu o cussideru'.\u00a0\nIn Sardigna, a pustis de medas annos de atividade de is s\u00f2tzios sardos\u00a0Movimento Omossessuale Sardo\u00a0e\u00a0ARC (e \u00e0teros) e de manifestatizones contra s'omofobia (die chi s'amentat a s'acabu de maju), s'at ordingiadu su primu Pride in su 2012 in Casteddu cun su n\u00f9mene Cagliari Pride.\nDae du 2013 su Pride est ordingiadu dae unu cordinamentu de s\u00f2tzios sardos e pigat su n\u00f9mene de\u00a0Sardegna Pride.\nIn s'editzione de su 2018 s'ant registradu prus de 30.000 persones in sa parada de Casteddu."}
{"id": "11215", "revid": "129189", "url": "https://sc.wikipedia.org/wiki?curid=11215", "title": "Abolottu de Stonewall", "text": "S'abol\u00f2ttu de Stonewall est istau una s\u00e8ria de iscontros sambenosos tra sos omosessuales e sa politzia in New York. Su primu note de s'abolottu est istau cussu de chenapura 27 de lampadas de su 1969, unu pacu prus a pustis de s'una e binti, cando sa politzia irrump\u00e8it in su tzilleri de lumen \"Stonewall Inn\", inube sa comunidade omosessuale de su trettu locale si adobiabat.\n\"Stonewall\" est tentu a cussideru che sa data chi fit naschiu peri tottu su mundu su movimentu de liberassione omosessuale modernu. Non de badas su 28 de lampadas su movimentu LGBT lu at isseperau che data de sa \"die mundiale de sa fieresa LGBT\" o \"Gay Pride\". Simbulu de sa pelea fit sa femina transessuale Sylvia Rivera, chi nanchi aiat dau su comintzu a sa protesta ghettande un'ampulla contr'a unu de sa politzia."}
{"id": "11216", "revid": "2404", "url": "https://sc.wikipedia.org/wiki?curid=11216", "title": "Imp\u00f2situ subra de su balore annantu", "text": "S'imp\u00f2situ subra de su balore annantu (abreviadu in IBA) est un'imp\u00f2situ aprigadu subra de su balore annantu de sa produidura e de su tr\u00e0munu de benes e serv\u00ectzios. Est in fortza in 63 pa\u00ecsos.\nIn It\u00e0lia, su rennimentu suo est istadu aguale a 102.000,33 milliones de euros in su 2.009."}
{"id": "11217", "revid": "3602", "url": "https://sc.wikipedia.org/wiki?curid=11217", "title": "Battalla de Seddori", "text": "Sa battalla de Seddori est istada una pelea gherrada in su 30 de lampadas de su 1409 in su pranu a sud de su casteddu e de sa bidda seddoresa chi bidiat cuntrappostos sos sord\u00e0os arbaresos, chi los ghiabat Guglielmo III de Narbona, e sos cadalanos de Martinu I de Sitzilia, primu naschiu de Martinu I de Aragona. \nS'ischiera sarda de Arbaree fit de 20.000 sordaos e contabat in supra sa l\u00e0dina superioridade numerica, mentras s'esertzitu aragonesu fit a s'imbesse in inferioridade (petzi 11000 sordaos) ma contabat in supra una tattica chi meda at jocau pro sa binchida issoro.\nSos sardos fint essios dae su chi est oje connotu che \"bruncu de sa battalla\", ma sos aragonesos aiant fattu una manovra a cota, tale de partire in duos su fronte de s'esertzitu sardu ind un'ala de manca e ind una de dresta, e sa de manca in duos ateros cantos: sa prima si che fit ritirada a su casteddu de Seddori e che los aiant mortos a sa conchista sua, uchidende prus de 600 sordaos e fachende presoneras unas 300 feminas de su locu; sa secunda aiat chircau de si adobiare chin su restu de sas fortzas in Seddori colande pro su ribu Fl\u00f9mini Mannu, ma sorte cheriat chi non lu podiant attraessare ca fit bocau, e custrintos a artziare a un'artura fint presos e iscannaos in su locu chi si connoschet che \"Boccidroxiu\". S'atera ala chi fit abbarrada, sa de dresta, aiat resessiu a si ritirare in su casteddu de Monreale.\nSa derrota manna pro sos sardos at fatu a manera chi sos aragoneos podiant falare a Bosa, picandela, chin s'intentu de facher gai etotu chin Aristanis, ma su \"judiche de factu\" Lenardu Cubello aiat firmau prima, fortzis in traitoria, sa resa. S'unicu rennu sardu indipendente de tando, cussu de Arbaree, perdiat s'indipendentzia e, sicomente si che fit mortu Martinu I de Sitzilia pro mal'aghera (nanchi prus debile a fortza de si \"ispassiare\" chin una presonera chi aiat picau, sa \"bella de Seddori\"), fintzas sa corona aragonesa at connotu su declinu."}
{"id": "11219", "revid": "772", "url": "https://sc.wikipedia.org/wiki?curid=11219", "title": "Ignazio Sanna", "text": "Ignaziu Sanna a su momentu est arcivescovo de sa Diocesi de Aristanis. Ada finas ateros ingarrigos difattis est Presidente de su \"Comitato per gli studi superiori di teologia e di scienze religiose\" de sa CEI e membru de sa Pontificia Accademia di Teologia, de su Comitato per il Progetto culturale della Chiesa italiana e della Commissione Episcopale della CEI per la dottrina della fede."}
{"id": "11220", "revid": "11485", "url": "https://sc.wikipedia.org/wiki?curid=11220", "title": "1799", "text": "1799 (MDCCXCIX in n\u00f9meros romanos) est un annu incomintzadu in gi\u00f2ia segundu su calend\u00e0riu gregorianu."}
{"id": "11221", "revid": "128973", "url": "https://sc.wikipedia.org/wiki?curid=11221", "title": "1510", "text": "S'annu 1510 (MDX in n\u00f9meros romanos) est un annu incomintzadu in martis segundu su calend\u00e0riu gregorianu."}
{"id": "11222", "revid": "8902", "url": "https://sc.wikipedia.org/wiki?curid=11222", "title": "1090", "text": "S'annu 1090 (in numeros romanos:MXC) est comintzadu in martis secundu su Calendariu Giulianu."}
{"id": "11223", "revid": "128976", "url": "https://sc.wikipedia.org/wiki?curid=11223", "title": "2013", "text": "S'annu 2013 (MMXIII in n\u00f9meros romanos) est un annu incomintzadu martis segundu su calend\u00e0riu gregorianu."}
{"id": "11224", "revid": "772", "url": "https://sc.wikipedia.org/wiki?curid=11224", "title": "Pope Francis", "text": ""}
{"id": "11225", "revid": "772", "url": "https://sc.wikipedia.org/wiki?curid=11225", "title": "Birmania", "text": ""}
{"id": "11226", "revid": "3602", "url": "https://sc.wikipedia.org/wiki?curid=11226", "title": "Aj\u00f3", "text": "Aj\u00f3 (in s'all\u00e8ga antica si narabat f\u00ecntzas \"aj\u00f3ni\" o \"aj\u00f2nne\") est unu fav\u00e8ddu carateristicu de su sardu e de su cossu chi totu sa Sardinna e sa Cossiga puru conn\u00f2schet, e sos sardos e corsicanos lu usant a s'isp\u00ecssu f\u00ecntzas cando chistionant in italianu e frantzesu.\nSi impr\u00e8at in par\u00ectzas man\u00e8ras, ma in sa prus parte est unu c\u00f9mbidu a si m\u00f2ver o facher calicuna cosa, unu incorazam\u00e8ntu pro nde afortic\u00e0re su sent\u00ecdu, opuru unu modu ironicu pro facher chisti\u00f2ne de carchid\u00f9na cosa e intrare in cunti\u00e8rra chin calic\u00f9nu cando non si est de accordu chin su chi n\u00e0rat."}
{"id": "11227", "revid": "2404", "url": "https://sc.wikipedia.org/wiki?curid=11227", "title": "Novara", "text": "Novara (Noara in peemontesu) est una comuna italiana de 105.574 abitadores, cabitale de sa prov\u00ecntzia peemontesa a su matessi n\u00f9mene. Est sa de duas comunas de sa rezione pro pobuladura a pustis de Turinu e rapresentat un'agrugadorzu de tr\u00e0figos cumertziales importantes intre sos aunidorzos caminales chi cunzunghent Milanu a Turinu e Z\u00e8nova a s'Isv\u00ectzera. Su s\u00ecmbulu de sa bidda est sa c\u00f9pula de sa Bas\u00ecliga de Santu Gaud\u00e8ntziu, chi tirat 121 metros."}
{"id": "11231", "revid": "3602", "url": "https://sc.wikipedia.org/wiki?curid=11231", "title": "Mirai Nikki", "text": "Mirai Nikki - Future Diary (\"\u672a\u6765\u65e5\u8a18\" Mirai Nikki?, \"Su diariu de su Benidore\"), est unu manga giapponesu chi at iscrittu e disinnau Sakae Esuno. Lu at prubicau Kadokawa Shoten in su paperi de Shonen Ace dae su mes'e jannarju in su 2006 a su de nadale in su 2010 e lu at colliu a pustis in 12 tankobon.\nSu protagonista, Yukiteru Amano, est unu pitzoccu introversu chi non li piachet pro nudda sa zente, e tenet unu diariu in su telefoneddu suo in ube si ponet a iscriver tottu su chi li capitat e est accadinde in ziru. Yukiteru pessat de si aer fattu un'amicu imazinarju chi mutit Deus Ex Machina, su mere de su tempus.\nUna die, Deus isseperat de ammanizare unu jocu e torrat che presente a Yukiteru su telefoneddu suo, a pustis de lu aer acontzau, ma su pitzocu sich'abbizat a lestru chi carchi cosa est istrana; su diariu, imbetzes de tenner in intro sas informatziones chi issu iscrivet, annotat fattos chi galu no sun accad\u00ecos: difatis, su telefoneddu narat su chi at a sutzeder in benidore.\nCustu acontzu chi Deus at fattu a su telefoneddu de Yukiteru b'at a esser fintzas in cussu de ateras undichi pessones, in prus de Yukiteru chi est su primu (\"the first\"): su jocu est una pelea de supraviventzia (\"survival game\") e sos chi bi sun in intro an a chircare de si uchidere s'unu chin s'ateru, fintzas secande a cantos su diariu de su benidore (\"mirai nikki\") chi sos ateros tenen. Chie dae cughe b'at a torrare sanu e intregu at a picare su postu de Deus, diventande de custa manera su segnore de su tempus e de s'ispatziu.\nOvviamente sa gherra apenas iscopiada, prena de zente chi li cheret secare sas ancas e fintzas sa pedde, at assuconau meda a unu pitzoccu chi li fachian timoria tottus, ma no est a sa sola: lu at a azudare una pitzoca in amore chin issu e chin instrobos mentales serios, Yuno Gasai, chi a su comintzu li fachet galu prus ispantu e assustu ma chi a pustis prus de una corta, chin su machighine suo, lu at a attendere e li at a sarvare sa vida."}
{"id": "11232", "revid": "2404", "url": "https://sc.wikipedia.org/wiki?curid=11232", "title": "Collida partzida", "text": "In sa zestione de s'arga, sa collida partzida est unu sistema de collida de sos \"refudos s\u00f2lidos urbanos\" chi prebidet, pro onzi tipu de arga, una prima selessione o diferentziadura de acordu cun su tipu dae bandas de sos tzitadinos, duncas diverisifighende-la dae sa collida sena distinghidura, preferente finas a pagos annos a como. \nPro custa resone, sa finalidade reale est sa partzidura de sos refudos in manera a readeretare onzi tipu de arga partzida chirru a su tratamentu respetivu prus inditadu de dissipadura o recuperadura chi andat dae su dep\u00f2situ in sos muntonarzos a s'inchinisadura o a s'abaloramentu pro s'abarramentu sena distinghidura, a su cumpostazu pro s'org\u00e0nigu e a su retzirculamentu pro su partzidu naradu propiamente (pabiru, bidru, pr\u00e0stiga, metallu, eac.). \nPro cunsegh\u00e8ntzia, a resone de su de susu, sa collida partzida est amaniadora de sa zestione de sos refudos prus curreta e adelantada, sustituende-nde de fatu sa prima fase de su protzessu intreu, peroe perdet sentidu si fartant sas installaduras de tratamentu e dissipadura de s'arga partzida."}
{"id": "11233", "revid": "3602", "url": "https://sc.wikipedia.org/wiki?curid=11233", "title": "Italianu procediu", "text": ""}
{"id": "11235", "revid": "309", "url": "https://sc.wikipedia.org/wiki?curid=11235", "title": "Giuigados sardos", "text": ""}
{"id": "11236", "revid": "7227", "url": "https://sc.wikipedia.org/wiki?curid=11236", "title": "Limba asturiana", "text": "Su asturianu est una limba iberu-romanza chistionada in Ispagna e in Portugallu e pertenet a su grustiu asturianu-lionesu. Mancari chi su guvernu regionale asturianu lu tutelet, non tenet peruna ufitzialidade."}
{"id": "11237", "revid": "14328", "url": "https://sc.wikipedia.org/wiki?curid=11237", "title": "Postale", "text": "Su postale est unu be\u00ecculu motorizadu chi trasportat iscrusivamente pessones e sos bagazos pessonales issoro. \nUnu postale p\u00f9brigu podet esser urbanu o interurbanu.\nSu postale chi biazat peri dist\u00e0ntzias longas est mutidu purma, cando chi unu postale chi trasportat turistas est unu turipostale.\nIn su limbazu familiare, s'impreat finas sa paraula \u201csa\u00ecca\u201d, dae su n\u00f9mene de sa sotziedade chi zestionaiat una bia sos trasportos p\u00f9brigos interurbanos in Sardinna.\nUnu postale timanzera, o petzi timanzera, trasportat cun regularidade passizeris dae unu puntu a un'\u00e0teru, pro narrer intre un'abioportu e su tzentru de sa tzitade.\nCunforme a sa leze italiana, si podet definire postale unu be\u00ecculu pro trasportu de pessones chi tenzat prus de otu seidorzos addae de su de su ghiadore.\nIn It\u00e0lia, est a dies de oe proibidu a pipare in intro de sos postales."}
{"id": "11238", "revid": "149", "url": "https://sc.wikipedia.org/wiki?curid=11238", "title": "Alfredo Stroessner", "text": "Alfredo Stroessner Matiauda (Encarnaci\u00f3n, 03 de santandria 1912- Bras\u00eclia, 16 de austu 2006) est istadu unu militare, pol\u00ectigu e ditadore paraguaianu. Est istadu presidente de sa Rep\u00f9briga de Paraguay (1954-1989), in ue aiat pratigadu una ditadura chi fiat durada 35 annos. \nAiat cum\u00ectidu cr\u00ecmenes de umanidade lesiada contra a su p\u00f2bulu paraguaianu. In tempus de sa ditadura sua, bi fiant istados assassinamentos, deportaduras, impresonamentos, torturas, pessighimentos, iscumpartas fortzadas e \u00e0teros actos chi atentant contra a sos deretos umanos. Cun sa morte sua, fiat abarradu sena castigadu pro sos cr\u00ecmines narados. Sa Deretura Zenerale de Beridade, Zust\u00ecssia e Reparadura de su Paragu\u00e0i aiat ist\u00e8rridu numerosas relatas chi den\u00f9ntziant sos cr\u00ecmines de sa ditadura de Stroessner."}
{"id": "11239", "revid": "3602", "url": "https://sc.wikipedia.org/wiki?curid=11239", "title": "School Days", "text": "School Days (\"\u30b9\u30af\u30fc\u30eb\u30c7\u30a4\u30ba\" Suk\u016bru Deizu?) est unu eroge (videojocu a isfundu eroticu) giapponesu chi sa 0verflow aiat isviluppau in su 2005 pro PC e PlayStation 2, vortau a pustis siat a manga siat a un'anime de 12 episodios in sa secunda medade de su 2007.\nA su cumintzu paret una cummedia romantica calesisiat, ma prus a tardu at a picare in ziru su genere etottu chi li pariat pertennere. De tottus sos finales de su jocu s'anime nde picat unu, vortandelu a una manera unu pacu differente. \nIstoria.\nMakoto Itou est unu pitzoccu chi a mannittu si la depet isbolicare chin sos primos problemas de amore. Est in amore chind una pitzocca (Kotonoha Katsura) chi biet cada manzanu picande su trenu paris chin issu, ma non li at galu mustrau sos sentidos suos e si limitat a la pompiare dae unu pacu atesu. Una die, chistionade chin sa cumpanza de bancu sua, Sekai Saionji, custa lu azuat a si facher a innantis pro connoschere Katsura e, sende issa puru in amore chin Makoto, lu atzetat e essin impare. Ma Sekai, chi sich'abizzat de esser zelosa pro Makoto, si ammorat de issu.\nA custu puntu Makoto non biet s'ora de s'ispassiare, sessualmente faveddande, chin Katsura ma issa no est pronta e non resessit a bincher sa timoria e suspettu chi issu la cherjat petzi usare. Sekai, tando, non perdet tempus e si ammustrat pronta a \"facher pratica\" chin issu pro li imparare su chi in amore bi depet essere in s'intimidade.\nMakoto iscoperit de custa manera sa sessualidade ma non si firmat a issa, cumintzat a si coddare chenza grabbu perunu peri sas atteras cumpanzas de iscola, fricandesiche de comente su cumportamentu suo facat male siat a Katsura (chi galu est s'ammorada \"uffitziale\") siat a s'antzedda Sekai, chi non a\u00e8nde picau precautziones abbarrat puru prinza (o gai issa narat). A s'acabbu, sos contos cubaos che torran a pizu tottu e Makoto l'at a pacare chin sa vida, ca lu uchidet Sekai non fachendeb\u00ecla prus, ma atteru samben sichit a iffundere sa terra: Katsura, oramai ammachiada de su tottu, secat sa conca a su cadavere de Makoto battindesich\u00e9la in ammentu de s'ammorau suo e, in sa punna de abberguare si abberu Sekai juchiat una criadura in intro, la irmattat."}
{"id": "11240", "revid": "18313", "url": "https://sc.wikipedia.org/wiki?curid=11240", "title": "Su mastru de biolinu", "text": "Su mastru de biolinu (t\u00ectulu originale in italianu: il maestro di violino) est una pell\u00eccula de su 1976 aderetada dae Giovanni Fago.\nRes\u00f9mene.\nPeruza, Cunservat\u00f2riu Morlacchi. Un'iscola chi bivet gr\u00e0ssias a sos cuntributos de duos benefaghidores zenerosos: Gaudenzi s'industriale e Margherita de Sansevero sa Contissa (Juliette Mayniel). In su Cunservat\u00f2riu imparat su biolinu Giovanni Russo su mastru (Domenico Modugno), unu talentu de sensibilidade musigale manna. A su puntu chi s'\u00f2mine est istimadu dae totus. L'ammirant sos z\u00f2vanos, nde sunt inamoradas sas piseddas. E finas carchi mamma est c\u00f2rfida dae sos modales suos am\u00e0biles e recatados. Intre sos dischentes de Russo, b'est finas su fizu de Gaudenzi, Carlo Gaudenzi, e sa fiza de sa contissa de Sansevero, sa contissita Laura (Rena Niehaus). Peroe a sa manu de su biolinista aspirant finas Agnese sa seighiarza (Elisabetta Virgili), Luciana Taddei s'imparadora de pranu e Margherita sa contissa etotu, zai dae tempus biuda. In s'\u00ecnteri chi Laura s'inamorat, su tempus coladu segredu de su mastru nch'essit a pizu de aba in sos ambientes aristocr\u00e0tigos chi l'ant acollozidu. S'isc\u00f2berit chi Giovanni Russo est su fizu de un'immigradu a sos IAA, fu\u00ecdu dae s'It\u00e0lia in s'\u00e8poga fassista, batende in fatu su pitzinnu chi non teniat galu chimbe annos. Giovanni su minore est sa creadura cr\u00e8schida musigarmente cun istima dae unu biolinista zudeu. Peroe su tempus coladu cuat \u00e0tera tristura: difatis, est istadu unu cuntzertista esitosu, cun su n\u00f9mene de Joe Russo. Peroe s'\u00f2bitu primadiu de muzere sua Jene Anderson, segada dae s'abusu de \u00e0rculu, l'aiat fatu abandonare sas issenas. apretadu dae sas f\u00e8minas n\u00f2biles e infadadu dae unu tempus coladu a ismentigare, Russo torrat a Londra. E cumintzat torra a fagher cuntzertos. Peroe Laura, sa contissita z\u00f2vana inamorada, nche lu sizit e faghet de totu pro no lu perder, a pustis de sa fua dae s'ambiente aristocr\u00e0tigu chi l'at rep\u00e8llidu.\nProdutzione.\nSa pell\u00eccula est istada rodada in tres nassiones: It\u00e0lia (Peruza), Israele (Tel Aviv e Zerusalemme) e Rennu Aunidu (Londra)."}
{"id": "11242", "revid": "7914", "url": "https://sc.wikipedia.org/wiki?curid=11242", "title": "Richard Schiff", "text": "Richard Schiff (Bethesda, Maryland 27 May, 1955), prus conotta comente Richard Schiff, est unu cantante e attore americanu."}
{"id": "11243", "revid": "2404", "url": "https://sc.wikipedia.org/wiki?curid=11243", "title": "Fumighete", "text": "Su fumighete (o ispirale contrababautzos) est un'ozetu a forma de ispirale (troncupiramidale a su cumintzu), custitu\u00ecdu dae pr\u00f9ere de piretru cumprimida chi, brusiende lenamente, isp\u00f2ssiat unu fumu t\u00f2ssigu pro sas tz\u00ecntzulas e \u00e0teros babautzos.\nSu fumighete fiat istadu imbentadu dae dutor Giovanni Battista Zampironi (pro custu si narat \"zampirone\" in italianu) in su laborat\u00f2riu suo farmatz\u00e8utigu pro sa produidura de sust\u00e0ntzias contrababautzos, fundadu in Mestre in su 1962."}
{"id": "11244", "revid": "6534", "url": "https://sc.wikipedia.org/wiki?curid=11244", "title": "Richard Matheson", "text": "Richard Burton Matheson (Allendale, New Jersey 20 February, 1926 \u2013 Los Angeles, California 23 June, 2013), prus conotta comente Logan Swanson, est unu attore americanu."}
{"id": "11245", "revid": "2404", "url": "https://sc.wikipedia.org/wiki?curid=11245", "title": "Berv\u00e0nia", "text": "Berv\u00e0nia (Verbania in italianu) est una comuna italiana ispartzinada de 30.313 abitadores, cabitale de sa prov\u00ecntzia de su Bervanu-C\u00f9siu-Ossola, situada in s'oru peemontesu de su Lagu Mazore o Bervanu.\nSa comuna fiat n\u00e0schida in su 1939 dae s'unione de sas comunas de Intra e Pallanza e fiat dev\u00e8nnida cabitale provintziale in su 1992. Berv\u00e0nia presentat unu turismu isvilupadu devidu a sa posissione sua zeogr\u00e0figa privilezada. Sunt de interessu particulare sos zardinos bot\u00e0nigos de Villa Taranto, postos a probe de Pallanza.\nDe acordu cun sos resurtados logrados in sa de XVI edissione de \u201cEcosistema urbanu\u201d de Ligambiente, Berv\u00e0nia resurtat esser sa mezus bidda italiana in su dom\u00ecniu ambientale gr\u00e0ssias a sos mezoros in sos PM10, in sa collida partzida (s'agatat in su primu logu in It\u00e0lia cun su 72,8%) e in su r\u00e0tiu de emissiones de CO2 pro passizeris de sos trasportos p\u00f9brigos."}
{"id": "11246", "revid": "3602", "url": "https://sc.wikipedia.org/wiki?curid=11246", "title": "Olostriche", "text": "S' olostriche (lumen issientificu: \"Ilex Aquifolium\") est una mata de artura e de locos umbrosos, creschet bene in terrinos arenosos, chi b'apat lad\u00e0mine e minerales. Bi nd'at a mola e a matta, arta dae sos battor a sos deche metros, podet arribare fintzas a sos binti. Sas fozas sunt l\u00f9chidas, corriatzas e ispinosas, sos frores, masculinos e femeninos, bi sunt in matas diferentes, sunt arbos e isparghent in aprile e in maju; sos frutos, minores minores, si tinghent de ruju luch\u00e8nte in s'iberru."}
{"id": "11247", "revid": "12712", "url": "https://sc.wikipedia.org/wiki?curid=11247", "title": "L\u00e0uru", "text": ""}
{"id": "11248", "revid": "6239", "url": "https://sc.wikipedia.org/wiki?curid=11248", "title": "Suzarga", "text": "Sa suzarga (nomene iscientificu: \"Celtis australis\") est una pianta seculare, bi nd'at de chimbeschentos annos e podet artziare fintzas a binti-bintichimbe metros. Su truncu arribat a medire unu metru de diametru, sa corza est colore de chis\u00ecna , sas fozas sun birde-iscuru in su chirru 'e susu, colore 'e chisina issutta, chi r\u00f9chen in attonzu. Sos frores biddastros isparghen cando bessin sas fozas, in aprile-maju. Su frutu est una melichedda minore, sos latinos la mutt\u00ecan \"faba siriaca\"; cando est cotta si tinghet a nugheddu e est durche. Sa sugarza cheret de prus terrinos friscos e nigheddos, ma dae su mamentu chi sas radichinas iscorrovan in profundidade, creschet fintzas in terrinos lanzos e chin rochile. Non timet nen caentu nen sicanna e pro custu bi nd'at medas in montigros solianos."}
{"id": "11249", "revid": "2404", "url": "https://sc.wikipedia.org/wiki?curid=11249", "title": "Castanza", "text": "Sa castanza est mata de monte pacu artu, inube proghet ma non b'at frittu meda. Tenet bisonzu de terra nighedda, l\u00e8pia e profunda, ricca de potassiu e fosforu. Bi nd'at pacas in su Guilcieri, ma medas in Barigadu e in sos montes a curtzu.\nEst una mata maestosa e s\u00e8neche, podet vivere fintzas a chimbichentos annos e passa, paret chi si nd'atzapen millenarias. S'artesa media est de binti metros, ma capitat de arribare a sos trinta-trintachimbe, e su diametru de su truncu a battor metros e prus. S'iscorza est sinnada dae artu in bassu dae cordones; sas fozas, longas e ovales, che r\u00f9chen in attonzu, a pustis de cocher su fruttu, torran a bocare dae aprile a maju; sos frores isparghen dae s'acabbu de l\u00e0mpadas a sa metade de tr\u00ecbulas. Su fruttu est in intro de s'eritzu ispinosu, a primu birde, posca grogatzu. Che lu recollin in sos meses de Capidanne e de Santandr\u00eca."}
{"id": "11250", "revid": "7227", "url": "https://sc.wikipedia.org/wiki?curid=11250", "title": "\u00c8lighe", "text": "S' \u00e9liche non tenet preferentzia de terrinos, subbecat su frittu, su calore de su sole, sa mudadura de su tempus, ma custu non che bocat chi crescat comuncas menzus inube su crima est a mesu t\u00e9mpera, in paris e in monticros.\nEst una mata seculare, podet arribare a cr\u00f2mper chimbe, e fintzas deche, seculos e a creschere in artesa binti metros, su truncu medit prus de sunu metru de diametru. Sos chimos sun cracos, sas fozas de colore birde iscuru in su chirru de susu, colore de chisina iscuru issutta de sos frores, isparghen a urtimos de beranu. Su fruttu est cussu chi si muttit \"l\u00e0nde\", colore de castanza e de mannesa diferente s'unu dae s'atteru."}
{"id": "11251", "revid": "129193", "url": "https://sc.wikipedia.org/wiki?curid=11251", "title": "Ozastru", "text": "S' ozastru est una mata semper birde, in sos artos de chirrios nostros bi nd'at in tottube, mascamente inube b'at molas de chessa. Est una mata seculare, podet vivere fintzas a chimbe-deche seculos e artziare fintzas a ses metros, mancari chi a bellu a bellu. Su truncu est a colore de chis\u00ecna e lisiu, sos chimos trotos e ispinosos, sas fozas ovales e birdes in su chirru de susu, colore de prata issutta. Sos frores sun arbos e minores, su frutu, a forma de ovu, a primu birde, posca nigheddu-rujastru, est prus minudu de s'ol\u00eca.\nIn Sardinna an cumintzau dae s'Edade de Mesu a innestare sos ozastros a ol\u00eca e isprem\u00ecan su frutu de s'una e de s'atera mata in sas molas de preda. Dae s'ozastru bessit pacu ozu, ma fachet andare de corpus. Su brodu de sas fozas, iscotadas pacos minutos, est disinfettante, fachet bene a sa pressione, istringhet e che fachet sanare becos e trincos. Sos pastores za\u00ecan sa sida a su bestiamine, mascamente in annadas malas, sos chimos sicos che los carraban a domo a facher focu. Chin sa linna de s'ozastru fach\u00ecan birillos e bard\u00f9fulas, a ispelegu de pitzinnos e de mannos; chin sos chimos bonos si fachina sas furchiddas pro su tirelasticu."}
{"id": "11253", "revid": "2404", "url": "https://sc.wikipedia.org/wiki?curid=11253", "title": "Armada de Sarvamentu", "text": "S'Armada de Sarvamentu (in inglesu: \"Salvation Army\") est un'organizadura umanid\u00e0ria de tradissione cristiana, fundada in Londra in su 1865 dae William Booth, chi dassat s'arrampu de sa Cr\u00e8sia Metodista (\u201cMethodist New Connection\u201d) in ue fiat ministru pro cumintzare un'opera umanid\u00e0ria in sos apend\u00ectzios bassineris de Londra, cun s'intentu de ispainare su Cristanismu e dispensare azudu a sos acamatos. Cunforme a su fundadore suo, sa finalidade de s'Armada de Sarvamentu est a demustrare ch'in unu mundu orientadu chirru a su materialismu est poss\u00ecbile e netzess\u00e0riu a biver unu Cristianismu bis\u00ecvile alligru e ativu, chirchende in totu sas maneras de derrotare su f\u00e0mine in su mundu, sa mendigh\u00e8ntzia e su discumb\u00e8niu sotziale. Est s'organizadura mission\u00e0ria prus manna de su mundu a pustis de sa Cr\u00e8sia Cat\u00f2liga."}
{"id": "11254", "revid": "10458", "url": "https://sc.wikipedia.org/wiki?curid=11254", "title": "Lydnevi", "text": "Su Lydnevi est una limba slava artifitziale creada dae Libor Sztemon.\nUn'esempru de testu in Lydnevi.\nBabbu nostru:"}
{"id": "11255", "revid": "2404", "url": "https://sc.wikipedia.org/wiki?curid=11255", "title": "Furriada in tundu", "text": "Sa furriada in tundu est una rodadura r\u00e0pida de un'autom\u00f2bile a ingh\u00ecriu de s'asse bertigale, chi acontessit in determinadas tzircust\u00e0ntzias cando su ghiadore nde perdet su cuntrollu.\nDefinitzione.\nSi faeddat de furriada in tundu cando sa betura realizat una rodadura de 180 grados a su nessi in antis de s'arressare. Belle gasi, sa rodadura podet esser finas de 360 grados o foras male de prus furriadas, mesche si sa belotzidade de sa betura est meda arta. \nCausas.\nSa furriada in tundu podet acontesser in tzircust\u00e0ntzias bariadas:\n- in sa borta, cando sas rodas de palas perdent ader\u00e8ntzia (pro neghe de sa belotzidade etzessiva, o tando de iscarafossos, macras de ozu, crastos o \u00e0tera cosa), si su pilota non reassionat immediatamente contrabirende su cuzone de derapada (est a narrer su cuzone intre sa deretura de martza e cussa a ue est aderetadu su be\u00ecculu) aumentat semper de prus e s'autom\u00f2bile si f\u00f9rriat in tundu e nch'essit dae sa caminera a foras de sa borta. In cundissiones determinadas (belotzidade particularmente elevada, baritzentru artu, tzocu contra a imbaros bassos, ruta a unu palone, eac.), sa betura si podet finas bortulare;\n- in tempus de una frenada meda forte, su pesu de sa betura s'arrimat preferentemente in sas rodas de palas: sa frenada perdet duncas de efic\u00e0ssia in sas de palas, e prus chi totu si sa frenada est realizada in sa borta o cun sa betura no perfetamente dereta, sa parte de palas de s'autom\u00f2bile podet lassinare a foras chirrarmente provochende sa furriada in tundu o, che in su casu anteriore, a bias finas su bortulamentu;\n- in s'essida dae una borta, cun una betura a trassione de palas, si su pilotu abrit s'illestridore demasiadu cadriamente, s'autom\u00f2bile intrat a unu subrabiradore meda forte e si su pilotu non lu cuntrollat, derapat e f\u00f9rriat in tundu, essende fitianu dae sa caminera chirru a s'internu de sa borta;\n- provocadu in manera boluntaria assionende su frenu a manu in sa borta. Su frenu naradu difatis, assionat a subra de sas rodas de palas ebia: frenende in sa borta, issas si brocant e l\u00e0ssinant immediatamente. Custa manobra si podet isecutare, pro narrer, pro imberter sa deretura cun lestresa o in tretos limitados; belle gasi, dimandat meda capatzidade e esperi\u00e8ntzia pro esser realizada in modu curretu, in casu contr\u00e0riu cheret evitada sende chi si podent provocare intzidentes."}
{"id": "11256", "revid": "2932", "url": "https://sc.wikipedia.org/wiki?curid=11256", "title": "Universidade Gugliemo Marconi", "text": " \nSa universidade \"Guglielmo Marconi\" ( Universit\u00e0 degli Studi Guglielmo Marconi) est una universidade privada de Roma, fundada in su 2004. La s\u00e0idu est in Plinio,44 - 00193 Roma."}
{"id": "11258", "revid": "2404", "url": "https://sc.wikipedia.org/wiki?curid=11258", "title": "Oil City", "text": "Oil City est una bidda istadunidesa posta in su contadu de Venango, in s'Istadu de Pennsylvania, cunnota pro s'isproradura initziale e s'isvilupu de s'ind\u00f9stria petrolenca. A pustis de s'istofadura de sos primos putzos de petrozu in sas probianias a ingh\u00ecriu de su 1.850, Oil City aiat assuntadu unu rolu tzentrale in s'ind\u00f9stria petrolenca, istranzende su cuarteri zenerale de cumpanzias che Pennzoil, Quaker State e Wolf's Head. Su turismu zogat unu rolu importante in sa rezione gr\u00e0ssias a sa promoidura de sitos ist\u00f2rigos refertos a su petrozu, anderas naturales e un'architetura bintoriana. Sa pobuladura fiat de 10.557 abitadores cunforme a su retzensimentu de su 2010."}
{"id": "11259", "revid": "134019", "url": "https://sc.wikipedia.org/wiki?curid=11259", "title": "Pran", "text": "Pran Krishan Sikand (Delhi, India 12 de fre\u00e0lzu, 1920 \u2013 12 de triulas 2013), prus conottu comente Pran, est unu cantante e attore India."}
{"id": "11260", "revid": "2404", "url": "https://sc.wikipedia.org/wiki?curid=11260", "title": "Casu Graneris", "text": "Su casu Graneris est istadu unu fatu de cr\u00f2niga niedda acont\u00e8ssidu in Bertzeddi in via Caduti nei Lager 9 in su 1975, chi aiat tentu s\u00ecnnifigu mediale mannu a sos tempos de sos fatos pro more de sas imprigaduras a subra de sa morale comuna e pro sa lunzinia de su cr\u00ecmine.\nSu casu pertocat su mortorzu a tiros de pistola de chimbe pessones zutu a cumprimentu dae Doretta Graneris a dae Guido Badini s'isposu suo in sa note dae su 13 a su 14 de santandria de 1975.\nSas b\u00ectimas fiant istadas Italia Zambon (41 annos), Sergio Graneris (45 annos), Romolo Zambon (79 annos), Margherita Baucero (76 annos) e Paolo Graneris (13 annos), respetivamente mama, babu, zajos mamencos e frade de Doretta Graneris."}
{"id": "11261", "revid": "11946", "url": "https://sc.wikipedia.org/wiki?curid=11261", "title": "Lapis", "text": "Su Lapis est unu bodale chi si podet impittare pro disignare o iscrier; su lapis podet esser fattu pro fagher lineas nieddas o pro dare su colore: cand'est gai si narat pastellu.\nVariedades de lapis.\nBi sunt medas variedades da lapis, pro narrer poden essere differensciadas dae cantu est tosta s'anima, dae su colore, dae s'impittu chi si nde podet fagher.\nSas variedades de lapis a segunda de su esser tosta.\nBi sun 22 variedades de lapis: andende dai sa menu ai sa prus tosta sun: EE, EB, 9B, 8B, 7B, 6B, 5B, 4B, 3B, 2B, B, HB, F, H, 2H, 3H, 4H, 5H, 6H, 7H, 8H, 9H. Sas primas disignan lineas prus oscuras, sas ultimas sun prus impittadas pro fagher disignos tecnicos."}
{"id": "11262", "revid": "13697", "url": "https://sc.wikipedia.org/wiki?curid=11262", "title": "Aurelio Galleppini", "text": "Aurelio Galleppini, cunnotu cun su seud\u00f2nimu de Galep (Casal di Pari (Grussetu), 28 de austu 1917 - Chiavari (Z\u00e8nova), 10 de martzu 1994), est istadu unu fumigheddista italianu, fizu de sardos. Autore meda prol\u00ecfigu, est abarradu cunnotu prus chi totu pro su pessonazu de Tex, creadu grafigamente dae isse, chi nd'est istadu pro prus de 40 annos unu de sos disinnadores printzipales, gasi che su cubertista ufissiale finas a su 1994."}
{"id": "11263", "revid": "149", "url": "https://sc.wikipedia.org/wiki?curid=11263", "title": "Taxi", "text": "Su taxi est un'autom\u00f2bile chi dispensat unu serv\u00ectziu p\u00f9brigu de trasportu de passizeris contracostu, istassionende in arzolas p\u00f9brigas probidas pro s'efetu, ispetzifigadamente in una tzitade o in una bidda cun unu tzaferru in palas de su bolante, naradu \u201ctaxista\u201d (o, in manera cullochiale, \u201ctassineri\u201d). \nA sa difer\u00e8ntzia de su trasportu p\u00f9brigu de l\u00ecnia, in ue su curs\u00e0riu e sas arressadas de artiada e falada sunt apostivigadas dae s'entidade logale cunfiadora de su serv\u00ectziu o dae su zestionadore de sa l\u00ecnia, su serv\u00ectziu cumbidadu dae su taxi si podet definire comente \u201czanna a zanna\u201d. Su tassista istassionadu in s'aparcadorzu, o cuntatadu peri s'aparitzadura radiutaxi o peri telem\u00f2bile, retzit sa dimanda de s'usu\u00e0riu, lu buscat in s'aderetu cuncordadu chi devet esser in intro de sa comuna respetiva (o de su zirile) e finarmente lu trasportat a su destinu dimandadu. Su taxi podet esser arressadu \u201cin s'iscuta\u201d finas in sa carrera. Su serv\u00ectziu est normarmente obrigad\u00f2riu, francu unas cantas d\u00e8rogas, in totu s'arzola comunale, cando chi currespondet a su ghiadore atzetare o nono unu destinu foras de s'arzola narada."}
{"id": "11264", "revid": "134186", "url": "https://sc.wikipedia.org/wiki?curid=11264", "title": "Biella", "text": "Biella (\u201cBi\u00e8la\u201d in limba peemontesa) est una comuna italiana de 43.733 abitadores, cabitale de sa prov\u00ecntzia numenale de su Piemonte tramuntanesu.\nSa bidda s'agatat in pee de sas Arpes Biellesas, e s'esist\u00e8ntzia sua est atestada zai dae s'Edade M\u00e8dia arta. Dominada posteriormente dae sos p\u00ecscamos de Bertzeddi, in su 1379 fiat colada a sos Savoias. In su barigare de su Milliotughentos, Biella aiat cunnotu un'isvilupu mannu urban\u00ecstigu e industriale, devenende luego fontomada pro sas ind\u00f9strias suas pannamentales.\nSunt numerosas sas testimonias ist\u00f2rigas e art\u00ecstigas de su tempus suo coladu; intre sas prus importantes, s'amentant su Bautist\u00e8riu de Biella, sa catedrale, su Campan\u00e0riu de Santu Ist\u00e8vene, gasi che paritzas billas e palatzos."}
{"id": "11265", "revid": "2404", "url": "https://sc.wikipedia.org/wiki?curid=11265", "title": "Paolo Frescura", "text": "Paolo Frescura (Roma, 22 triulas 1953) est unu cantoneri italianu.\nN\u00e0schidu in Roma dae babos napulesos (su babu est Mario Frera s'atore e sa mama est Rosita Pisano s'atora), s'est istrenadu in su 1975 cun su 45 furriadas \u201cBella dentro\u201d, logrende un'\u00e8situ istrepitosu de b\u00e8ndidas (treghentosmiza isemprales de s'individuale e trintamiza de s'ellep\u00e8 a su matessi n\u00f9mene).\nS'annu sighidore part\u00e8tzipat a su Festivale de Santu Remu de 1976 cun \u201cDue Anelli\u201d, chi otenet su de chimbe logos de sa crassifigadura. Intre sas \u00e0teras cantones suas, bi sunt \u201cTu cielo tu poesia\u201d e \u201cTi fa bella l'amore\u201d, custa \u00f9rtima interpretada finas dae Nicola Di Bari. \nIn sos annos setanta, at cumpostu finas pro Lina Savon\u00e0 sa cantadora. Atuarmente, Paolo Frescura s'\u00f2cupat de edissiones musigales."}
{"id": "11266", "revid": "129117", "url": "https://sc.wikipedia.org/wiki?curid=11266", "title": "Instituto Federal da Bahia", "text": "Sa Instituto Federal da Bahia, jamada comunemente IFBA, est una universidade cun sa sede in Salvador, in Bahia, in so Brasile. \nS'universidade fit istada fundada in su 1910."}
{"id": "11267", "revid": "129116", "url": "https://sc.wikipedia.org/wiki?curid=11267", "title": "IFBA", "text": ""}
{"id": "11268", "revid": "18313", "url": "https://sc.wikipedia.org/wiki?curid=11268", "title": "Perrier (aba minerale)", "text": "Sa Perrier est un'aba minerale cun gassu frantzesa chi benat dae sa mitza des Bouillens, chi dae su 1903 si narat mitza Perrier.\nSa mitza est situada in Verg\u00e8ze, in su departamentu de su Gard, a 15 chil\u00f2metros dae Nimes.\nS'aba Perriet formaiat parte de su Grupu Perrier Vittel SA (chi cumprendet finas Vittel, Qu\u00e9zac, Pellegrino et Contrex), dev\u00e8nnidu Nestl\u00e9 Waters France a pustis de su resgate de s'impresa dae bandas de Nestl\u00e9 in su 1992.\nEst un'aba minerale naturale chi cuntenent elementos minerales (460 mg/l) e gassu de sa mitza sua (7 g/l)."}
{"id": "11269", "revid": "14497", "url": "https://sc.wikipedia.org/wiki?curid=11269", "title": "Fidel Castro", "text": "Fidel Alejandro Castro Ruz , n\u00e0schidu su 13 de austu de su 1926 - 25 november 2016, fiat unu politicu cubanu, abarradu in su podere dae su 1961 a su 2011, addaghi l'est intradu in parte frade suo prus minore Raul pro resones de salude. Politigamente unu marxista-leninista, suta de s'amministradura sua sa Rep\u00f9briga de Cuba si fiat fata una ditadura comunista in ue peruna oponidura fiat autorizada, e custa situassione sighit galu oe ch'in su podere b'est frade suo. Suta de su gubernu totalid\u00e0riu de Fidel Castro, mizas e mizas de oponidores sunt istados pessighidos, torturados e ochidos.\nSi nch'est mortu in su 25 de Sant'Andria de su 2016 in La Havana. Su corpus suo at a abbarrare pro calchi tempus, e daboi si at a brusiare."}
{"id": "11270", "revid": "3602", "url": "https://sc.wikipedia.org/wiki?curid=11270", "title": "Iscopofilia", "text": "Su t\u00e8rmine \u201ciscopofilia\u201d o, in manera cullochiale, \u201cmironismu\u201d (una pessone chi pr\u00e0tigat s'iscopofilia est narada aversarmente \u201cmirone\u201d), \u00ecnditat sa postura e sa pr\u00e0tiga sessuale de sos chi, pro lograre s'essitadura o su praghere sessuale, disizant e istimant abaidare o ispiare pessones mesunuas, nuas o in fatu de s'ispozare, gasi etotu che pessones realizende un'acapiadura sessuale. Sa masturbadura acumpanzat fitianu s'atu iscopof\u00ecligu.\nS'iscopofilia podet assuntare diferentes formas, peroe sa carater\u00ecstiga sua printzipale est chi sos mirones normarmente non sunt relassionados deretamente cun sa pessone de s'interessu issoro, chi fitianu iscunnoschet de esser pompiada. S'iscopof\u00ecligu podet esser definidu, in su matessi modu, comente una pessone chi gosat bidende situassiones de sufrimentu e disaura de sos \u00e0teros.\nIn unas cantas curturas, su mironismu est cussideradu una pr\u00e0tiga desviadora e finas unu cr\u00ecmine sessuale. In su Rennu Aunidu, s'iscopofilia sena cussentimentu est dev\u00e8nnida unu delitu dae s'1 de maju de 2.004, cando ch'in C\u00e0nada ant aproadu una leze assimizadora a s'agabu de su 2.005."}
{"id": "11271", "revid": "2404", "url": "https://sc.wikipedia.org/wiki?curid=11271", "title": "Lucien Febvre", "text": "Lucien Paul Victor Febvre, n\u00e0schidu su 22 de l\u00e0mpadas de 1878 in Nancy e mortu su 25 de cabudanni de 1956 in Saint-Amour, est istadu un'istoriadore modernista frantzesu chi at tentu un un'infru\u00e8ntzia forte a subra de s'evolussione de custa dissiplina, in particulare peri s'iscola de sos Annales, fundada dae isse paris cun Marc Bloch.\nFebvre, in su defininzu de aspetos e problemas de s'insularidade, aiat contrapostu sa Sitz\u00eclia, \u201c\u00ecsula rugradorzu\u201d chi at semper assimiladu, elaborende-nde unas cantas carater\u00ecstigas, sas tzivilizaduras numerosas a beru ch'in undadas sighidoras si fiant assentadas in ie, a sa Sardinna, \u201c\u00ecsula presone\u201d, logu de cunservadura de \u201crassas betzas eliminadas, de usos betzos, de formas sotziales betzas bannidas dae su continente\u201d, unu \u201cmundu antzestrale e f\u00f2ssile, s'im\u00e0zine imparativa de sa preist\u00f2ria in s'ist\u00f2ria\u201d."}
{"id": "11272", "revid": "2404", "url": "https://sc.wikipedia.org/wiki?curid=11272", "title": "S\u00f2ndriu", "text": "S\u00f2ndriu est una comuna italiana de 21.790 abitadores e una cabitale provintziale lumbarda.\nCun unu territ\u00f2riu comunale de unos 20 kmc., est sa cabitale provintziale italiana prus pagu ist\u00e8rrida. Abarrat in sa Badde Tellina de mesania, in sa cropadura de su tra\u00ecnu Mallero cun s'Adda, in s'intrada a sa Badde Malenco, suta de su massissu de sa Corna Mara. Sa bidda est sa leada prus importante de sa zona.\nSu crima de sa bidda, che su de s'abarru de sa fundunada, est continentale, cun ierros fritos e istios incardumados."}
{"id": "11273", "revid": "2404", "url": "https://sc.wikipedia.org/wiki?curid=11273", "title": "Foresta tropicale", "text": "Sa foresta tropicale est unu tipu de ecosistema chi si isviluppada tra sa latitudine de 28 grados a sud e a nord de s'euqadeore. Sa foresta pluviale tropicale s'agatada in Asia, Australia, Africa, Sud America, America centrale e in meda isolas de su Oceanu Pacificu, e de s'Oceanu indianu. "}
{"id": "11274", "revid": "2404", "url": "https://sc.wikipedia.org/wiki?curid=11274", "title": "Ludwig (mortores seriales)", "text": "Marco Furlan (P\u00e0dua, 16 ghennarzu 1960) e Wolfgang Abel (D\u00fcsseldorf, 25 de martzu de 1959) sunt duos mortores seriales chi aiant cum\u00ectidu mortorzos in su nordu-estu de s'It\u00e0lia continentale, in Alem\u00e0nia e in Olanda intre su 25 de austu de 1977 e su 7 de ghennarzu de 1984, rebindighende sos cr\u00ecmines issoro cun boladoreddos nounatzistas sinzados cun su marcu \"Ludwig\".\nCarater\u00ecsticas de sos mortores.\nS'aspetu chi aiat c\u00f2rfidu de prus s'opinione p\u00f9briga a s'ora de su detenimentu de sos membros de su grupu \u201cLudwig\u201d fiat istada s'or\u00eczine sotziale de Furlan e Abel, fizos de sa burghesia arta de Berona e aproghilados dae su bighinadu de Borgo Trento, unu de sos prus prestizosos de sa tzitade.\nMarcu Furlan fiat fizu de su deretore de su tzentru de uscrados de s'Ispidale Tzivile Mazore de Berona \u2013 sintom\u00e0tigu est su fatu chi meda de sas b\u00ectimas de \u201cLudwig\u201d fiant istadas brusiadas bias \u2013 e, a s'ora de su detenimentu, fiat a probe de s'indutorare in mat\u00e8rias f\u00ecsigas inche s'Universidade de P\u00e0dua.\nWolfgang Abel fiat fizu de unu cussizeri delegadu de una cumpanzia de assegur\u00e0ntzias alemanna e istaiat in Negrar, una bidda de su de Berona, peroe in su tempus coladu aiat b\u00ecvidu in M\u00f2nagu de Bav\u00e0ria puru. Aiat logradu unu diproma de dutore in mat\u00e8rias matem\u00e0rigas cun notas m\u00e0ssimas e traballaiat cun babu suo in sa matessi cumpanzia de assegur\u00e0ntzias.\nAmbos formaiant parte de unu grupu chi, a sos tempos, teniant s'avesu de s'addoviare in sa pratza Vittorio Veneto de Borgo Trento. Cumpartziant s'idea de innetare su mundu dae disamparados, omossessuales, drogudependidores, pre\u00ecderos cun s'\u00f9niga curpa de aer cum\u00ectidu pecados in sa zoventura, gasi etotu che dae discutegas e tzines a lughes rujas.\nSos mortorzos.\nSu primu mortorzu realizadu dae sos duos remontat a su 25 de austu de 1977, addaghi Guerrino Spinello su senadomo fiat istadu brusiadu in sa Fiat 126 sua in Berona. \nSu 17 de nadale de 1978, prus de un'annu a pustis de su primu mortorzu, fiat istadu och\u00ecidu Luciano Stefanato su camareri, un'omosessuale, assassinadu cun prus de 30 istocadas e agatadu cun sas duas atzas galu infertas in s'ischina, in P\u00e0dua. Belle un'annu prus a tardu, in Ben\u00e8tzia, fiat istadu och\u00ecidu cun unas trinta istocadas Claudio Costa, unu drogudependidore de 22 annos. \nPosteriormente, sa croba de mortores seriales aiat och\u00ecidu in su 1980 a Alice Maria Baretta sa prostituta antiga cun corfos de istrale e marteddu. Su 25 de santandria de su matessi annu, ambos aiant rebindigadu pro sa prima bia cussos cr\u00ecmines cun su n\u00f9mene de Ludwig, imbiende una l\u00ectera a \u201cIl Gazzettino\u201d de Berona. Fiant istados finas acusados de aer postu fogu, su 25 de maju de 1.981, a sa turrighedda de Porta San Giorgio in Berona, un'istrutura minore abandonada chi faghiat parte de sas fortifigaduras austr\u00ecagas bezas, dev\u00e8nnida un'istranzadorzu de iscaminados e senadomo. In sa pira fiat mortu Luca Martinotti su deghesetarzu, chi fiat barighende sa note in ie cun un'\u00e0teru amigu, abarradu fertu in manera grae. Pro custu cr\u00ecmine fiant istados ass\u00f2rvidos. Resurtat sa l\u00ectera de rebindigadura de su fogu a \u201cLa Repubblica\u201d. \nSu 20 de triulas de 1982, aiant och\u00ecidu padre Gabriele Pigato e padre Gabriele Lovato, ambos monzos de setanta annos de su Santu\u00e0riu de Nostra Sennora de Monte Berico in Biss\u00e8ntzia. Sos duos monzos fiant passizende in via Cialdini (una carrera chi \u00f2rizat sos muros de sa domo zeneral\u00ectzia), addaghi fiant istados assartados a corfos de marteddu dae ambos z\u00f2vanos. Padre Gabriele fiat mortu deretu, cando chi padre Giuseppe fiat abarradu anguniende in su solu; l'aiant trasportadu a s'ispidale San Bortolo, peroe onzi tentativu de lu sarvare fiat istadu in\u00f9tile. Su 26 de frearzu de 1983, aiant och\u00ecidu in Trentu donnu Armando Bison su satzerdote, chi fiat istadu agatadu cun unu puntaboru infertu in sa carrotza, cun unu santucristu apicadu. \nSu 1 de martzu de 1983, aiant postu fogu a su tzine a lughe rujas \"Eros\" de Milanu, in ue fiant mortas ses pessones e trintaduas fiant arreadas fertas. Una de sas b\u00ectimas mortales, Livio Ceresoli de 46 annos, fiat unu meigu chi non s'agataiat in su tzine e chi bi fiat intradu pro azutoriare, abarrende leadu in petus dae sas framas: aiat retzidu sa medalla de oro a sa mem\u00f2ria pro sa balentia tzivile. Sos duos aiant fatu torra sas fa\u00ecnas issoro su 17 de cabudanni de 1983, causende 13 mortos in sa pira de su crube sessuale \u201cCasa Rossa\u201d de Amesterdamu. \nS'8 de ghennarzu de 1984, aiant tragadu unu fogu a discutega \u201c\"Liverpool\"\u201d de M\u00f2nagu; in sa pira fiat morta una pessone (una camarera de or\u00eczine italiana chi traballaiat in s'istabilimentu) e \u00e0teras sete fiant abarradas fertas; in su boladoreddu de rebindigadura fiat iscritu \u201cIn su Liverpool non si coddat prus!\u201d. \nUrtimu atacu e cassa.\nSu 4 de martzu de 1984, ambos si nche fiant zutu a sa discutega Melamara de Castiglione delle Stiviere in su de M\u00e0ntua, in ue s'agataiant batorchentos piseddos, su prus caratzados pro sa festa de carrasegare. In unu mamentu de cunfusione, unu de sos duos, disfrassadu a Pierrot, aiat fatu intrare s'\u00e0teru a sa discutega, abrende-li un'essida de segur\u00e0ntzia. Fiant penetrados a s'istabilimentu batende duas bussas chi cunteniant duas canistras de benzina. Mesucuados in unu cuzone iscuru, aiant cumintzadu a betare benzina a sa mocheta e l'aiant impiradu, sena tenner in contu chi sos istabilimentos p\u00f9brigos si fiant d\u00e8vidu probider de rebestimentos in materiales contrafogos, a pustis de sa pira de su tzine Statuto, acont\u00e8ssida in Turinu in su frearzu de su 1983. \nPro custa resone, sa mocheta aiat leadu fogu in manera istremamente lenta, dende a un'incarrigadu de sa segur\u00e0ntzia su tempus de intervenner. Addaghi si fiant bidos iscobertos, sos duos aiant proadu a atacare su bogadore pro poder leare sa fua, peroe aiant agabadu pro tenner su peus e fiant istados intregados a sa polima, chi los aiat sarvadu dae su tentativu de lintzamentu dae bandas de sos borrochianos de sa discutega. Ludwig aiat duncas cuncru\u00ecdu s'istela sua de morte dassende-si in palas 28 mortos e 39 fertos. \nAcontessidas giuditzi\u00e0rias.\nAbel fiat istadu sutapostu a unu peritamentu sichi\u00e0trigu, dimandadu finas dae sos defendidores de Furlan, Piero Longo e Niccol\u00f2 Ghedini. Furlan si negaiat a si sutaponner a sos cull\u00f2chios. Balloni e Reggiani sos ispetzialistas aiant atrogadu chi Abel teniat una capatzidade lmitada de produer resonamentos in tempus de sos mortorzos, in prus de custu aiant rapresentadu chi Abel fiat cr\u00e8schidu sena sos atentos afetivos chi permitint de fraigare una pessonalidade sana. Su peritamentu fiat istadu meda cuntierradu. \nSu 10 de frearzu de 1987, ambos fiant istados cundennados a trinta annos de presone, cando chi s'abogadu zenerale aiat dimandadu sa presonia perpetuada pro sos duos; in prus de custu, fiat istadu recunnotu a ambos unu defetu mentale partiale. \nSu 15 de l\u00e0mpadas de 1988, sa Corte de Apellu de Ben\u00e8tzia aiat ispresonadu sos duos pro ispiradura de sos tempos de impresonamentu e aiat cumandadu a Furlan s'abarrada obrigada in Casale di Scodosia, una bidda de su de P\u00e0dua, dae ue Furlan si nche fiat fu\u00ecdu in su maju de su 1991, pagu ora in antis de sa cundenna definitiva in sa cassadura. L'aiant atzapadu in su maju de 1995 in Creta, in ue biviat suta de unu n\u00f9mene farsu e fiat istadu batidu torra a It\u00e0lia; intre tempus, su 10 de abrile de 1990, sa Corte de Apellu de Ben\u00e8tzia, pres\u00ecdida dae Nicola Lercano, l'aiat cundennadu in rebellia a 27 annos de presone, e sa cundenna fiat istada cunfirmada s'11 de frearzu de 1991 dae sa Corte de Cassadura; in sa matessi ocasione, finas Abel fiat istadu cundennadu a 27 annos. Pagu ora a pustis de su detenimentu, Marco Furlan aiat proadu a si suitzidare in presone, chirchende de s'inforcare a sas istancas cun unu lentolu. \nBogadura de presone.\nSu 18 de abrile de 2008, aiant ispainadu sa noa de sa detzisura de su Tribunale de bizil\u00e0ntzia de Milanu de cunfiare a Marco Furlan in proa a sos serv\u00ectzios sotziales. Furlan, peri su legalista suo, Corrado Limentani s'abogadu milanesu, aiat p\u00e8didu de poder dassare su penadorzu a de die pro bi torrare a de note e in sos agabos de chida. Belle gasi, s'organismu zudissi\u00e0riu aiat detz\u00ecdidu de non li cuntzeder su rez\u00ecmene abertu, si nono prus a prestu su cunfiamentu a sos serv\u00ectzios sotziales, tenende in contu su cumportamentu bonu de su mortore seriale e s'agabu de pena oram\u00e0i crompidore, prebidu pro su cumintzu de su 2009. \nSa noa narada aiat trubadu bastante surpresa e disaproamentu in s'opinione p\u00f9briga, e numerosas protestas in custu contu nche fiant cr\u00f2mpidas a di\u00e0rios e chid\u00e0rios. Su 24 de abrile de 2008, Furlan at logradu su de duos dipromas suos de dutore, summa cun laude, in inzineria inform\u00e0tiga. Su 12 de santandria de 2010, a Furlan l'aiant alliberadu in fatu de su cumportamentu suo positivu in tempus de sa liberdade bizilada."}
{"id": "11275", "revid": "129162", "url": "https://sc.wikipedia.org/wiki?curid=11275", "title": "1865", "text": "S'annu 1865 (MCMLXV in n\u00f9meros romanos) est un annu incomintzadu in dominiga segundu su calend\u00e0riu gregorianu."}
{"id": "11276", "revid": "2404", "url": "https://sc.wikipedia.org/wiki?curid=11276", "title": "Corea de su Sud", "text": " \nSa Corea de su Sud uffitzialmente connotta comente Repubblica de Corea (in Coreanu \"Daehan Minguk\"), est un istadu de s'Asia orientale chi occupada sa meidade de sa penisola coreana. Confinat a nord cun sa Corea de su Nord, a ovest cun su Mare Giallu (e sa Cina), e ad est cun su mare de Giappone (e poi cun su Giappone). Sa capitale sua est Seoul."}
{"id": "11277", "revid": "6209", "url": "https://sc.wikipedia.org/wiki?curid=11277", "title": "Ispidale sichi\u00e0trigu", "text": "Un'ispidale sichi\u00e0trigu, cunnotu finas comente \u201cmanic\u00f2miu\u201d o, cullochiarmente, comente \u201cdomo de macos\u201d, est un'ispidale ispetzializadu in su tratamentu de sos istrobos mentales.\nSos ispidales sichi\u00e0trigos b\u00e0riant ampramente in t\u00e8rmine de dimensiones e crassifigaduras. Unos cantos ispidales podent esser ispetzializados petzi in sa terapia a t\u00e8rmine curtu, o sa de ambulat\u00f2riu pro passientes de arriscu bassu. Ateros podent esser ispetzializados in su tratamentu tempuranu o permanente de passientes in istadu de internamentu chi, comente cunsegh\u00e8ntzia de un'istrobu sicol\u00f2zigu, dimandant un'assist\u00e8ntzia o unu sighimentu di\u00e0riu, o un'ambiente ispetzializadu e cuntrolladu. In medas pa\u00ecsos, sos passientes a s'avesu sunt am\u00ectidos a boluntarismu, peroe su passiente podet esser internadu finas contra a sa boluntade sua cando podet custituer unu per\u00ecgulu de sinn\u00ecfigu pro sese etotu e pro sos \u00e0teros."}
{"id": "11280", "revid": "12712", "url": "https://sc.wikipedia.org/wiki?curid=11280", "title": "S'abasatu de Oklahoma City", "text": "S'abasatu de Oklahoma City fiat istadu un'atentadu terrorista contra a su Fraigu Federale \u201cAlfred P. Murrah\u201d in su tzentru de sa tzitade amerigana de Oklahoma City, cum\u00ectidu su 19 de abrile de 1995. Fiat abarradu s'atentadu terrorista prus destrutivu in su territ\u00f2riu de sos Istados Aunidos finas a sos atentados de s'organizadura terrorista isr\u00e0miga de \u201cAl-Qayda\u201d de s'11 de cabudanni de 2001, ses annos prus a tardu. S'atentadu a bomba aiat causadu 168 mortos e prus de 680 fertos. S'isprosura aiat destru\u00ecdu o dannadu 324 fraigos in intro de unu r\u00e0diu de 16 leadas, aiat destru\u00ecdu 86 beturas e aiat arrogadu cristallos in 258 fraigos probianos, provochende dannos pro a ingh\u00ecriu de 652 milliones de d\u00f2llaros. A pustis de s'arrepentamentu de sa bomba, bi fiant istadas operaduras intensivas de azut\u00f2riu dae bandas de azentzias logales, istadales, federales e de su mundu intreu, e donamentos cussider\u00e0biles nche fiant cr\u00f2mpidos dae totu su pa\u00ecsu. Sa FEMA, est a narrer sa Proteghidura Tzivile istadunidesa, aiat ativadu \u00f9ndighi de sos grupos suos de interventu de azut\u00f2riu e busca, chi cunsistiant in 665 azutoriadores chi aiant ass\u00ecstidu in sas tareas de azut\u00f2riu e recuperadura. \nIn intro de 90 minutos dae s'isprosura, Timothy McVeigh fiat istadu arressadu dae Charlie Hanger s'azente de sa polima de s'Istadu de s'Oklahoma pro ghia sena tella e fiat istadu det\u00e8nnidu pro su possedimentu illegale de un'arma. Sas proas collidas in tempus de sas imbestigaduras aiant relassionadu luego a McVeigh e a Terry Nichols a s'atentadu. Nichols puru fiat istadu det\u00e8nnidu, e ambos fiant istados acusados in su tretu de pagas dies. Posteriormente, Michael e Lori Fortier fiant istados identifigados comente sodales. McVeigh, simpatizadore de un'organizadura amerigana de dereta istrema e beteranu de sa prima Gherra de su Gurfu, aiat fatu detonare unu c\u00e0miu nolitadu Ryder prenu de isprosivu aparcadu in cara de su fraigu. Su cumpanzu cospiradore de McVeigh, Terry Nichols, aiat ass\u00ecstidu in s'amaniadura de s'inzinnu. Motivadu dae s'\u00f2diu suo chirru a su gubernu federale e amargadu dae su chi pro isse fiat istada una zestione mala de s'arrocu de Waco de 1993 e de s'intzidente de Ruby Ridge de 1992, McVeigh aiat fatu in manera chi sa die de s'atentadu torraret a pare cun su de duos annales de s'isparat\u00f2riu mort\u00ecferu chi aiat postu agabu a s'arrocu de Waco. \nS'incherta ufissiale, cunnota comente \u201cOKBOMB\u201d, fiat istada s'imbestigadura penale prus manna in s'ist\u00f2ria amerigana. Azentes de s'FBI aiant realizadu 28.000 p\u00f2rrogos, acumassende prus de tres tonnelladas de proas e collende milli milliones de informaduras. Sos bomberis fiant istados protzessados e cundennados in su 1997. A McVeigh l'aiant zustissiadu peri inzetura letale s'11 de l\u00e0mpadas de 2001, cando chi Nichols fiat istadu cundennadu a sa perpetuada. Michael e Lori Fortier aiant testimonzadu contra a McVeigh e Nichols; a Michael l'aiant cundennadu a 12 annos de presonia pro no aer av\u00e8rtidu su gubernu de sos IAA, cando chi Lori aiat retzidu s'immunidade dae su protzessamentu a tr\u00e0munu de sa testimonia sua. \nComente cussegh\u00e8ntzia de s'atentadu, su gubernu ameriganu aiat introdu\u00ecdu una leze prus severa contraterrorismu in su 1996, pro aumentare sa proteghidura a ingh\u00ecriu de sos fraigos federales e prebenner atentados terroristas benidores in sa manera narada. Su 19 de abrile de 2000, su Memoriale Nassionale de Oklahoma Cityu fiat istadu dedigadu in su logu de su Fraigu Federale \u201cMurrah\u201d, pro amentare sas b\u00ectimas de s'atentadu. Tzerem\u00f2nias annuales cummemorativas s'isvilupant a sa matessi ora de sa die in ue si fiat dada s'isprosura."}
{"id": "11281", "revid": "10458", "url": "https://sc.wikipedia.org/wiki?curid=11281", "title": "Il Rosa Nudo", "text": "Il Rosa Nudo esti unu film de su 2013 dirixiu e iscrittu de Giovanni Coda.\nSu film esti stettiu girau a Cuartu Sant'Aleni e a Siliqua, in Sardigna e presentau de su regista in anteprima natzionali a s'edizioni de 2013 de su \"Torino GLBT Film Festival - Da Sodoma a Hollywood\". Il Rosa Nudo esti unu film de cinematografia sperimentali ispirada a sa autobiografia de Pierre Seel, scritta in su 1994 cun s'aggiudu de s'attivista po is dirittusu LGBT Jean Le Bitoux.\nSu film esti stettiu scioerau cummenti \"evento speciale\" po su \"importanti valori artisticu, istoricu e morali\" in sa settima editzioni de su Queer Lion de sa 70ma edizioni de sa Mostra del Cinema di Venezia 2013. \nSa trama.\nSu film chistionara de sa vida de Pierre Seel. Seel esti stettiu arrestau a 17 annusu e imprisonau in una pariga de campusu de concentramentu poitta chi fiara omosessuali. In su campu de concentramentu de Schirmeck esti stettiu torturau e violentau e obbligau a castiai, senza porri fai nudda, sa crudeli motti de su piccioccu chi amara. Dopo sa fini de sa guerra non ari pru boffiu chistionai cun nesciunusu de custa patti de sa vida sua e s'esti sposau e ari tentiu tres fillus.\nIn su 1982, arrosciu de is violentus fueddus contra is omosessualis de patti de su Vescuvu de Strasburgo, ari decidiu de iscriri sa sua autobiografia e de dennunciai su chi iera deppiu supportai po cruppa de is nazistas. \nSu film chistionara puru de su chi anti raccontau is attras vittimas de sa persecutzioni de is nazistas contras is omosessualisi e de is isperimentusu fattusu appizzasa de issusu de patti de su dottori de is SS Carl Peter Vaernet."}
{"id": "11282", "revid": "2404", "url": "https://sc.wikipedia.org/wiki?curid=11282", "title": "Orgasmu", "text": "S'orgasmu est unu cumparis de reassiones neuro-musculares imbolunt\u00e0rias, de dura curta, chi currespondet a su c\u00f9curu de s'essitadura sessuale, cunseghidore a s'istimuladura f\u00ecsiga e sicol\u00f2ziga de sas zonas er\u00f2zenas e de sos \u00f2rganos sessuales. In s'\u00f2mine, su resurtadu suo fisiol\u00f2zigu est s'ejaculadura, cando ch'in sa f\u00e8mina sunt arruntzamentos antiscannaurvales, a sos cales, in unos cantos casos, si diant acumpanzare fen\u00f2menos iscret\u00f2rios (sa gasi narada ejaculadura feminina)."}
{"id": "11283", "revid": "13697", "url": "https://sc.wikipedia.org/wiki?curid=11283", "title": "Debrecen", "text": "Debrecen est sa de duas tzitades prus manna e pobulada de s'Ungheria a pustis de Budapestu su cabitale, contende cun 213.703 abitadores. S'agatat in sa prov\u00ecntzia nordu-orientale de Hajdu-Bihar e nd'est sa cabitale. Tzentru curturale, econ\u00f2migu e tur\u00ecstigu, Debrecen est una de sas tzitades ungheresas a s'isvilupu prus din\u00e0migu.\nFontomadu pro sa prima bia in unu documentu iscritu in su de 13 s\u00e8gulos, Debrecen fiat dev\u00e8nnidu leada de prov\u00ecntzia in su 1.361 e in su 1.693 nche fiat pesadu a su rangu de tzitade reale l\u00ecbera. In tempus de s'ist\u00f2ria, fiat istada duas bias sa sea de su paralamentu mazaru, respetivamente intre su 1.848 e su 1.849 e in su 1.944. In su barigare de sa segunda gherra mundiale, aiat sufertu dannos cussider\u00e0biles. Sa festa de sa tzitade s'isvilupat s'11 de abrile.\nDebrecen tenet un'abioportu minore, situadu a pagos chil\u00f2metros dae sa leada, chi cumintzat a s'aberrer a su tr\u00e0figu internassionale de passizeris. Sa cumpanzia ungheresu-polonesa de costu bassu Wizzair aiat ammanitzadu de reghente una relassione cun Milanu Malpensa, chi at tentu paga dura pro neghe de sa dimanda iscassa."}
{"id": "11285", "revid": "7227", "url": "https://sc.wikipedia.org/wiki?curid=11285", "title": "M\u00e0ntua", "text": "M\u00e0ntua (\"M\u00e0ntua\" in dialetu mantuanu e Mantova in italianu) est una comuna italiana de 49.538 abitadores, cabitale de sa prov\u00ecntzia lombarda chi tenet su matessi n\u00f9mene.\nDae su tr\u00eculas de 2008 custa bidda art\u00ecstica lombarda, connota fintzas pro \u00e8ssere istada su logu de n\u00e0schida de su poeta Virg\u00ecliu l'ant ann\u00e0nghida, paris cun Sabbioneta, posta in sa prov\u00ecntzia sua e cun s'er\u00e8ntzia dassada dae sos Gonzagas a cumone, a sa lista de sos patrim\u00f2nios de s'umanidade de s'UNESCO. Sa bidda est istada c\u00f2rfida in manera pesante meda in tempus de su terremotu de su 2012."}
{"id": "11286", "revid": "6209", "url": "https://sc.wikipedia.org/wiki?curid=11286", "title": "Corpete contraballas", "text": "Su corpete contraballas est un'indumenta impreada dae s'armada e dae sas fortzas de segur\u00e0ntzia, chi servet a protegher s'operadore dae sos tiros de fogu o dae sas ascras de ucheddamentu de isprosivos, arressende sa balla o sas ascras in intro suo.\nZenerarmente, est formadu dae unu cuntenedore isternu in pannamenta bal\u00ecstiga e panneddos bal\u00ecstigos m\u00f9rtipros internos de acordu cun su gradu de proteghidura. Sos panneddos bal\u00ecstigos, in manera zenerale, sunt custitu\u00ecdos dae pizos m\u00f9rtipros de fibras aram\u00ecdigas intritzidas o t\u00e8ssidas e colladas a su microfilme de polietilenu. Sa funtzione de sas fibras est a assorber o isperdissiare sa fortza de arressada e penetradura de su prumu o de s'ascra peri sa deformadura pr\u00e0stiga (illonghiamentu) de sas fibras etotu. Su n\u00f9meru de pizos subrapostos det\u00e8rminat sa capatzitade de proteghidura de su panneddu bal\u00ecstigu, zenerarmente crassifigadu in crasses de proteghidura NIJ (Istados Aunidos) o SK (Alem\u00e0nia)."}
{"id": "11287", "revid": "3602", "url": "https://sc.wikipedia.org/wiki?curid=11287", "title": "Toradora", "text": "Toradora! (\"\u3068\u3089\u30c9\u30e9\uff01 Toradora!\") est unu contu n\u00e0schiu a su comintzu comente romanzu chi aiat iscrittu Yuyuko Takemiya, chin annantos disinnos de Yasu, e batt\u00ecu a pustis, abberguau su sutzessu, ind'unu manga galu in cursu de isvilupu e ind un'anime de 25 episodios.\nSu titulu \"Toradora!\" benit dae su l\u00f9men de sos pessonazos printzipales, Taiga Aisaka e Ry\u016bji Takasu. Taiga cheret n\u00e0rrer \"Tiger\" (t\u00ecghera) in sa manera chi sos giapponesos tenen de pronuntziare s'ingresu, sende in giapponesu \"Tora\" (\u864e?). Sa prima parte de su l\u00f9men de Ry\u016bji, \"Ry\u016b\" (\u7adc?), cheret narrer \"iscurt\u00f2ne\" in giapponesu e sa trasliterad\u00f9ra de sa par\u00e0gula ingresa est \"Doragon\" (\u30c9\u30e9\u30b4\u30f3?).\nIst\u00f2ria.\nSa istoria contat su rapportu chi su protagonista, Ry\u016bji Takasu, tenet chin sos fedales suos in su secundu annu de iscola superiore. In genere sun dificurtosos meda, ca issu non pro curpa sua tenet particulares ocros dae s\u00e9nde n\u00e0schiu: cr\u00ecstas a susu e iride a \"sanpaku\" li dan unu isguardu e aspettu de pessone violenta e delincuente, mancari chi siat zentile e de bonu coro, gai chi si biet semper custrintu a ispiegare a sos ateros s'ecuivocu. De custa caratteristica Ry\u016bji si nde fachet unu cumpressu malu a che sanare, ca de amicos non bi nd'at, francu unu (Y\u016bsaku Kitamura) chi pro fortuna sichit a abbarrare in classe sua, e de pitzocas mancu a nde faveddare, mancari chi bi nde siat una chi li piachet (Minori Kushieda) ma chi non li at mai ammustrau sos sentimentos chi provat issu.\nUna die Ry\u016bji at modu de provocare, chenza nemmancu lu ch\u00e9rrere, a sa pitzocca prus connotta peri tottu s'iscola pro su carattere violentu e negativu chi tenet chin sa zente, Taiga Aisaka, tantu chi la muttin \"t\u00ecghera palmare\": issa est a s'imbesse de Ry\u016bji, ca mentras issu pro s'aspettu fachet tim\u00f2ria a sos atteros sende zentile de carattere, issa de aspettu est bella e disizada ma de carattere fachet onore a su paral\u00f9men suo. Taiga lu menispressiat sa prima vorta chi lu biet. Issu abberguat chi peroe est in amore chin su menzus amicu suo, Kitamura, e issa est sa menzus amica de sa pitzocca chi tantu bisat che amorada, Kushieda: goi fachen unu pattu, alliandesi pro facher a manera chi dontzunu si ponzat a pare chin sos chi lis piachen. \nA pustis de unu muntone de provas, fadd\u00ecas in tottu e pro tottu, in realtade sun Ry\u016bji e Taiga a intender chi provan sentimentos s'unu pro s'attera, e diventan una coppia."}
{"id": "11288", "revid": "2404", "url": "https://sc.wikipedia.org/wiki?curid=11288", "title": "Piponzu a intro", "text": "Su piponzu a intro est una custum\u00e0ntzia antiga de su mundu rurale sardu. Pro pipare a intro, si mantenet sa zigarreta cun sa parte alluta in sa buca e su firtru in foras. Custu avesu fiat ispainadu una die in su sartu: fiat pratigadu cun s'iscuru e serviat pro no esser notados dae inimigos e bandidos. Un'issena in ue un'\u00f2mine pipat a intro est cunt\u00e8nnida in sa pell\u00eccula \"Babu mere\", bogada dae su romanzu numenale de Bainzu Ledda. Est una custum\u00e0ntzia chi dimandat capatzidade e bastante perigulosa: s'ingurtimentu intzidentale de sa zigarreta podet causare cunsegh\u00e8ntzias meda graes.\nA dies de oe, est un'avesu pratigamente iscumpartu: sos pipadores chi timent de esser bidos dae chie non los devet bider preferent sintzillamente a s'astenner dae su piponzu. S'ispressura \u201cpiponzu a intro\u201d abarrat in su limbazu figuradu de sa limba sarda pro inditare una tarea mala a realizare: \u201cPro bi resessire amus a dever pipare a intro\u201d."}
{"id": "11289", "revid": "18313", "url": "https://sc.wikipedia.org/wiki?curid=11289", "title": "Yankee Doodle", "text": "Yankee Doodle est una cantone famada angro-amerigana, chi sas or\u00eczines remontant a sa gherra de sos sete annos. Fitianu est cantada in manera patri\u00f2tiga in sos Istados Aunidos e custituit s'innu de s'Istadu de su Connecticut.\nCunforme a sa tradissione, sa cantone fiat n\u00e0schida in una gherra antisrebolussion\u00e0ria e a su cumintzu fiat cantada dae ufissiales de s'armada brit\u00e0nniga pro abbefare sos \u201cyankees\u201d coloniales drollos e male organizados cun sos cales aiant gherradu in sa gherra frantzesa e \u00ecndia. Si pessat chi sa melodia apr\u00f2ghilet dae s'isfilada \u201cLucy Locket\u201d. Una bersione de su testu de \u201cYankee Doodle\u201d est atribu\u00ecda zenerarmente a dutore Richard Shuckburgh, unu silonzanu de s'armada brit\u00e0nniga. Cunforme a unu contu, Shuckburgh aiat iscritu sa cantone a pustis de bider s'assempru de sas tropas coloniales suta de Coronellu Thomas Fitch V, su fizu de Thomas Fitch su gubernadore de su Connecticut."}
{"id": "11290", "revid": "2404", "url": "https://sc.wikipedia.org/wiki?curid=11290", "title": "Ryanair", "text": "Ryanair est una cumpanzia abi\u00e0tiga de costu bassu irlandesa. Sa sea sua tzentrale s'agatat a probe de s'abioportu de Dubrinu, chi custituit aguarmente sa base operativa sua printzipale paris cun s'abioportu de Londra Stanstead.\nSa frota de Ryanair est formada dae addae de 300 apar\u00e8chios Boeing 737-800. Sa cumpanzia est istada caraterizada dae un'ispansura lestra, gr\u00e0ssias a sa dereguladura de s'ind\u00f9stria de s'abiadura in Europa de su 1.997, e a s'\u00e8situ de su modellu suo de costu bassu. Sas rotas de Ryanair servint 30 pa\u00ecsos in Europa e in Afriga de Nordu."}
{"id": "11292", "revid": "129328", "url": "https://sc.wikipedia.org/wiki?curid=11292", "title": "Monte Sant'Angelo", "text": "Monte Sant'Angelo est una zitade de 13.168 abitantes edd'est de regione Puglia. "}
{"id": "11293", "revid": "3041", "url": "https://sc.wikipedia.org/wiki?curid=11293", "title": "Dixie Carter", "text": "Dixie Virginia Carter (McLemoresville, Tennessee, 25 Maju 1939 \u2013 Houston, Texas, 10 Abrile 2010), prus conotta comente Dixie Carter, fue una cantante e attrice americana."}
{"id": "11294", "revid": "6534", "url": "https://sc.wikipedia.org/wiki?curid=11294", "title": "Michael Ansara", "text": "Michael Ansara (Syria 15 April, 1922 \u2013 31 July, 2013), est unu cantante e attore americanu."}
{"id": "11295", "revid": "7227", "url": "https://sc.wikipedia.org/wiki?curid=11295", "title": "Benedicta Boccoli", "text": "Benedicta Boccoli (Milanu, 11 onniasantu 1966) est un'atora de teatru italiana.\nBiografia.\nBenedicta Boccoli est n\u00e0scia in Milanu s'11 de onniasantu de su 1966.\nAt incumenzau a traballai in televisioni in su programma \"Pronto chi gioca\"? in sa metadi de is annus 80, e est st\u00e8tia atora de film. In is \u00f9rtimus cu\u00ecndixi annus s'est dedicada a su teatru.\nGiorgio Albertazzi l'at definida s\"'Artistissima\""}
{"id": "11296", "revid": "8082", "url": "https://sc.wikipedia.org/wiki?curid=11296", "title": "Anton Checov", "text": "Antoni Pavlovich Checov (in russu \u0410\u043d\u0442\u043e\u0301\u043d \u041f\u0430\u0301\u0432\u043b\u043e\u0432\u0438\u0447 \u0427\u0435\u0301\u0445\u043e\u0432) est istadu un iscritore de romanzos e autore de teatru."}
{"id": "11297", "revid": "18313", "url": "https://sc.wikipedia.org/wiki?curid=11297", "title": "Johannes Gutenberg", "text": "Johannes Gutenberg (seud\u00f2nimu de Henne Gensfleisch, n\u00e0schidu in Maunza intre su 1394 e su 1399 e mortu in ie su 3 de frearzu de 1468) est istadu s'imbentadore de s'imprenta. \nBiografia.\nFizu de unu patr\u00ectziu, aiat d\u00e8vidu dassare sa Maunza sua nadia zai in antis de su 1430 e si tramudare a Istrasburgu, in ue aiat realizadu sos primos tentativos de imprenta. Pustis torradu a Maunza, gr\u00e0ssias a un'impr\u00e8stidu de 1.600 frorinos fiat res\u00e8ssidu a zugher a cumprimentu s'iscoberta sua e, intre su 1454 e su 1455, si fiat ocupadu de s'imprenta de sas indurgh\u00e8ntzias pabales.\nBelle gasi, intre su 1452 e su 1455, Gutenberg si fiat cunsagradu finas a s'imprenta in 42 l\u00ecnias de sa B\u00ecbia latina, un'imprendimentu detzididamente dimandadore chi aiat netzessitadu de tres annos de traballu e a su nessi 20 cullaboradores califigados. S'imprenta cun l\u00ecteras m\u00f2biles deviat esser gasi meda contivizada a parrer iscrita a manu; pro dare s'efetu de biura t\u00ecpigu de s'iscritura amanuesa, fiat istada bariada sa morfolozia de sas l\u00ecteras de s'arfabetu, aumentende-las in n\u00f9meru, peroe tenende cuidadu cun impreare semper sas matessi abreviaduras cun sa finalidade de realizare l\u00ecnias de sa pr\u00f2pia long\u00e0ria. \nSi fiat proadu a imprentare finas in colores, cuncretamente in ruju, peroe custa zenia de imprenta fiat istada zuigada comente demasiadu pagu ist\u00e0bile dae Gutenberg etotu e duncas abandonada. Su resurtadu ist\u00e8tigu, pro gasi narrer, fiat e est galu como istraordin\u00e0riu e zustifigaiat unu costu elevadu meda. De sos 180 isemprales abaliados de sa B\u00ecbia, petzi 48 sunt ananas a nois; sos lol \u00e0teros si fiant p\u00e8rdidos in fogos e gherras o pro cunservadura inadeguada chi nch'aiat zutu a impreos de avoreta de partes de sos ball\u00f9menes etotu.\nS'annu de pubrigadura de sa B\u00ecbia in latinu (1455) fiat cuintz\u00ecdidu cun su protzessu chi l'aiant moidu pro sa recuperadura de s'impr\u00e8stidu de 1.600 frorinos. Gutenberg aiat p\u00e8rdidu su pretu abarrende a merchinzia. Eventos posteriores l'aiant bidu dassende torra sa tzitade sua (1452) e torrende a ie suta de sa proteghidura de Adorfu de Nassau, chi nd'aiat recunnotu su talentu mannu. E est zustu in Maunza chi Gutenberg fiat mortu in su 1468."}
{"id": "11298", "revid": "6209", "url": "https://sc.wikipedia.org/wiki?curid=11298", "title": "Assassinamentu de Stefano Biondi s'azente", "text": "S'assassinamentu de Stefano Biondi, un'azente de sa Policaminos naturale de Cervia (Rabenna), fiat acont\u00e8ssidu su 20 de abrile de 2.004 in s'autocaminu A1, a probe de su peazu de Rezu Em\u00eclia. Fabio Montagnino, de 28 annos, e Michele D'Ambrosio, de 31, ambos cun antetzedentes penales pro delitos contra a sa propiedade, fiant fuende a totu belotzidade a bordu de una Porsche zai dae Casalpusterlengo (Lodi), in ue aiant proadu sena \u00e8situ a realizare un'isrobat\u00f2riu. A bordu de s'autom\u00f2bile trasportaiant duos chilos de coca\u00ecna superpura. \nStefano Biondi s'azente de polima zai aiat terminadu su bussardu suo, peroe aiat intesu peri r\u00e0diu sas notas de busca de una betura. Calicunu aiat bidu una Porsche cun duas pessones in intro disfrassadas a colamontes. Pro custa resone, si fiat postu torra in serv\u00ectziu paris cun unu cullega, pro manazuare sas \u00e0teras patrullas. In Parma, sa Porsche aiant sufertu un'illenamentu pro more de sas coas, duncas sa Policaminos fiat torrada a apretare. In sas probianias de su peazu de Rezu, in sa logalidade de Mancasale, sa patrulla de Stefano Biondi l'aiat intertzetadu e fiat res\u00e8ssida a l'arressare dassende-si tumbonare. Comente cabu de patrulla, Biondi nche fiat essidu dae s'autom\u00f2bile manizende una pistola, cando chi sa Porsche fiat torrada a moer a totu fua istrampende de prenu s'azente, chi aiat boladu in subra de s'asfartu pro 35 metros. Sos bandidos teniant bastante tretu pro releare sa fua, non teniant perunu bisonzu de l'istrampare: sa manobra \u2013 cunforme a sas imbestigaduras \u2013 fiat istada totarmente intentada. In antis de morrer, Biondi fiat istadu in tempus zustu pro tirare contra a s'isrobadore se\u00ecdu in su logu de su passizeri, Michele D'Ambrosio. Sa Porsche, chi fiat abarrada dannada, si fiat arressada unos chentu metros prus in cue e D'Ambrosio, paris cun su sodale suo Fabio Montagnino de 28 annos, chi ghiaiat sa betura e aiat leadu in petus a Biondi, aiat proadu a si nche fu\u00ecre a pee, iscaddighende sa retza de tancadura e ferende a s'aparcadorzu de sa cooperativa de trasportos caminales Transcoop. Nche fiat tzucada una cassa a s'\u00f2mine cun onzi r\u00e8gula, cun deghinas de patrullas chi partetzipaiant a sas buscas. Pagu ora a pustis, Montagnino e D'Ambrosio fiant istados brocados. \n\u00abEst istadu unu mortorzu b\u00e0rbaru, de biol\u00e8ntzia mai intesa\u00bb, aiat naradu Antonio Sofia su Chestore de Rezu Em\u00eclia. \u00abUn'issena devastadora\u00bb, aiat annantu Benedetto Pansini su Chestore de M\u00f2dena. Montagnino fiat istadu cundennadu a sa presonia perpetuada, cando chi Michele D'Ambrosio aiat retzidu una pena de 14 annos. Sas cundennas fiant istadas cunfirmadas dae s'Apellu e dae sa Cassadura. A s'ora de sa sent\u00e8ntzia de sa Corte de Assisas inche su Tribunale de Rezu Em\u00eclia, sa cundenna a perpetuidade de Montagnino, mancari sende assolutamente l\u00f2ziga dada sa gravidade de su delitu, aiat iscadenadu s'arr\u00e8negu de sos custrintos de s'imputadu: in particulare, mama sua si nche fiat zuta a s'uf\u00ecssiu de Cristina Beretti, su zuighe chi aiat pronuntziadu sa sent\u00e8ntzia contra a su fizu, e l'aiat aderetadu paraulas gravosas de \u00f2diu e inzurza. Dae tando, in su Tribunale de Rezu Em\u00eclia no est prus poss\u00ecbile a atzeder deretamente a sos uf\u00ecssios de sos zuighes penales, si nono chi est pretzisu a s'annuntziare in su faedd\u00f2fonu e si dassare aberrer unu zannone. Stefano Biuondi aiat retzidu a sa m\u00e8moria sa medalla de oro pro balentia tzivile."}
{"id": "11299", "revid": "2404", "url": "https://sc.wikipedia.org/wiki?curid=11299", "title": "Istassione ferruvi\u00e0ria de Igr\u00e8sias", "text": "S'istassione ferruvi\u00e0ria de Igr\u00e8sias, realizada comente transitadorzu de conca de sa l\u00ecnia Deximumannu-Igr\u00e8sias, est probida de tres bias pro su tr\u00e0figu de passizeris, mancari petzi sa prima, serente su fraigu de biazadores, siat impreada normarmente dae sos trenos de passizeris S'istassione cumprendet \u00e0teras bias de serv\u00ectziu.\nA su transitadorzu arribant e moent trenos CFN destinados a Casteddu e Bidda Matzraxa, cando chi su partile antale de s'intrada de su fraigu de biazadores istranzat un'arressada de sos postales de s'Irst, chi dispensant serv\u00ectziu tantu urbanu che interurbanu. In custu \u00f9rtimu casu, dae s'istassione si podent sizire sas \u00e0teras comunas de sa zona iscresiana.\nS'istassione disponet de unu tzilleri e una domo de billetes."}
{"id": "11300", "revid": "2404", "url": "https://sc.wikipedia.org/wiki?curid=11300", "title": "Abioportu JFK de Noa Iorcu", "text": "S'abioportu internassionale John F. Kennedy est su transitadorzu abi\u00e0tigu prus importante de sa tzitade de Noa Iorcu. Est postu in s'arrodu de Queens, a unos 19 chil\u00f2metros dae sa parte de zosso de s'arrodu de Manhattan, e pertenet a sa Tzitade de Noa Iorcu. In s'atualidade, est nolitadu a s'Autoridade de sos Trasportos de sos Istados de Noa Iorcu e New Jersey. In su 2.011, est istadu s'abioportu de sos IAA cun su tr\u00e0figu internassionale prus mannu de passizeris, e su de tres pro su chi pertocat su tr\u00e0figu internassionale de mercantzias. \nSu transitadorzu fiat cunnotu comente abioportu de Idlewild finas a 1.963, addaghi fiat istadu dedigadu a John F. Kennedy, su de 35 Presidentes de sos Istados Aunidos assassinadu in cussu annu. \nAtuarmente, sunt operativos ses terminales in s'abioportu, cun unu totale de addae de noranta cumpanzias abi\u00e0tigas. Alitalia \u00f2perat in su Terminale 1. Su JFK est s'\u00f9nigu abioportu de s'Am\u00e8riga de su Norte, paris cun s'abioportu internassionale Pearson de Toronto, dae ue moent bolos destinados a totu sos ses continentes abitados.\nSos ses terminales sunt cunetados dae unu trenu a tzircuitu aneddale, chi c\u00f2municat finas cun su metropolitanu, dae ue benit bene e lestru a nche sizire Manhattan. S'impreu de su trenu est senacostu in intro de s'aneddu e finas a sa prima istassione de su metropolitanu."}
{"id": "11301", "revid": "129367", "url": "https://sc.wikipedia.org/wiki?curid=11301", "title": "Subrareservadura", "text": "Sa subrareservadura est sa b\u00e8ndida de una mercantzia o de unu serv\u00ectziu addae de sa capatzidade issoro efetiva. Rapresentat una pr\u00e0tiga comuna in s'ind\u00f9stria de sos biazos e de s'aposentamentu. Est aprigada comente istratezia cumertziale internassionale cando sos bendidores prebidant chi sos comporadores non cunsumant totu sas siendas a sas cales tenent deretu, o chi unos cantos de issos iscantzellent su reservadu. Sa subrareservadura assegurat s'impreu de su 100% de s'aprovisionamentu dispon\u00ecbile e duncas su logru de su profetu de investimentu prus elevadu. \nUna cumpanzia abi\u00e0tiga, ferruvi\u00e0ria o de navegadura podet reservare unu n\u00f9meru de logos in unu be\u00ecculu superiore a su chi podet retzire un'apar\u00e8chiu, unu trenu o una nae. Custu lis permitet de tenner su be\u00ecculu prenu o belle prenu in su prus de sas curreras, finas si carchi criente non resessit a biazare o non si manifestat. Sos biazadores de afares fitianu iscantzellant a s'\u00f9rtima ora, cando sos add\u00f2vios issoro durant prus longamente chi su prebidu. Si totus si presentant a sa moida, sa subrareservadura causat una b\u00e8ndida etzessiva. In su casu naradu, sas cumpanzias abi\u00e0tigas podent pedire chi carchi bolunt\u00e0riu ren\u00f9ntziet a su logu suo e/o denegare sa moida a carchi passizeri, a tr\u00e0munu de una cumpensadura, chi podet cumprender unu billete senacostu annanghedore o unu serv\u00ectziu de livellu superiore in unu bolu posteriore. In custa manera, balanzant prus dinare chi s'aerent reservadu petzi su n\u00f9meru de logu currespondidore a sa c\u00e0bida de s'apar\u00e8chiu e carchi seidorzu diat esser abarradu boidu pro neghe de sas iscantzelladuras de s'\u00f9rtimu mamentu. Argunas l\u00ecnias abi\u00e0tigas, che sas de costu bassu in Europa (Ryanair, EasyJet, Wizzair, eac.) o JetBlue Airways in sos Istados Aunidos, non pr\u00e0tigant sa subrareservadura in su cuadru de una pol\u00ectiga chi dispensat intzentivos e \u00e8vitat sa desillusura de sos crientes. Podent fagher custu e abarrare rent\u00e0biles ca sa majoria de sos crientes issoro sunt turistas, in logu de \u00f2mines de afares, e sos billetes issoro non sunt rembuss\u00e0biles, minimende duncas s'arriscu chi carchi passizeri non si manifestet. Unos cantos programas de passizeri frechente de sas cumpanzias abi\u00e0tigas cuntzedent a su criente su privilezu de bolare in un'apar\u00e8chiu zai subrareservadu: a un'\u00e0teru criente li si pedit chi tzedat su seidorzu suo. Fitianu, petzi in sa crasse econ\u00f2miga acontessent subrareservaduras, cando ch'in sas crasses prus artas si permitet a passizeris chi nd'aiant reservadu una prus bassa de ocupare logos ch'in \u00e0tera manera diant arreare boidos. \nSa regulativa 261/2004 de sa Cummissione Europa apost\u00ecvigat sas normas de cumpensadura pro sas cumpanzias abi\u00e0tigas chi d\u00e8negant s'imbarcu a sos passizeris pro subrareservadura. In su 2.001, sa Deretoria Zenerale de s'Abiadura Tzivile aiat iscobertu chi Air Deccan, una cumpanzia indiana de costu bassu, subrareservaiat finas addaghi non teniat deretu a lu fagher. Issa trampaiat sos passizeris rezistrende sos billetes cunfirmados comente fartas de presentadura pro poder cumpensare sos seidorzos annanghedores. In custu modu, Air Deccan imbutzacaiat totu su dinare balanzadu dae sa subrareservadura, bogadu s'imp\u00f2situ abioportencu, sena cumbidare unu bolu prus a tardu a sos crientes in subrareservadura. Sa m\u00e8ria in custu contu fiat custitu\u00ecda dae sos passizeris chi arribaiant sos \u00f9rtimos, chi \u00e8sseret in tempus zustu o finas cun unu minutu de atardamentu.\nIn zenerale, sa mezus manera pro prebenner sa subrareservadura est a arribare a s'abioportu cun duas oras de adelantamentu a su nessi e s'autentigare deretu."}
{"id": "11302", "revid": "7928", "url": "https://sc.wikipedia.org/wiki?curid=11302", "title": "Ispidale Brotzu de Casteddu", "text": "S'ispidale Brotzu de Casteddu est su prus mannu de sa Sardinna. Est situadu in pratza Ricchi 1, in sa zona nordu-uestu de sa bidda.\nSu tzentru de salude est formadu dae un'istrutura moderna cun brocu \u00f9nigu, chi disponet de unas 600 camas, isvilupada in 14 prantas, chi duas mesinterradas, e unu corpus separadu ch'istranzat sos cunsurtadorzos noos. S'ispidale est inghiriadu dae tretos birdes ampros e numerosos aparcadorzos. \nZai dae sa prozetadura sua, est istadu cuntz\u00ecbidu comente tzentru de arta ispetzializadura, a tretu de cumbidare a sos tzitadinos sardos un'assist\u00e8ntzia de anteb\u00e0rdia mescamente in sas ispetzialidades, che sas chi pertocant sa maladia de su coro e sos traprantamentos de \u00f2rganos, ch'in antis fiant a disponimentu petzi in sos ispidales de continente."}
{"id": "11303", "revid": "772", "url": "https://sc.wikipedia.org/wiki?curid=11303", "title": "Johnny Cash", "text": "Johnny Cash (J.R. Cash; Kingsland, Arkansas 26 de fre\u00e0lzu de su 1932 \u2013 Nashville, Tennessee 12 de cabidandni de su 2003), est istadu unu cantante americanu."}
{"id": "11304", "revid": "2404", "url": "https://sc.wikipedia.org/wiki?curid=11304", "title": "Desastru de Seveso", "text": "Cun su t\u00e8rmine desastru de Seveso, si faghet refer\u00e8ntzia a s'intzidente acont\u00e8ssidu su 10 de triulas de 1976 in s'impresa ICMESA de Meda, chi aiat provocadu s'essida de una nue de diossina de su tipu TCDD, una de sas sust\u00e0ntzias t\u00f2ssigas prus perigulosas. Sa nue t\u00f2ssiga aiat leadu in petus un'arzola basta de terrinu in sas comunas probianas de sa Brianza bassa, in particulare Seveso.\nIst\u00f2ria.\nA ora de sas 12:37 de su s\u00e0badu 10 de triulas de 1976, in su produidorzu de sa sotziedade ICMESA postu in su territ\u00f2riu comunale de Meda, in sa l\u00e0cana cun su de Seveso, su sistema de cuntrollu de unu reaghidore ch\u00ecmigu destinadu a sa produidura de tricrorofenolu, un'integradore de diferentes diservadores, si fiat iscontzadu e sa temperadura nche fiat artiada addae de sos l\u00ecmites prebidos. Sa causa prus importante, cun probabilidade, fiat istada s'arressada bolunt\u00e0ria de sa mecanizadura sena chi \u00e8sseret assionadu s'infritamentu de sa massa, duncas sena cuntrastare s'esotermitzidade de sa reassione, agravadu dae su fatu ch'in su protzessu de produidura s'atzidifigadura de su produtu \u00e8sseret realizada a pustis de sa distilladura, e no in antis. \nS'isprosura de su reaghidore fiat istada evitada dae s'abertura de sas b\u00e0rvulas de segur\u00e0ntzia, peroe sa temperadura arta sizida aiat causadu una modifigadura de sa reassione, chi nch'aiat zutu in fatu una formadura massiva de 2,3,7,8-tetracrorudebenzo-p-diossina (TCDD), una sust\u00e0ntzia cunnota comunamente comente diossina, una de sas sust\u00e0ntzias ch\u00ecmigas prus t\u00f2ssigas. \nSa TCDD nche fiat essida a s'\u00e0era in cantidade no definida e fiat istada trasportada chirru a suddu dae su bentu, ch'in cussu mamentu sulaiat fortemente. Pro cunsegh\u00e8ntzia, si fiat formada una nue t\u00f2ssiga, chi aiat c\u00f2rfidu sas comunas de Meda, Seveso, Cesano Maderno e Desio. Sa comuna c\u00f2rfida in medida prus manna fiat istada Seveso, sende chi s'agataiat deretu a su suddu de sa f\u00e0briga.\nSos primos marcos avertidores fiant istados su fragu agritinu e sas inframaduras in sos ogros. Non bi fiant istados mortos, peroe unas 240 pessones fiant istadas c\u00f2rfidas dae sa croracne, una dermatosis provocada dae s'isponidura a su croru e a sos derivados suos, chi causat lesiadas e tzistas seb\u00e0tzigas. Pro su chi pertocat sos efetos a subra de sa salude zenerale, issos sunt ozetu de ist\u00f9dios galu oe. Sos bezetales leados in petus dae sa nue si fiant sicados e fiant mortos pro neghe de su podere diservadore artu de sa diossina, cando chi mizas de animales contaminados fiant d\u00e8vidos esser postos a dormire. Belle gasi, sa pobuladura de sas comunas c\u00f2rfidas fiat istada informada de sa gravedade de s'eventu petzi 8 dies a pustis de s'essida de sa nue."}
{"id": "11305", "revid": "13589", "url": "https://sc.wikipedia.org/wiki?curid=11305", "title": "Pier Ferdinando Casini", "text": "Pier Ferdinando Casini (Bolonna, 3 de nadale de 1955) est unu pol\u00ectigu italianu.\nIn su barigare de sa carrera sua longa pol\u00ectiga, est istadu presidente de sa C\u00e0mara de sos Diputados in sa de XIV Lezisraduras.\nEst istadu Presidente de sa Cumissione de Afares Internassionales de su Senadu dae su 7 maju 2013 a su 27 cabudanni 2017 e l\u00ecderu \"de facto\" de s'UDS dae su 2002 a su 2016. L'est atribu\u00ecdu finas su rolu de Presidente onor\u00e0riu de s'Unione Interparlament\u00e0ria Italiana dae su 19 santugaine 2005 a su 15 santugaine 2008 e de presidente de s'internassionale Democr\u00e0tiga Tzentrista dae su 29 ghennarzu 2006 a su 11 tr\u00eculas 2015."}
{"id": "11307", "revid": "8902", "url": "https://sc.wikipedia.org/wiki?curid=11307", "title": "113 (n\u00f9meru de emerz\u00e8ntzia)", "text": "Su 113 est siat su n\u00f9meru telef\u00f2nigu, siat sa numenadura de su serv\u00ectziu incarrigadu de responder a sas mutidas de emerz\u00e8ntzia imbiadas dae sos tzitadinos a sa polima nassionale.\nSu n\u00f9meru de emerz\u00e8ntzia an\u00e0logu 112, intames, est zestionadu dae sos carabineris. Custos duos n\u00f9meros, n\u00e0schidos respetivamente in su 1.968 e in su 1.981, sunt istados assinnados a s'azut\u00f2riu p\u00f9brigu dae sos \u00f2rganos de s'Istadu.\n\u201dSa cumand\u00e0ntzia alliada com\u00f9nicat chi, dae su lunis 3 de custu mese a sas noe, unu sistema nou de repressura de sos cr\u00ecmines at a funtzionare sas 24 oras de sa die in sa Chestura de Milanu. Custu serv\u00ectziu cunsistet in un'uf\u00ecssiu de informaduras e in un'echipa boladora ispetziale, cunforme a s'impreu de sas tzitades mannas de s'Inghirterra e de s'Am\u00e8riga. In su casu chi unu tzitadinu siat b\u00ectima de unu cr\u00ecmine, nde siat testimonzu o tenzat suspetos a subra de pessones, chi tel\u00e8fonet a su n\u00f9meru 777, chi podet esser mutidu finas in su casu de discatos, suitz\u00ecdios o intzidentes graes\u201d.\nSu 3 de cabudanni de 1.945, sa Chestura de Milanu si probidiat de su primu n\u00f9meru telef\u00f2nigu pro sas emerz\u00e8ntzias, su 777. Custu serv\u00ectziu de interventu lestru fiat cunsagradu tantu a sa repressura de sos delitos che a s'azut\u00f2riu p\u00f9brigu, mescamente su pretzisu in fatu de intzidentes de tr\u00e0figu: difatis, in su matessi annu, fiat n\u00e0schidu in Milanu su primu cumpartzimentu de polima de sos caminos.\nS'at a dever isetare finas a s'1 de martzu de 1.968 pro sa prima unifigadura nassionale de sos n\u00f9meros de emerz\u00e8ntzia, cun sa n\u00e0schida de su 113: in sa data narada, difatis, iscumparent sos n\u00f9meros de emerz\u00e8ntzia de sas Chesturas individuales in favore de unu n\u00f9meru \u00f9nigu nassionale, curtu e f\u00e0zile a marcare in casu de netzessidade.\nSu serv\u00ectziu s'agatat inche sa Chestura respetiva, cuncretamente in sa Tzentrale operativa territoriale (Tz.O.T.), in ue b'est finas sa sala de r\u00e0diu chi leat nota de sos sinzolamentos imbiados a sos 113 dae sos tzitadinos, ammanitzende e reghende sos interventos e sos sinzolamentos, cun s'azut\u00f2riu o s'azudu chi ant a esser dispensados dae sas beturas de interventu lestru e sas radium\u00f2biles \u201coperativas\u201d, est a narrer sas chi non sunt zai in essida.\nPro custa resone, sa sala de su 113 est zenerarmente una casta de \u201ctzentrale telef\u00f2niga\u201d, r\u00e8ghida su prus dae pessonale chi pertenet a sa polima nassionale; in sas chesturas mannas e m\u00e8dias, pro motivos pr\u00e0tigos, cunsistet in un'aposentu cun diferentes impostadorzos custitu\u00ecdos dae unu sistema de terminales cunetados a sas l\u00ecnias telef\u00f2nigas, cando ch'in sas chesturas prus minores bi podent esser sa tzentralita 113 e sa sala de r\u00e0diu reunidas in un'\u00f9nigu uf\u00ecssiu.\nSos sinzolamentos a su 113 podent esser sos prus bariados: dae sos istr\u00e8pitos infadosos sintzillos e sas brias de fam\u00ecllia o de cundom\u00ecniu, dae sas allarmas sonoras a sas imb\u00e8nnidas de be\u00ecculos furados, finas a eventos prus graes che atacos, atachizos, isrobat\u00f2rios, mortorzos, eac.\nSende gasi, custa zenia de sinzolamentos, chi pertocant funtziones isvilupadas efetivamente dae sa polima nassionale, est acumpanzada fitianu dae telefonadas de importu prus minore, in ue sos usu\u00e0rios dimandant informaduras de creze cumpretamente diferente, a sas cales sos operadores dant una resposta in onzi manera."}
{"id": "11308", "revid": "2404", "url": "https://sc.wikipedia.org/wiki?curid=11308", "title": "Amudadore (de armas de fogu)", "text": "Si narat amudadore su suprimidore o moderadore de sonu de sas armas de fogu.\nCarater\u00ecstigas.\nIn s'impreu militare, s'amudadore tenet sa finalidade dupra de no allarmare su rivale e de impe\u00ecre chi siant logalizadas cun immediatura e pretzisura sa deretura e sa dist\u00e0ntzia dae ue nche tzucat su tiru. In custu sentidu, si lograt finas s'efetu segund\u00e0riu de minimare sa bampa, est narrer s'emissura de lughe (e fumos), duncas faghet prus pagu bis\u00ecvile su tiradore in cundissiones de lugorosidade iscassa. Pro su tiradore etotu, no est a discuidare s'eliminadura de s'infadu d\u00e8vidu a su tiru.\nCustu \u00f9rtimu aspetu, in ue est autorizadu (in It\u00e0lia nono), est s'\u00f9nigu a cussiderare in su dom\u00ecniu isportivu.\nEsempros de impitu.\nUn'arma de c\u00e0libru medianu, pro narrer unu 9 mm che s'impreadu dae sas fortzas de segur\u00e0ntzia italianas, pr\u00f2vocat un'istr\u00e8pitu de unos 140/150 dB e, pro tenner unu'elementu de cumparadura, unu marteddu mec\u00e0nigu nde pr\u00f2vocat a ingh\u00ecriu de 100. Pro minimare s'istr\u00e8pitu a balores atzet\u00e0biles, inditativamente a unu tertzu, si devent utilizare amudadores cun unu di\u00e0metru intre 25 e 40 mm, e una long\u00e0ria de unos 20/35 mm, o siat bastante cantu prus longos che una pistola ordin\u00e0ria e evidentemente imbargadores a petus de s'arma. In s'imazinadura zenerale, si pessat a su muizu cun istr\u00e8pitu azom\u00e0i nuddu de sas pell\u00ecculas o telepell\u00ecculas polimencas o de assione, in ue fitianu su tiradore t\u00f2rinat unu tzilindru minore a sa bucatza de su tubu, su chi no est realista in nudda."}
{"id": "11309", "revid": "2404", "url": "https://sc.wikipedia.org/wiki?curid=11309", "title": "Riccione", "text": "Riccione est una comuna romannola de 34.327 abitadores, posta in s'oru de su Mare Adri\u00e0tigu, in territ\u00f2riu de sa prov\u00ecntzia de R\u00ecmini. \nEst cunnotu in antis de totu comente logu de bag\u00e0ntzias istiales, cun prajas ampras de arena fina e possibilidades mannas de ispassiamentu, in particulare gr\u00e0ssias a discutegas e istabilimentos notencos intre sos mezus de sa costera romannola. Riccione, chi est paranumenadu \u201csa p\u00e8rola birde de s'Adri\u00e0tigu\u201d, atraighet onzi istiu mizas e mizas de turistas, aproghilende dae s'It\u00e0lia e dae logu istranzu, mescamente dae s'Alem\u00e0nia, s'Olanda, sa R\u00f9ssia e sos pa\u00ecsos n\u00f2rdigos. Sunt numerosas in bidda sas domos de recreu, chi sos meres sunt in particulare pessones de Bolonna e zirile. \nSu caminu mannu de Riccione est rapresentadu dae viale Ceccarini, unu zirone pionale longu unu chil\u00f2metru chi dae s'istassione de sos trenos zughet finas a s'iscaru. Su caminu est pimpirinadu de butegas, caf\u00e8s e restorantes de livellu artu, e in ie si cuntzentrat sa bida mundana de sa bidda.\nPro su pertocat sa coghina, d\u00f2minant sa piadina romannola cr\u00e0ssiga e su pische, chi si podent gustare in sa mezus manera inche numerosos istabilimentos."}
{"id": "11310", "revid": "18313", "url": "https://sc.wikipedia.org/wiki?curid=11310", "title": "Fabio Pittorru", "text": "Fabio Pittorru (Ferrara, 24 de austu 1928 \u2013 Roma, 4 de santuaine 1995) est istadu unu deretore de pell\u00ecculas, issenifigadore e iscritore italianu.\nDe or\u00eczine sarda, naschet in Ferrara e, in su pustisgherra, est un'animadore ativu a beru de sa bida curturale de sa bidda emiliana impare cun Massimo Felisatti, Guido Fink, Florestano Vancini, Massimo Sani e Renzo Ragazzi, in ue naschet sa \u201cFoghilada'\u201d inche su butighinu \u201cRughe Birde\u201d, animadu dae Ervardo Fioravanti. Ativu in su setore de su ziornalismu logale de manca, cumintzat un'atividade de documentalista (aderetat su mediumetrazu \u201cOmines contra a su Pou\u201d, chi s'\u00f2cupat de su dis\u00e0riu de su 1951) chi nde caraterizat sa bogassione tzinematrogr\u00e0figa.\nS'assentat in Roma a bias de sa metade de sos annos '60 de su s\u00e8gulu coladu pro si cunsagrare a s'atividade de iscritore paris cun Felisatti (\u201cBiol\u00e8ntzia in Roma\u201d, dae ue at a esser bogada sa pell\u00eccula de Mario Caiano \u201cA totu sas autom\u00f2biles de sa polima\u201d e \u201cSa madama\u201d, dae ue Duccio Tessari nch'at a bogare sa pell\u00eccula numenale in su 1975). Sa croba Felisatti-Pittorru at a devenner una refer\u00e8ntzia importante pro una zenia che su grogu italianu, cussideradu de pagu sinn\u00ecfigu pro s'imprentadoria nassionale. A faca de custas atividades esitosas, cumintzat un'atividade intensiva de suzetista e issenifigadore siat de sas pell\u00ecculas bogadas dae sos romanzos suos siat de \u00e0teros (\u201c\u201d de Vancini, \u201cMussolini \u00f9rtimu atu\u201d de Carlo Lizzani, \u201cSa dama ruja ochiet sete bias\u201d de Emilio P. Miraglia, \u201cCando sos \u00f2mines armaiant su matzucu e... cun sas f\u00e8minas aiant fatu din don\u201d, de Bruno Corbucci e, in mesu de s'\u00e0teru, una pell\u00eccula orizinale interpretada in su 1977 dae Carlos Monzon, \u201cEl Macho\u201d).\nIn prus de custu, traballat pro sa telebisura, aguarmente cun Felisatti, realizende intre su 1973 e su 1975 su seriale polimencu assortadu \u201cInoghe brigada m\u00f2bile\u201d, antiscurridore de sos seriales modernos, ambientados in sas cummessarias italianas.\nIn su 1974, aderetat s'\u00f9niga pell\u00eccula sua (\u201cCoro meu, ispoza-ti... chi a pustis t'apo a crarire\u201d) cun Enzo Cerusico, Umberto D'Orsi e Valeria Fabrizi, una cum\u00e8dia superfitziale cun bias er\u00f2tigas chi no azuat sa numenada sua de profissionale s\u00e8riu de su tzine e de sa telebisura. Pretzisamente pro sa pantalla minore, sighit a traballare sena pasu (\u201cArabella\u201d, \u201cUn'\u00f2mine impradigadu\u201d, \u201cSas terras de su Sagramentu\u201d, \u201cSu cravellu ruju\u201d) comente issenifigadore, mescamente de grogos.\nIn su 1976 est s'autore, paris cun Felisatti, de s'annoditzu de su seriale grogu telebisencu \u201cAlbert e s'\u00f2mine nieddu\u201d, cun Nando Gazzolo, Claudio Cinquepalmi, Maria Grazia Grassini e Franco Graziosi, ambientadu in su de Raenna e coladu a s'\u00e0era in tres pasias cun \u00e8situ mannu de p\u00f9brigu.\nAguarmente in su 1976, Pittorru e Felisatti creant sa figura de Cremonesi su cummess\u00e0riu, chi at a esser interpretadu dae Nino Castelnuovo, pro sa trasmissura \u201cChie?\u201d cumbinada cun sa Loteria It\u00e0lia de s'istajone '76/'77. Cremonesi at a esser su protagonista de epis\u00f2dios grogos curtos de mesa ora onzi unu, a s'agabu de sos cales sos tres cuncurridores de su zogu ant a dever responder a unas cantas pregontas in contu de s'identidade de su curp\u00e0bile e sos ind\u00ectzios pro l'identifigare. Cremonesi colat a s'\u00e0era onzi duas chidas arternende-si cun Serra su cummess\u00e0riu, creadu dae un'\u00e0tera croba manna de groghistas italianos, Casacci e Ciambricco, e interpretadu dae Alberto Lupo. Tantu sos grogos cun Cremonesi che sos cun Serra tenent una repartzidura firma in onzi epis\u00f2diu. S'\u00f9rtima pasia a su t\u00ectulu \u201cNotesta a sas \u00f9ndighi\u201d, cumbinada cun sa finale de sa Loteria It\u00e0lia, durat 60 minutos, est iscrita paris dae sas duas crobas de groghistas e bidet sa partetzipadura de ambos cummess\u00e0rios e ambas repartziduras.\nAddae de custu, s\u00f2digat s'atividade sua de iscritore groghista finas sena Felisatti (\u201cSa pista de sos matzones\u201d). Belle gasi, a sa difer\u00e8ntzia de s'amigu suo fradiale e cumpanzu de traballos meda, iscriet finas biografias bariadas e millimetradas de pessonazos ist\u00f2rigos (\u201cTorquato Tasso\u201d, \u201cAgrippina imperadora\u201d), in prus de su romanzu \u201cCiano, sas dies contadas\u201d.\nEst obitadu in Roma in su 1995."}
{"id": "11311", "revid": "2404", "url": "https://sc.wikipedia.org/wiki?curid=11311", "title": "L\u00e0cana (frontera, tr\u00e8mene)", "text": "Sa l\u00e0cana (chi si podet narrer finas frontera cando separat duos Istados, e finas tr\u00e8mene, cando separat \u00e0tera cosa) est una curva immateriale, l\u00ecmite de sa superf\u00ectzie cuntrollada dae unu suzetu, chi podet esser una pessone in su casu de propiedade privada o autoridades logales e de Istadu in \u00e0teros casos, e chi duncas la partzit dae sas cuntrolladas dae \u00e0teras entidades. \nDescritzione.\nIn su deretu internassionale, in particulare, su suzetu est s'Istadu individuale, chi la podet finas cuntrollare dae su puntu de bista materiale e militare: un'isempru de custa casta fiat su Muru de Berilinu, e un'\u00e0teru est sa l\u00e0cana intre sas duas Coreas, chi presentat una zona tupone demilitarizada. In su bonu de sos casos, sa trassadura est acont\u00e8ssida istorigamente cunforme a carater\u00ecstigas zeogr\u00e0figas ispetz\u00ecfigas de sos logos e, pro narrer intre sos Istados chi ant sinzadu sos acordos de Schengen, como abarrant prus chi nudda inditamentos pol\u00ectigos sena partziduras f\u00ecsigas. In sos logos in ue sas arzolas de l\u00e0cana, chi pro acordu podent finas cuintzider cun sos logos de moida e arribada de mercantzias e pessones che portos e abioportos, sunt galu como pessonaladas, b'at organismos probidos pro s'efetu chi s'\u00f2cupant de su cuntrollu de sas coladas de pessones (Polima de l\u00e0cana) e mercantzias (duana). Una l\u00e0cana cuintzidet fitianu cun una l\u00ecnia de partzidura de abas intre duos territ\u00f2rios o cun su cursu de unu riu.\nSa l\u00e0cana sighida prus longa de su mundu est cussa intre sa R\u00f9ssia e su Casachistanu, chi medit 6.846 km., cun in su de duos logos sa prus longa de sas duas partes in sas cales est partzida sa frontera intre sos Istados Aunidos e su Canada, aguale a 6.416 chil\u00f2metros (s'\u00e0tera parte est cussa cun s'Alasca, chi medit 2.477 km.). In sa de tres posissiones, b'agatamus sa l\u00e0cana intre s'Arzentina e su Tzile, longa 5.150 chil\u00f2metros, e in sa de bator cussa intre sa Tzina e sa Mong\u00f2lia, chi medit 4.677 km."}
{"id": "11314", "revid": "2404", "url": "https://sc.wikipedia.org/wiki?curid=11314", "title": "Richard Nixon", "text": "Richard Milhous Nixon (9 de ghennarzu de 1913 - 22 de abrile de 1994) est istadu su de 37 Presidentes de sos Istados Unidos. Est abarradu in funtziones dae su 1969 a su 1974, addaghi fiat istadu su primu, e finas a como \u00f9nigu, presidente demission\u00e0riu de s'ist\u00f2ria. Nixon fiat istadu anteriormente deputadu e senadore repubrigadu de sos IUA pro sa Calif\u00f2rnia, gasi che su de 36 Bitzepresidentes de sos Istados Unidos dae su 1953 a su 1961.\nBiografia.\nNixon fiat n\u00e0schidu in Yorba Linda, Calif\u00f2rnia. Si fiat indutoratu in su Whittier College in su 1934 e in s'Universidade Duke de Deretu in su 1937, torrende a Calif\u00f2rnia pro fagher pr\u00e0tiga de mat\u00e8rias legales. Isse e muzere sua, Pat Nixon, si fiant tramudados a Washington pro traballare pro su gubernu federale in su 1942. Posteriormente, aiat servidu in sa Marina Istadunidesa in tempus de sa segunda gherra mundiale. Nixon fiat istadu el\u00e8ghidu in Calif\u00f2rnia a sa C\u00e0mara de sos Deputados in 1946 e a su Senadu in su 1950. Fiat istadu su cumpanzu de currera de Dwight D. Eisenhower, su candidadu presidentziale de su Partidu Repubriganu in sas eleghiduras de su 1952. Nixon fiat istadu su bitzepresidente pro otu annos. In sas eleghiduras de su 1960, si fiat candidatadu a sa presid\u00e8ntzia pro sos repubriganos, perdende pro pagos botos dae John F. Kennedy su candidadu democr\u00e0tigu. In su 1962, si fiat candidatu a sa gubernadoria de sa Calif\u00f2rnia, resurtende aguarmente derrotadu. In su 1968, aiat curtu torra pro sa presid\u00e8ntzia e aiat bintu.\nNixon aiat postu agabu a s'interventu de s'armada de sos IUA a su Bietnamu in su 1973. Sa b\u00ecsita de Nixon a sa Rep\u00f9briga Pobulare Tzinesa in su 1972 aiat abertu sas relassiones diprom\u00e0tigas intre ambas nassiones, e in su matessi annu isse aiat incaminadu sa distensura e sa sinzadura de su Tratadu Contra a sos M\u00ecssiles Bal\u00ecstigos cun s'Unione Sovi\u00e8tiga. In su terrinu nassionale, s'amministradura sua aiat aprigadu su prus pol\u00ectigas de tr\u00e0muda de su podere dae Washington a sos Istados cunfederados. In mesu de s'\u00e0teru, aiat lantzadu initziativas pro cumbater su cancru e sas drogas illegales, aiat impostu su cuntrollu de sos sal\u00e0rios e de sos prejos, aiat apostivigadu sa desegregadura de sas iscolas in su Suddu, aiat postu a sa pr\u00e0tiga reformas ambientales e aiat introdu\u00ecdu una lezisradura pro reformare s'assist\u00e8ntzia m\u00e8diga e sotziale. Mancari \u00e8sseret istadu isse su presidente a sos tempos de sos ses isbarcos a sa luna printzipiados dae Apollo 11, aiat sustitu\u00ecdu s'isproradura de s'isp\u00e0tziu in echipazos umanos cun missiones de timanzeras. Fiat istadu reel\u00e8ghidu a maremotu in su 1972. \nSu segundu mandadu aiat bidu sa crisis in su Levante Probianu, chi nch'aiat zutu in fatu un'embargu petrol\u00ecferu e su reincaminamentu de su protzessu de paghe, gasi che una filera sighida de reveladuras a pitzos de s'isc\u00e0ndalu de su Watergate. S'isc\u00e0ndalu si fiat ismanniadu costende su bonu de s'arrimu pol\u00ectigu a Nixon e, su 9 de austu de 1974, aiat demissionadu in bista de sa perspetiva de una posta a suta de acusa e unu deponimentu belle seguros. A pustis de sas demissiones suas, fiat istadu grassiadu dae Gerald Ford, su sutzedidore suo. In tempus de su zubilamentu suo, su traballu de Nixon comente \u00f2mine de Istadu ispertu, cun s'iscritura de noe libros e sa realizadura de numerosos biazos a logu istranzu, aiant cuntribu\u00ecdu a reabilitare s'im\u00e0zine sua p\u00f9briga. Su 18 de abrile de 1994, aiat sufertu unu corfu debilitadore, e bator dies prus a tardu fiat mortu a sos 81 annos de edade."}
{"id": "11315", "revid": "7227", "url": "https://sc.wikipedia.org/wiki?curid=11315", "title": "Paella", "text": "Si narat paella (paraula balentziana chi sinn\u00ecfigat \u201csartaine\u201d) una retzeta de coghina cun base de rosu c\u00f2ghidu, naturale de sa tzitade ispannola de Bal\u00e8ntzia, e chi podet echibaler a unu mandigare intreu. \nEst chistione de unu pratu de or\u00eczine \u00f9mile cun tradissione e ist\u00f2ria manna in sa Comunidade Balentziana. Sa pobularidade de custu pratu at fatu ch'in s'atualidade si siat ispansu cun cantidade manna de bariantes adatadas in sos ingredientes a sas reziones bariadas de sa coghina ispannola. Sa paella est basigamente unu rosu servidu in Bal\u00e8ntzia chi s'est mudadu in su s\u00ecmbolu coghinale ispannolu, peroe sa richesa de sos produtos ortencos de sa zona de Bal\u00e8ntzia at perm\u00ectidu chi sa gastronomia sua siat meda prus bariada e chi li si devant recunnoscher \u00e0teros pratos in prus de sa paella.\nSa bariedade de ingredientes faghet chi siat cussiderada un'amaniadura barroca pro sa disponidura finale in sa presentadura. Sa pobularidade sua est cr\u00e8schida meda in tempus de su de XX s\u00e8gulos a su livellu internassionale, e a dies de oe est meda cunnota finas in logu istranzu, mancari non benzat meda bene a l'agatare pro neghe de s'amaniadura sua no f\u00e0zile. Sa paella balentziana orizinale cumprendet, in prus de su rosu, puddu, anade, cunillu e croga. Duas bariantes meda ispainadas sunt sa paedda marinera, elaborada cun una cumbinadura de pische e/o frutu de mare, e sa paella m\u00e8schia chi cunsistet in una mistura de petza e frutu de mare (o pische).\nIn Ispanna, fitianu e no semper, sa paella est amaniada pro unu m\u00ecnimu de duas pessones in sos restorantes. In sos restorantes sardos e continentales, sa paella fiat unu pratu belle iscunnotu finas a binti annos a como; in sos \u00f9rtimos binti annos, custu pratu s'est ispainadu bastante inche nois, siat in restorantes ispannolos cun onzi r\u00e8gula (chi, belle gasi, sunt r\u00e8ghidos de frechente dae italianos), siat in restorantes italianos, in ue est cumbidada fitianu comente pratu ispetziale, chi s'amaniat petzi in dies determinadas. In prus de custu, in sos supermercados sardos e continentales, s'agatat cun fazilidade a dies de oe sa paella astragada, chi belle gasi resurtat in zenerale de calidade prus bassa a petus de cussa cumbidada dae sos restorantes."}
{"id": "11316", "revid": "2404", "url": "https://sc.wikipedia.org/wiki?curid=11316", "title": "Botzacanastra", "text": "Sa botzacanastra o basket est un'isportu de echipa in ue duas formaduras de chimbe zogadores onzi una s'afrontant pro marcare cun unu ballone a sa canastra rivale, cunforme a una filera de r\u00e8gulas antisapostivigadas.\nOnzi partida durat 40 minutos e est formada dae bator tempos de deghe minutos onzi unu. Sa botzacanastra non prebidet s'impate: in su casu de agualidade a s'agabu de sos 40 minutos ordin\u00e0rios, s'ant a disputare addae-addae tempos annanghedores de chimbe minutos onzi unu, finas a cando un'echipa at a superare s'\u00e0tera.\nEst n\u00e0schidu in Springfield (Massachussets) in su 1891, gr\u00e0ssias a s'idea de James Naismith, meigu e imparadore de edugadura f\u00ecsiga canadesu. Dae s'agabu de su de XIX s\u00e8gulos, sa botzacanastra s'est ispainada a su mundu intreu gr\u00e0ssias a s'atividade de propaganda de sa Federadura Internassionale de Botzacanastra, fundada in su 1932. Est un'isportu ol\u00ecmpigu dae sa de XI Olimp\u00ecada, chi aiat tentu logu in Berilinu in su 1936."}
{"id": "11317", "revid": "1162", "url": "https://sc.wikipedia.org/wiki?curid=11317", "title": "John Milton", "text": "Est istadu unu poete, autore de su poema Paradise Lost su \"Paradisu perdidu\", bessidu in su 1667 in deghe liberos e calchi annu appoi in 1674 in doighi liberos.\nMilton ada iscrittu in inglesu,latinu, grecu e in italianu, pro cussu, ancora in vida, fit meda connottu a livellu internazionale, massimu pro su saggiu Areopagitica, iscrittu in su 1644 acontro a sa censura e a favore de sa libertade de peraula e de sa libertade de istampa."}
{"id": "11321", "revid": "129465", "url": "https://sc.wikipedia.org/wiki?curid=11321", "title": "1608", "text": "S'annu 1608 (MDCVIII in n\u00f9meros romanos) est un annu incomintzadu in martis segundu su calend\u00e0riu gregorianu."}
{"id": "11322", "revid": "129467", "url": "https://sc.wikipedia.org/wiki?curid=11322", "title": "1915", "text": "S'annu 1915 (MCMXV in n\u00f9meros romanos) est un annu incomintzadu in chen\u00e0bura a segunda de su calend\u00e0riu gregorianu."}
{"id": "11323", "revid": "129469", "url": "https://sc.wikipedia.org/wiki?curid=11323", "title": "1961", "text": "S'annu 1961 (MCMXLXI in n\u00f9meros romanos) est un annu incomintzadu in dominiga segundu su calend\u00e0riu gregorianu. "}
{"id": "11324", "revid": "129470", "url": "https://sc.wikipedia.org/wiki?curid=11324", "title": "1962", "text": "S'annu 1962 (MCMXLXII in n\u00f9meros romanos) est un annu incomintzadu in lunis segundu su calend\u00e0riu gregorianu. "}
{"id": "11325", "revid": "2404", "url": "https://sc.wikipedia.org/wiki?curid=11325", "title": "Innetafumajolos", "text": "S'innetafumajolos est un'impita n\u00e0schida unos cantos s\u00e8gulos a como. In It\u00e0lia, che in s'abarru de s'Europa, pro fagher custu traballu si leaiant pitzinnos e piseddos dae sas fam\u00eclias, o puru pedidores o \u00f2rfanos. Sa carater\u00ecstiga chi custos piseddos deviant possuer fiat a esser meda lanzos pro poder intrare in manera azuventada a su tubu murru e l'innetare. Su Badde Vigezzo, chi s'agatat in Peemonte, est naradu su badde de sos innetafumajolos pro su n\u00f9meru mannu de piseddos chi fiant emigrados a s'Europa de su nordu, mescamente intre su milliseighentos e su milliseteghentos. Est in cussu badde chi s'isvilupat onzi annu sa cuntzentradura internassionale de sos innetafumajolos.\nA dies de oe, s'innetafumajolos est respons\u00e0bile de s'interventu de manutentura, duncas in prus de s'imbrustiadura sintzilla de sos cundutos, devet realizare su controllu de s'istadu de mantenimentu de su sistema tirafumos, sos anomalismos eventuales, e prus chi totu nde devet garantire s'efic\u00e0ssia e sa capatzidade. Petzi sa manutentura ordin\u00e0ria cuntz\u00ecbida in custa manera prebenit sos fogos e sos abenenamentos dae mon\u00f2ssidu de carv\u00f2niu.\nSu fumajolu, mezus naradu su sistema tirafumos, devet esser innetadu atzedende a ambas istremidades de su sistema: su terminale in sa cobertura e su foghile in intro de su bividorzu. S'abachetadura de sos cundutos podet esser realizada impreende duas t\u00e8nnigas dae susu chirru a zosso o s'imbesse. Sos trastes pro s'innetadura sunt mudados in sos \u00f9rtimos annos. Una die s'infilaiat una corda peri su cucumenale e, addaghi arribaiat a su foghile, li si ligaiat un'atzora de ruos o gr\u00f9spinu e unu cabu de una corda de sa matessi long\u00e0ria e a pustis, unu subra e unu suta, s'istrisinaiat a susu e a zosso. Oe, intames, custa impita est mudada: est prebidu unu cuntrollu preventivu a m\u00e8diu de teleispetura, sa zinzilladura de sas aberturas in intro de sos aposentos, s'atzessu a sa cobertura in segur\u00e0ntzia, s'abachetadura a m\u00e8diu de imbr\u00f9stias adeguadas in su materiale, sa tostura e sa forma, istrisinadas peri unu pesu iscudidore o p\u00e8rtigas fress\u00ecbiles torinadas una in fatu de s'\u00e0tera, e finarmente sa remoidura e sa dissipadura de su fum\u00e0digu. Su rasigadore cr\u00e0ssigu de palas est unu pagu in disimpreu, sende chi sa formadura de dep\u00f2sitos catramenosos chi dimandent s'utilizadura de su traste naradu fiat t\u00ecpiga de sos foghiles mannos abertos chi, pro neghe de su rennimentu issoro iscassu a beru, s'impreant semper prus pagu.\nA su cumintzu, s'innetafumajolos realizaiat petzi sas operaduras de innetadura in su sentidu de manutentura ordin\u00e0ria de sos sistemas tirafumos, sena assuntare peruna responsabilidade in contu de su funtzionamentu issoro in antis e/o a pustis de su traballu. In It\u00e0lia, in custu sentidu, su c\u00f2dighe tzivile prebidet su cuidadu profissionale e duncas si devent aprigare sas normas UNI ispetz\u00ecfigas pro onzi dom\u00ecniu de aprigadura. Pro isempru, pro sas installaduras t\u00e8rmigas esistit s'incapatzitamentu a sa manutetura e s'installadura de sos sistemas in ue devent operare (D.M. 37/'08).\nSa situassione est diferente in Alem\u00e0nia, in ue pro una leze de su 1.936 sos possedidores de unu fumajolu non podent realizare s'innetadura pessonarmente, si nono chi pro l'innetare devent mutire un'innetafumajolos. In Alem\u00e0nia, sos innetafumajolos teniant una casta de monop\u00f2liu, est a narrer chi onzi bighinadu fiat assinnadu a un'innetafumajolos; in su 2.008, sa leze est istada modifigada, eliminende in cuntzetu te\u00f2rigu sa situassione monopolista narada."}
{"id": "11327", "revid": "12712", "url": "https://sc.wikipedia.org/wiki?curid=11327", "title": "Berona", "text": "Berona (in italianu Verona)est una comuna italiana de 252.065 abitadores, cabitale de sa prov\u00ecntzia b\u00e8neta a su matessi n\u00f9mene.\nEst sa de doighi comunas italianas pro pobuladura, gasi che sa de duas comunas prus pobuladas de It\u00e0lia chi non siat cabitale rezionale.\nSa tzitade iscal\u00eczera est unu destinu tur\u00ecstigu importante, bisitadu onzi annu dae prus de tres milliones de pessones in birtude de sa richesa sua art\u00ecstiga e architet\u00f2niga, e pro sas numerosas manifestadas internassionales chi s'isvilupant in ie.\nSa tzitade est istada decrarada patrim\u00f2niu de s'umanidade dae s'UNESCO pro s'istrutura sua urbana e pro s'architetura sua: Berona est s'isempru craru de una tzitade chi s'est isvilupada in manera progressiva e sighida in tempus de duamiza annos, integrende elementos art\u00ecstigos de calidade arta a beru de sos diferentes per\u00ecodos chi si sunt sutz\u00e8didos; in prus de custu, rapresentat in modu istraordin\u00e0riu su cuntzetu de tzitade fortifigada in prus fases determinadoras de s'ist\u00f2ria europea."}
{"id": "11328", "revid": "2404", "url": "https://sc.wikipedia.org/wiki?curid=11328", "title": "Istassione Ferruvi\u00e0ria de Portu Turre Maritimu", "text": "S'istassione de Portu Turre Mar\u00ectimu est s'arressada de sos trenos de sos Caminos de ferru nassionales, atuarmente in funtzionamentu a probe de su portu turresu.\nIst\u00f2ria.\nS'installadura fiat intrada ufissiarmente in serv\u00ectziu su 15 de abrile de 2004, sustituende s'arressada betza de Portu Turre Pratza Crist\u00f2faru Culumbu comente conca de l\u00ecnia de s'arressada de su caminu de ferru de Chilivane. Su transitadorzu nou fiat istadu fraigadu in palas de s'istassione mar\u00ectima noa de Portu Turre, chi nde tirat profetu dae sas istruturas, incuende de unos 300 metros s'agabu de su caminu de ferru a petus de s'arressada de Pratza Crist\u00f2faru Culumbu (posta in s'oru de sa turre aragonesa e oe ismanteddada), e a unos 700metros dae s'istassione tzentrale atuale de sa bidda turresa.\nIstruturas e impiantos.\nS'arressada s'agatat in s'arzola de su portu cumertziale de Portu Turre, e cust\u00ectuit sa conca de sa l\u00ecnia Otieri-Chilivane-Portu Turre, arrampamentu turresu de su biazadorzu ferruvi\u00e0riu printzipale sardu. S'installadura est probida de una \u00f9niga bia (tzurpa), cun apeadorzu serente, custu \u00f9rtimu cunetadu cun s'istassione mar\u00ectima probiana. Una segunda bia t\u00e8rminat, issa puru tzurpa, in antis de su coladorzu livelladu de carrera Ponte Romanu, a pagos metros dae su transitadorzu. Non b'at fraigos de su grupu Cfn in s'arzola de s'arressada. \nSerb\u00ectzios.\nS'istassione de Portu Turre Mar\u00ectimu est incr\u00f9dida in sa categoria \u201cbronze\u201d dae su grupu RCFI, e sa zestione de su tr\u00e0figu ferruvi\u00e0riu podet esser isecutada dae s'istassione probiana de Portu Turre, cando est pessonalada, o dae s'A.TZ.O. de Casteddu si no est gasi.\nS'arressada est atuarmente cunetada dae sas cumponiduras de Trenitalia cun sas istassiones de T\u00e0tari, Chilivane, Terranoa e Casteddu.\nDae su portu a curtzu, est poss\u00ecbile a andare a S'Alighera, Istintinu, Osilu e Sossu impreende sos postales de s'IRST."}
{"id": "11329", "revid": "129477", "url": "https://sc.wikipedia.org/wiki?curid=11329", "title": "Issoghete", "text": "\u201cIssoghete\u201d (o \u201cconchete de seguramentu\u201d) est su t\u00e8rmine n\u00e0utigu pro inditare una colunna bassa e grussa chi s'agatat in sos docos de sos portos e in sos pontes de sas imbarcaduras, a sa cale sunt imboligados o issogados sos cabres de seguramentu.\nS'issoghete podet esser de metallu, pedra o linna, peroe in sa parte de susu t\u00e8rminat semper cun un'ingrussamentu a forma de antunna o de collana, o cun \u00e0teras formas chi tenent totus sa funtzione de evitare chi su cabre o s'assu s'isfilent dae su seguramentu cando est in assione.\nSa rapresentadura istilizada de unu cabre imboligadu a un'issoghete est impreada pro sos grados de sa Marina Militare."}
{"id": "11331", "revid": "18313", "url": "https://sc.wikipedia.org/wiki?curid=11331", "title": "Campanna de Appomattox", "text": "Sa Campanna de Appomattox fiat istada una filera de batallas cumbatidas intre su 29 de martzu e su 9 de abrile de 1865 in Birz\u00ecnia, terminadas cun sa r\u00e8ndida de s'armada cunfederada de sa Birz\u00ecnia de su Nordu de Robert E. Lee su zenerale e cun s'agabu de sa gherra tzivile amerigana.\nA su cuncruimentu de sa Campanna de Richmond-Petersburg (cunnota finas comente s'Arrocu de Petersburg), s'armada de Lee si fiat agatada deghimada e istasida dae un'ierru de gherra de trintzeramentu in unu fronte de 48 km., gasi che dae numerosas batallas, maladias e desertaduras. In sa Batalla de Five Forks de s'1 de abrile, sas fortzas de s'Unione mandadas dae Ulysses S. Grant su zenerale aiant segadu s'\u00f9rtima l\u00ecnia ferruvi\u00e0ria chi aprovisionaiat s'Armada de Lee in Petersburg e aiant ordenadu un'assartu zenerale a longu de sa l\u00ecnia de fortifigadura de Petersburg. Su 2 de abrile, Grant fiat res\u00e8ssidu a truncare in manera detzisiva sas l\u00ecnias in sa de tres Batallas de Petersburg, chi aiat conchinadu a Lee a ordinare s'evacuadura siat de Petersburg, siat de sa cabitale cunfederada de Richmond in sa note dae su 2 a su 3 de abrile.\nLee isperaiat de si retirare a suddu-uestu e aunire s'armada sua cun \u00e0teras fortzas cunfederadas in sa Carolina de su Nordu, peroe s'Armada de Grant aiat sighidu sena pasu s'avantzada sua. Su 6 de abrile, s'Armada de Lee aiat sufertu una derrota de importu in sa Batalla de Sayler Creek, peroe aiat sighidu a s'iscostiare chirru a s'uestu proende a ispistare s'Armada de s'Unione. Cun sos sordados suos arrocados, in inferioridade num\u00e8riga ischerfadora e iscassos de aprovisionamentos, Lee aiat addu\u00ecdu a sa r\u00e8ndida de s'armada sua su 9 de abrile inche su Tribunale de Appomattox."}
{"id": "11333", "revid": "138372", "url": "https://sc.wikipedia.org/wiki?curid=11333", "title": "Frank Lloyd Wright", "text": "Frank Lincoln Wright (Richland Center, Wisconsin 8 June, 1867 \u2013 9 April, 1959), prus conotta comente Frank Lloyd Wright, fue unu architect americanu."}
{"id": "11334", "revid": "10458", "url": "https://sc.wikipedia.org/wiki?curid=11334", "title": "Nouvelle vague literaria sarda", "text": "Nouvelle vague liter\u00e0ria sarda est unu n\u00f2mini donau medas bortas a sa literadura de sa Sardigna de is \u00f9rtimus tempus.\nStoria.\n\"Nouvelle vague\" liter\u00e0ria sarda est unu modu de narri po is \u00f2peras liter\u00e0rias de is medas autoris sardus de hoi, cumentzendi de is annus Otanta de su Noixentus. Movimentu o at\u00f2biu de autoris de romanzus e artrus testus (e medas bortas puru de cinema, teatru e artras produtzionis artisticas) chi medas bortas tenint impari temas, g\u00e9nerus e stilis, e inprus sa Sardigna comenti a logu de su chi scriint. \nCusta literadura sarda noa est cunsiderada de medas una de is mellus literaduras regionalis de hoi in italianu, ma no pagu bortas est iscrita puru in artras linguas de Sardigna, in sardu, in corsu-gadduresu-sassaresu, in catalanu-algheresu, in genovesu-carlofortinu-tabarchinu).\nSa denominatzioni de 'beranu' opuru de 'nouvelle vague' est pruschetotu unu parri bonu (ma no sempri) de sa calidadi, cantidadi e fama internatzionali de no pagu dei custas \u00f2peras, trad\u00f9sias in medas linguas de su mundu.\nSa 'nouvelle vague' liter\u00e0ria sarda est ist\u00e9tia cumentzada, segundu unu parri rep\u00ectiu, de una tr\u00ecadi formada de Giuliu Angioni, Sergio Atzeni e Salvatore Mannuzzu, e pois sighida de autoris prus gi\u00f2vunus: Salvatore Niffoi, Alberto Capitta, Giorgio Todde, Michela Murgia, Flavio Soriga, Milena Agus, Francesco Abate e medas artrus, intra is calis is iscritoris sardus po pip\u00ecus Bianca Pitzorno, Bruno Tognolini e Alberto Melis.\nCusta literadura sarda noa est puru cunsiderada unu resultadu, in Europa, de sa literadura de personalidadis mannas che Grazia Deledda, Nobel po sa literadura in su 1926, Emilio Lussu, Giuseppe Dess\u00ec, Gavino Ledda, Salvatore Satta e artrus."}
{"id": "11335", "revid": "10458", "url": "https://sc.wikipedia.org/wiki?curid=11335", "title": "Museu de sa Vida e de sas Traditziones Populares Sardas", "text": "Su Museu de sa Vida e de sas Traditziones Populares Sardas est unu museu de N\u00f9goro. \nIst\u00f2ria.\nS'agatat in su montigru de Santu Nofre, in unu cumparis realizadu a printz\u00ecpios de sos annos sessanta de su s\u00e8gulu coladu. Sos fraigos, progetados dae s'architetu Antoni Simon Mossa, sunt istados fraigados intre su 1950 e 1960, e presentant una genia e una repartzidura de tretos chi tirant a refraigare unu trigh\u00ecngiu sardu traditzionale ideale. Bi sunt totu sas tipologias de logos: dae sa pratza cun sa cr\u00e8sia a sa domo campidanesa.\nSu n\u00f9mene in sos annos de fraigadura fiat \"Museu de su cost\u00f9mene e de sas artes populares\", ma a pustis de su 1972, cun sa creatzione de s'Istitutu superiore regionale etnogr\u00e0ficu (ISRE), de su cale como est propriedade, l'at cambiadu incussu de como.\nEst istadu abertu a su p\u00f9blicu in su 1976; dae su 2004 su museu est istadu torradu a nou e ismanniadu.\nSu Museu.\nSu museu tenet prus de 8'000 repertos, chi benint pro sa majoria dae su per\u00ecodu intre s'acabu de su XIX s\u00e8culu e sos primos chimbanta annos de su XX s\u00e8culu. \nSunt de interessu particulare pro sa richesa e sa bariedade issoro sa regorta de bistimentas populares festivas e di\u00e0rias, su repert\u00f2riu de breves de prata e in pedras e materiales bariados, sa collida de alamaramentos baliosos (butones, cannacas, aneddos, arrecadas) e sos materiales t\u00e8ssiles (coberic\u00e0ssias, mantas, b\u00e8rtulas). In prus de custu, si singiolat sa partzidura cunsacrada a sas caratzas traditzionales de sa Barb\u00e0gia (sos Mamuthones de Mamujada, sos Thurpos de Oroteddi e sos Boes e sos Merdules de Otzana), gasi che s'isponidura de panes di\u00e0rios, festivos e tzerimoniales de su de N\u00f9goro e de durches relatzionados cun funtziones particulares familiares e religiosas.\nSu pitzu de su montigru de Santu Nofre (588 m.), a ue s'arribat sighende su caminu addae de su museu a longu de su girone numenale, oferit unu panorama globale de sa bidda cun vistas sugestivas a subra de su fundale mannu a su sud, de su monte Ortobene a s'est e de su Supramonte de Ul\u00ecana a su sud-est; in su m\u00e0rghine istremu sud-otzidentale de sa leada, rupit su nuraghe Tanca Manna, apicadu a unu blocu de granitu."}
{"id": "11336", "revid": "2404", "url": "https://sc.wikipedia.org/wiki?curid=11336", "title": "Sizillu sagramentale", "text": "Su sizillu sagramentale (naradu in su limbazu pobulare \"segredu de sa cunfissione\" o \"segredu cunfissionale\") est s'obrigadura pro sos satzerdotes cat\u00f2ligos de bardare su segredu assolutu a subra de su chi lis est naradu in tempus de s'amministradura de su sagramentu de sa Penet\u00e8ntzia. Un'obrigadura de custa casta esistit, cun carchi d\u00e8roga, finas in unas cantas cr\u00e8sias reformadas, intre sas cales sa luterana e s'angricana.\nUnu satzerdote chi biolet in manera dereta o indereta su sizillu sagramentale retzit automatigamente s'iscomungadura, chi podet esser dogada petzi dae sa Sea Apost\u00f2liga.\nFinas in su casu in ue su cunfissadu li revelet sa cumissura de unu delitu grae, su cunfissadore est obrigadu a mantenner su segredu assolutu, foras male si unu nossente est acusadu de su matessi delitu, nen podet cundissionare s'assorvidura a su fatu chi su cunfissadu s'intreghet a sas autoridades, mancari li podat cussizare de lu fagher. Sende gasi, si su cunfissadu li revelat chi una o prus pessones sunt in per\u00ecgulu grae fontomende-las a n\u00f9mene, su satzerdote est autorizadu a averter sa o sas pessones pertocadas a pitzos de su per\u00ecgulu naradu si su cunfissadu no est a tretu de lu fagher, ca in s'\u00ecnteri est mortu o intradu a coma.\nIn It\u00e0lia, su sizillu sagramentale est amparadu dae sa leze. S'Acordu nou intre sa Santa Sea e sa Rep\u00f9briga Italiana, 18 frearzu 1.984, art. 4, n. 4, resat chi \u201csos ecresi\u00e0stigos non sunt obrigados a dispensare a mazistrados o \u00e0teras autoridades informaduras subra de pessones o mat\u00e8rias chi apant imparadu a resone de su minist\u00e8riu issoro\u201d."}
{"id": "11337", "revid": "3230", "url": "https://sc.wikipedia.org/wiki?curid=11337", "title": "Biss\u00e8ntzia", "text": "Biss\u00e8ntzia o Vicenza est una comuna italiana de 113.639 abitadores, cabitale de sa prov\u00ecntzia b\u00e8neta a su matessi n\u00f9mene.\nEst cunnota comente \u201csa bidda de su Palladio\u201d - chi b'aiat realizadu numerosas architeturas in su renaschimentu tardiu \u2013 e est unu logu de arte intre sos prus importantes finas in foras de su B\u00e8netu. Difatis, rapresentat su destinu de turismu curturale cun frussos dae onzi ala de s'It\u00e0lia e internassionales. Custituende una realizadura art\u00ecstiga istraordin\u00e0ria pro sos numerosos cuntributos architet\u00f2nigos de Andrea Palladio, sa bidda est istada intrada in su 1994 a sa lista de sos patrim\u00f2nios de s'umanidade de s'UNESCO, chi nde formant parte finas sas billas palladianas de su B\u00e8netu (dae su 1996).\nSa bidda est finas unu tzentru industriale e econ\u00f2migu italianu importante, coro de una prov\u00ecntzia pibirinada dae impresas minores e medianas, chi sa pannamenta produtiva s'agatat zai dae annos in su de tres zassos in It\u00e0lia pro ball\u00f9mene de importaduras, ghiadas mescamente dae sos setores metall\u00f9rzigu, t\u00e8ssile e lallanencu: custu \u00f9rtimu sizit in Biss\u00e8ntzia addae de su tres-unu de sas isportaduras de lallaneria, rennende Biss\u00e8ntzia sa cabitale italiana de sa traballadura de s'oro."}
{"id": "11338", "revid": "2404", "url": "https://sc.wikipedia.org/wiki?curid=11338", "title": "\u00ccsula de Spargi", "text": "S'\u00ecsula de Spargi format parte de s'Archip\u00e8lagu de La Maddalena e est situada pagas m\u00ecllias a s'uestu de s'\u00ecsula printzipale. \nDe forma tundatza e de cumponidura prus a prestu montigrosa, nche sizit s'art\u00e0ria prus manna cun su Monte Guardia Preposti (155 m.).\nBi s'agatant un'assentadorzu minore de pastores e una praja bella e frechentada, Cala Corsara, a largu dae sa cale fiat istadu recuperadu s'isp\u00ecnnicu de una nae fisgale romana, chi su c\u00e0rrigu est bardadu inche su Museu Archeol\u00f2zigu de La Maddalena."}
{"id": "11339", "revid": "129513", "url": "https://sc.wikipedia.org/wiki?curid=11339", "title": "Mutida telef\u00f2niga cun avertu pr\u00e8viu", "text": "Sa mutida telef\u00f2niga cun avertu pr\u00e8viu fiat unu serv\u00ectziu cumbidadu dae sa SICT betza.\nFiat aderetadu a sos chi non possuiant aparitzos telef\u00f2nigos. Su retzidore de sa mutida fiat cumbocadu pro un'ora determinada inche unu telefonadorzu p\u00f9brigu e fiat av\u00e8rtidu de sa cumbocadura narada in ue su bividorzu suo pr\u00f2piu dae un'incarrigadu de sa SICT.\nS'iscumandu comunicadu in antis chi barigaret un'ora dae sa dispensadura de su serv\u00ectziu cunzughiat unu subrac\u00e0rrigu pro su cumbocadore, e su matessi acontessiat in su casu chi a s'ora prebida su cumbocadore o su cumbocadu no aerent respostu.\nSu serv\u00ectziu fiat istadu abolidu annos a como in bista de s'ispainadura zenerale de sa telefonia m\u00f2bile."}
{"id": "11340", "revid": "14531", "url": "https://sc.wikipedia.org/wiki?curid=11340", "title": "Lagu Salidu Mannu", "text": "Su Lagu Salidu Mannu, ubigadu in sa parte tramuntanesa de s'Istadu istadunidesu de s'Utah, est su de bator lagos salidos de su mundu a pustis de su Mare C\u00e0spiu, su Mare de Aral, su Lagu Balkhash, e su de bator sena isfogamentos. In un'annu m\u00e8diu, su lagu c\u00f9guzat un'arzola de unos 4.400 chil\u00f2metros cuadrados, peroe sa mann\u00e0ria sua b\u00e0riat in manera cussider\u00e0bile pro more de sa bassura de sas abas suas. Pro narrer, in su 1963 nch'aiat sizidu su livellu suo prus bassu rezistradu de 2.460 km2, peroe in su 1988 sa superf\u00ectzie sua fiat arribada a sa medida ist\u00f2riga de 8.500 km2. Pro su chi pertocat s'arzola, est su lagu prus mannu de sos IAA chi non formet parte de sa rezione de sos Lagos Mannos.\nSu lagu cust\u00ectuit s'abarru prus manu de su Lagu Bonneville, unu lagu proinale preist\u00f2rigu chi una die cuguzaiat su bonu de s'uestu de s'Utah. Sos tres afruentes prus importantes de su lagu, sos rios Jordan, Weber e Bear, dep\u00f2sitant paris a ingh\u00ecriu de 1 millione e 100.000 tonnelladas de minerales a su lagu onzi annu. Su Lagu Salidu mannu est endoreigu (non tenet isfogamentos in foras de s'ispaporadura) e tenet unu livellu artu de salinidade, meda superiore a su de s'aba de mare, e su cunt\u00e8nnidu suo minerale aumentat in manera costante. Sas abas suas caentes e bassas causant nies dae efetu lagu frechentes e a bias not\u00e0biles dae s'atonzu tardiu a su beranu.\nMancari l'apant paranumenadu \u201csu mare mortu de s'Am\u00e8riga\u201d, su lagu rapresentat s'abitadorzu de mizas de puzones nadios, art\u00e8mias, currulios e puzones de aba, gasi etotu che de sa pobuladura furriadora prus manna de su mundu de falaropos de Wilson."}
{"id": "11341", "revid": "2404", "url": "https://sc.wikipedia.org/wiki?curid=11341", "title": "Perca de Ispin\u00ecgoli", "text": "Sa perca de Ispin\u00ecgoli, posta in sa parte nordu-orientale de sa prov\u00ecntzia de N\u00f9goro, in sa comuna de Durgale, est una de sas percas prus mannas de It\u00e0lia, cun un'isvilupu de 10 km. S'ambiente prus suzestivu e interessante est unu p\u00e0tiu naturale mannu, zai frechentadu in su per\u00ecodu nur\u00e0ghicu e p\u00f9nigu e impreadu a sos tempos belle seguramente de logu de curtu. In sa mesania sua, tronezat un'istalagmita enorme de addae de 38 m., cussiderada sa prus arta de Europa. In su pee de su monolitu enorme, s'abrit unu calancone profundu naradu Fundaghe de sas Innidas, in ue paret chi \u00e8sserent tzelebrados in su per\u00ecodu p\u00f9nigu ritos propitziadores cun sacrif\u00ectzios umanos: custa teoria diat esser arrimada dae s'agatamentu, in su fundu de su calancone, de ossos umanos e cannachiles feminencos in istilu p\u00f9nigu, como bardados inche su Museu tz\u00ecvigu archeol\u00f2zigu de Durgale."}
{"id": "11342", "revid": "3543", "url": "https://sc.wikipedia.org/wiki?curid=11342", "title": "Alberto Macciocca", "text": "Alberto Macciocca est istadu un'imprendidore edil\u00ectziu protagonista de unu de sos epis\u00f2dios prus dram\u00e0tigos e tr\u00e0zigos de s'It\u00e0lia de sos annos setanta relassionados cun s'usura.\nMacciocca, naturale de sa Ciociaria e aposentadu in Roma in su bighinadu Collatino, reghiat un'impresa minore de fraigamentos, ch'in su 1.969 aiat d\u00e8vidu parare fronte a una crisis grae, custringhende su possedidore a leare a impr\u00e8stidu una summa de 14 milliones de francos betzos dae sos gantzubucadores.\nPro rembussare s'impr\u00e8stidu naradu, Macciocca deviat abonare 600miza francos su mese. In su 1.977, a pustis de zai aer pagadu 43 milliones de azentzias, sa situassione finantzi\u00e0ria sua si fiat fata inaguant\u00e0bile.\nSu manzanu de su 9 de triulas de 1.977, leadu dae su disisperu e dae su disacunortu, aiat och\u00ecidu cun una pistola c\u00e0libru 22 muzere sua Jolanda de 35 annos, fizu suo Bruno de 16 annos, e sas fizas suas Anna, Tamara e Moira, de 12, 11 e 9 annos respetivamente.\nDeretu a pustis, aiat telefonadu a sa segred\u00e0ria sua antiga, comunichende-li su chi aiat fatu e s'intentu suo pr\u00f2piu de si suitzidare, e tando si fiat tiradu contra cun una P38 special Smith &amp; Wesson Sa polima, cr\u00f2mpida a s'apartamentu pagu ora a pustis, l'aiat agatadu anguniende. Macciocca fiat istadu trasportadu a s'ispidale e fiat res\u00e8ssidu a si sarvare, peroe aiat p\u00e8rdidu sa bista."}
{"id": "11343", "revid": "129521", "url": "https://sc.wikipedia.org/wiki?curid=11343", "title": "Badde de sa Luna", "text": "Su Badde de sa Luna s'agatat in Gaddura, intre Trinit\u00e0 d'Agultu e Agghjus. S'abrit in su tzentru de una patada curta, a punta in susu intre una fua armudiosa de montigros. Cunnotu finas comente Pranu de sos Crastos Mannos, est una terra de assempru lunare, animada finas a no meda tempus a como dae rocas gran\u00ectigas isuladas, lissas e isfossadas dae s'erosione naturale, chi medas teniant formas animales. Iscortzinos sena iscr\u00f9pulos ant fatu su badde belle unu desertu; s'est sarvada petzi sa Conca de Pratone (o de su Monzu Cugutinu), comente est narada sa roca manna a curtzu de su caminu, a manu dereta pro sos chi andant chirru a Agghjus."}
{"id": "11344", "revid": "203", "url": "https://sc.wikipedia.org/wiki?curid=11344", "title": "Drop City", "text": "Drop City est istada una comunidada de artistas chi si fit costituida in su sud de su Colorado in sos Istados Unidos in su 1965. Abandonada in sos promos annos 70 est diventada famosa pro esser'istada sa prima comunidade hippie rurale."}
{"id": "11345", "revid": "2404", "url": "https://sc.wikipedia.org/wiki?curid=11345", "title": "Colorado/logudoresu", "text": "Colorado est un istadu de su sud de sos Istados Unidos. Capitale Denver. Allacanat cun su Wyoming a nord, su Nebraska e su Kansas a nord est e a est, in su sud cun su New Mexico e s'Oklahoma a ovest cun su Utah e a sud est cun s'Arizona."}
{"id": "11346", "revid": "2404", "url": "https://sc.wikipedia.org/wiki?curid=11346", "title": "Rovigo", "text": "Rovigo \u00a0([ro\u02c8vi\u02d0\u0261o],\u00a0Rovigo\u00a0in\u00a0v\u00e8netu,\u00a0Ruig\u00a0in\u00a0dialetu ferraresu)est una comuna e cabitale provintziale italiana de 53.319 abitadores situada in su B\u00e8netu.\nSa comuna de Robigu s'isterrit intre s'\u00c0dize a su nordu e su Canalbianco a su suddu, cun sa d\u00e8roga de su trighinzu de Fenil del Turco, chi s'agatat intre su Canalbianco e s'iscoladorzu Zucca: est posta a unos 41 km. dae sa costera de su Mare Adri\u00e0tigu.\nSu territ\u00f2riu est istremamente parisincu e s'art\u00e0ria b\u00e0riat intre 5 e 8 metros in subra de su livellu de su mare. Est rugradu dae s'Adigetto e dae numerosos canales artifitziales chi servint siat pro sa bonifigadura idr\u00e0uliga siat pro s'arrosiadura. Intre custos, su Ceresolo, su Rezzinella, su Valdentro, s'Adigetto, su Canalbianco, su Pontecchio e su Zucca marcant, in unos cantos arrogos, sas l\u00e0canas comunales; su coletadore padanu-polesanu rugrat su trighinzu de Fenil del Turco.\nSu terrinu est meda saliosu e inditadu in particulare pro sa curtivadura de su trigu moriscu e de produtos ortencos de calidade. In su Canalbianco, s'abrit s'interportu de Robigu, chi est dev\u00e8nnidu operativu in su 1.998.\nSa comuna de Robigu faghet l\u00e0cana (in su sentidu de sas fritzigheddas de su relozu): a su nordu cun sas comunas de Barbona, Vescovana, Boara, Pisani e Anguillara Veneta; a s'estu cun sas comunas de San Martino di Venezze, Villadose e Ceregnano; a su suddu cun sas comunas de Crespino, Pontecchio Polesine e Bosaro; a s'uestu cun sas comunas de Arqu\u00e0, Polesine, Costa di Rovigo, Villanova del Ghebbo e Lusia."}
{"id": "11347", "revid": "2404", "url": "https://sc.wikipedia.org/wiki?curid=11347", "title": "Sa traz\u00e8dia de su Tzine Statuto", "text": "Sa traz\u00e8dia de su Tzine Statuto de Turinu aiat tentu logu su 13 de frearzu de 1983: fiat istada chistione de unu desastru grae, ca in isse fiant mortas 64 pessones pro toscadura dae fumos e pro uscraduras: sa prus z\u00f2vana de sas b\u00ectimas teniat 7 annos, sa prus antziana 55. Su tzine, chi su n\u00f9mene fiat su matessi de sa pratza probiana, s'agataiat in via Cibrario 16-18.\nA s'ora de su fogu, in su tzine fiant prozetende sa pell\u00ecgula \u201cSa cabra\u201d cun G\u00e9rard Depardieu. Zustu a sas decraraduras de su mere de s'istabilimentu, sas framas si diant esser ispainadas moende dae una tenda.\nSas b\u00ectimas, mancari aerent proadu a fu\u00ecre, aiant agatadu sas essidas de azut\u00f2riu cunzadas e duncas non fiant res\u00e8ssidas a evitare sas isaladuras de \u00e0tzidu tzian\u00ecdrigu, produtu de sa cumbustura de sa pannamenta de sas cadreas e de su rebistimentu pr\u00e0stigu de sas paredes.\nRaimondo Capella, propied\u00e0riu de su tzine a sos tempos de sos fatos, fiat istadu cundennadu a otu annos in su primu gradu e a duos annos in su de duos grados, e aiat d\u00e8vidu refagher sos parentes de sas b\u00ectimas cun una summa de 3.000 milliones de francos betzos: in prus de custu, totu sos benes suos fiant istados arrecatados. Dae sa die de sa traz\u00e8dia, su Tzine Statuto non fiat torradu a aberrer mai. Fiat istadu cussideradu s'abasatu prus mannu de su pustisgherra in Turinu.\nAtuarmente, su Tzine Statuto no esistit prus, est istadu demolidu a bias de s'agabu de sos annos noranta pro fraigare unu cundom\u00ecniu. Pagos metros prus in cue, in via Cibrario, est istada posta una losa amentadora de sas b\u00ectimas in un'arzola.\nPagu ora in antis de sas ses de merie, addaghi fiat cumintzada dae pagos minutos sa prozetura de sa pell\u00eccula, e in sa sala, intre sa corte e s'intresolu, fiant presentes unas chentu pessones (cheret cussideradu chi sa pell\u00eccula zai fiat in sa de treighi chidas de programmadura), una framada repente (sos subrab\u00ecvidos ant a narrer chi aiant intesu una dubba surda, probiana a s'alluimentu de unu caentadore) causada dae unu curtu tzircuitu afogazat una tenda chi partzit su passadissu de intrada de manu dereta dae sa corte; custa ponet fogu ruende a sos cadirones de sas \u00f9rtimas filas, seghende in custa manera una bia de fua importante, chi belle gasi unos cantos ant a resessire a balanzare su pr\u00f2piu. Sos \u00e0teros ispetadores, terrorizados, si ghetant massivamente chirru a sas essidas de azut\u00f2riu, chi belle gasi sunt totus cunzadas, francu una chi s'at a aberrer. Dae foras s'intendent sos ab\u00f2ghinos e sas dimandas de azudu, argunos ispetadores de sa corte resessint a nche sizire sa loza de sa domo de billetes, in ue s'agatat su mere de su tzine chi chircat in de badas de asseliare sos isp\u00ecritos timende chi bi podat esser un'undada de p\u00e0nigu zenerale.\nA custu puntu, si cumitit una filera de erros chi ant a resurtare determinadores: cun s'allugadura printzipale foras de impreu, non sunt allutas sas lughes peri su comutadore ausili\u00e0riu chi s'agatat in palas de sa c\u00e0ssia e sa prozetura no est interr\u00f2mpida, aguarmente cunforme a su refraigamentu, in su tentativu de limitare su p\u00e0nigu. Sas cunsegh\u00e8ntzias ant a esser catastr\u00f2figas, ca in s'intresolu non serant deretu su per\u00ecgulu e petzi cando s'ambiente est imb\u00e0didu dae su fumu unos cantos si nde sapint e leant sa fua, una parte peri s'intrada de manca chi abaidat chirru a sa loza, peroe nemos at a resessire a la sizire, e inoghe s'ant a contare belle baranta mortos; un'\u00e0tera parte curret chirru a s'intrada de dereta ch zughet a sos c\u00f2modos, dae ue no ant a resessire prus a essire. \u00c0teros ispetadores ant a esser agatados mortos galu se\u00ecdos in sos cadirones. Sas b\u00ectimas tenent totus a cumone sa cara innieddigada dae su fumu t\u00f2ssigu iscadenadu dae su fogu, chi at mudadu s'intresolu in una c\u00e0mara de gassu.\nSa cat\u00e0strofe aiat tentu una reassione emotiva de non poder creer in bidda; sende gasi, cun su colonzu de su tempus, sos turinesos si fiant fatos semper prus impregados a faeddare de su chi fiat acont\u00e8ssidu, mancari nemos apat p\u00f2didu ismentigare sos eventos carchi bia. In su 2012, tres tzinem\u00e0tigos turinesos (Fabrizio Dividi, Marta Evangelisti e Vincenzo Greco) rodiant unu documentale a t\u00ectulu \u201cSale pro sa cabra\u201d, chi refraigat sos eventos cun suportu de interbistas a sos protagonistas de sos tempos e de documentadura zudissi\u00e0ria dada a cunnoscher pubrigamente pro sa prima bia.\nSa traz\u00e8dia de su Tzine Statuto aiat orizinadu una rebisura cumpreta de sa regulativa italiana pro sa segur\u00e0ntzia contra a sos fogos in sos istabilimentos p\u00f9brigos, mescamente sos tz\u00ecnemas. S'andat dae s'\u00f2brigu de s'impreu de materiale contrafogu pro tendamentos, cuguzos de seidorzos, eac. a sas normas de segur\u00e0ntzia pro sos sistemas el\u00e8trigos, sas bias de fua e gasi sighende."}
{"id": "11348", "revid": "1162", "url": "https://sc.wikipedia.org/wiki?curid=11348", "title": "Istassione ferruvi\u00e0ria de S'Alighera Santu Austinu", "text": "S'istassione ferruvi\u00e0ria de S'Alighera Santu Austinu est sa printzipale de sa bidda cadalana e s'\u00f9niga ativa in sa leada manna de sa comuna. S'installadura s'agatat in su bighinadu de su Pedraghe e dae su 1988 cust\u00ectuit sa conca de l\u00ecnia de su caminu de ferru T\u00e0tari-S'Alighera, cun bia \u00f9niga, lad\u00e0ria minimada e sena eletrifigadura. In dae in antis de su fraigu de biazadores, cun pranu retangulare e duas prantas, sunt postas duas bias impreadas pro su serv\u00ectziu de passizeris cun apeadorzos currespondidores. Bias annanghedoras t\u00e8rminant a sa tzurpa in su partile a su nordu de su fraigu de biazadores. Anteriormente a sa colada a sa zestione dereta de s'IRST, s'arzola de s'istassione istranzaiat finas unu dep\u00f2situ de sos postales de sos CFDS antigos.\nDae su puntu de bista de sas relassiones, s'\u00f9nigu destinu siz\u00ecbile cun sas cumponiduras de s'IRST est s'istassione de T\u00e0tari, in prus de sas diferentes arressadas intermedi\u00e0rias a longu de su trazetu (chi una est S'Ulumedu). Relassiones annanghedoreas sunt asseguradas dae curreras postalencas, chi permitint de nche sizire su tzentru de sa bidda (intre sas cales sas de s'IRST, chi sust\u00ectuit sa parte de caminu de ferru ismanteddada), s'abioportu de S'Alighera-Fert\u00eclia e \u00e0teras leadas probianas."}
{"id": "11349", "revid": "131342", "url": "https://sc.wikipedia.org/wiki?curid=11349", "title": "Otto Sander", "text": "Otto Sander (Hanover, Germania 30 June, 1941 \u2013 12 de cabidanni 2013), est unu cantante e attore tedescu."}
{"id": "11350", "revid": "2404", "url": "https://sc.wikipedia.org/wiki?curid=11350", "title": "The American Spectator", "text": "The American Spectator est una rebista mesile cunservadora istadunidesa chi s'\u00f2cupat de atualidade e pol\u00ectiga, aderetada dae R. Emmett Tyrrell Jr. e pubrigada dae sa fundadura \u201cAmerican Spectator\u201d, un'entidade sena finalidade de balanzu. \nDae s'inaguradura sua in su 1967 a s'agabu de sos annos otanta de su s\u00e8gulu coladu, fiat una rebista cun tirada limitada chi pubrigaiat art\u00ecgulos de cumentadores che Thomas Sowell, Tom Wolfe, P.J. O'Rourke, George F. Will, Malcolm Gladwell, Patrick J. Buchanan e Malcolm Muggeridge, e a su cumintzu de sos annos noranta fiat cunnota pro sas relatas contra a su presidente de tando Bill Clinton. A dies de oe, su mesile nch'essit cun tirada prus manna e abarrat una de sas refer\u00e8ntzias printzipales de sa leghidoria de orientamentu cunservadore."}
{"id": "11351", "revid": "175054", "url": "https://sc.wikipedia.org/wiki?curid=11351", "title": "Queen", "text": "Queen fit una banda ingl\u00e8sa de rock e pop chi si fit formada in London in su 1970 chi est deb\u00e9nnida una de sa pius de sutzessu siat commerciale che de cr\u00ectiga in s'istoria de sa musica populare. Sa banda fit cumposta dae Freddie Mercury (boghe e chiterra ritmica), John Deacon (basciu), Brian Harold May (boghe e chiterra solista) e Roger Meddows Taylor (boghe e bater\u00eca)."}
{"id": "11352", "revid": "2404", "url": "https://sc.wikipedia.org/wiki?curid=11352", "title": "Bruvurera", "text": "Una bruvurera est un'installadura o unu fraigu pro su tentonzu de materiale isprosivu.\nIn manera zenerale, si podet narrer chi sa bruvurera est un'installadura particulare aparitzada a dep\u00f2situ de muniduras, isprosivos, mertzes detonadoras e inzinnos bariados, realizadu e ubigadu cun crit\u00e8rios particulares pro evitare, o a su nessi minimare, sos per\u00ecgulos de arrepentamentos eventuales.\nUna bruvurera podet finas esser tzivile, cuntenende finas zogos pirot\u00e8nnigos che pro narrer sos fogos artifitziales, peroe su t\u00e8rmine est impreadu fitianu pro inditare s'installadura militare puru.\nDifatis, issa fiat su logu in ue si fragaiant sas armas de s'armada. De frechente, custas installaduras sunt istofadas in intro de sos montes o a s'arrimu de b\u00f9ncheros. Onzi installadura individuale deviat prebider un'ambiente assutu e semper aeradu bene, in prus de una cobertura prot\u00e8ghida adeguadamente dae sos rajos. In una bruvurera, su serv\u00ectziu contrafogos fiant semper cussideradu comente unu serv\u00ectziu de primu importu."}
{"id": "11353", "revid": "2404", "url": "https://sc.wikipedia.org/wiki?curid=11353", "title": "Necr\u00f2polis de Tuvixeddu", "text": "Sa Necr\u00f2polis de Tuvixeddu s'agatat in sa parte de zosso de Casteddu. De or\u00eczine fenitzo-p\u00f9niga, posteriormente fiat istada impreada dae sos romanos. Sas istofaduras, cumintzadas in su de XIX s\u00e8gulos, ant bogadu a lughe chentinas de tumbas preferentemente cun putzu bertigale, a unu o duos interros e ricas in ammanitzos funer\u00e0rios, dat\u00e0biles intre su de VI s\u00e8gulos in antis de s'era nostra e su de II s\u00e8gulos a pustis de s'era nostra. Sunt de interessu particulare sa tumba de s'Ureu, a sa figura alada retra\u00ecda in sa fasca paredale interna, e sa de su cumbatidore, in ue est pintada sa figura de unu gherreri, forsis Sid su divinu, alliberadore dae totu sos males. In s'atualidade, sa necr\u00f2polis si podet bisitare petzi peri aboju cun sa Subraintend\u00e8ntzia. Si prebidet sa realizadura de unu prozetu de parcu archeol\u00f2zigu e museu."}
{"id": "11357", "revid": "132150", "url": "https://sc.wikipedia.org/wiki?curid=11357", "title": "Norman McLaren", "text": ""}
{"id": "11359", "revid": "129557", "url": "https://sc.wikipedia.org/wiki?curid=11359", "title": "Istudamentu de sas lughes", "text": "S'istudamentu de sas lughes, in intro de unu cuarteri, unu cumbentu, una presone, unu cullezu e \u00e0teros internadorzos in ue est prebidu un'or\u00e0riu limitadu de intrada e essida, est su mamentu in ue, in intro de s'installadura, s'istudant totu sas lughes, chi ant a esser allutas torra petzi su manzanu in fatu. Su tempus intercurridore est reservadu a su discansu notencu e sa bioladura de s'istudamentu de sas lughes podet cunzugher penalidades de diferentes importu, cunforme a su logu e a sa creze de sa bioladura.\nIspetziarmente in sos cuarteris, in prus de s'istudamentu ordin\u00e0riu, nde podet esser aprigadu, in casos particulares, finas un'istraordin\u00e0riu, cun sas lughes chi sunt istudadas in antis o a pustis de s'ora avesale.\n\u201cSordadu de It\u00e0lia, ch'isetas s'istudamentu faeddende a una fotogr\u00e0fia\u201d. - Pooh, Classe '58"}
{"id": "11360", "revid": "7757", "url": "https://sc.wikipedia.org/wiki?curid=11360", "title": "Bellunu", "text": "Bellunu est una bidda italiana de 35.328 abitadores, cabitale de sa prov\u00ecntzia b\u00e8neta a su matessi n\u00f9mene.\nFundadu comente \u201cmunicipium\u201d romanu in su I s\u00e8gulu in antis de Cristos, est atuarmente sa comuna prus pobulada de sa prov\u00ecntzia e sa de sete cabitales provintziales b\u00e8netas, gasi che sa prus tramuntanesa. Sa bidda est posta in sa cropadura de su tra\u00ecnu Ardo e de su riu Piave, posissione defensiva istrat\u00e8ziga pro sa cale est istada protagonista in sas duas gherras mundiales.\nBellunu at retzidu su t\u00ectulu de Bidda arpesa de s'annu 1.999.\nSu produtu gastron\u00f2migu prus t\u00ecpigu de sa comuna de Bellunu est seguramente su pastin, incr\u00f9didu in sa lista de sos produtos agroaliment\u00e0rios tradissionales italianos. Est chistione de un'ispetzialidade a base de petza trisinada grusseramente, servida paris cun sa pulenta o in intro de unu cogone, tradissionarmente cun su casu de pr\u00e0dica.\nUn'\u00e0teru produtu t\u00ecpigu de su de Bellunu est su sal\u00e0mene bellunesu, amaniadu cun petzas m\u00e8schias de porchinu, bo\u00ecnu, o\u00ecnu, cabrinu e echinu, paris cun una prochentale dae su 20% a su 25% de lardu de porchinu. Su produtu zai est descritu in una pubrigadura de su 1.880 e si cumbinat cun su pane o sa pulenta."}
{"id": "11364", "revid": "153685", "url": "https://sc.wikipedia.org/wiki?curid=11364", "title": "Ruleta russa", "text": "Sa ruleta russa est unu zogu de bonaura potentziarmente letale e illegale chi cunsistit in su posissiononzu de un'\u00f9niga balla a intro de una rebortedda, su rodionzu lestru de su barrilete, su cunzonzu de s'arma de fogu sena abaidare, su puntonzu chirru a sa conca sua pr\u00f2pia e s'incarconzu de s'isparadore. \nSu n\u00f9meru de prumos in sa rebortedda podet bariare, bastugh\u00ec bi siat semper a su nessi una c\u00e0mara boida in su barrilete. In su \u201czogu\u201d sunt impreadas fitianu pistolas zoghete pro simulare custa pr\u00e0tiga.\nCarater\u00ecstigas.\nSu zogu s'isvilupat faghende rodiare sa pistola e sa pessone chi la puntat devet incarcare s'isparadore chirru a sa conca sua. Si su corfu est boidu, sa pistola sighit sa furriada in su sentidu de sas fritzigheddas de su relozu (in tz\u00ecrculu) finas a cando non s'agatet sa balla in sa canna; a pustis de isparare su prumu, si faghet furriare torra sa pistola.\nIst\u00f2ria.\nS'or\u00eczine de su n\u00f9mene derivat dae s'assimizu cun su zogu de bonaura de sa ruleta, in ue si faghet furriare una roda e s'apostat subra de su resurtadu. S'azetivu \u201crussa\u201d si devet cun probabilidade a su fatu chi sa prima descritura de una pr\u00e0tiga gasi siat istada realizada dae Mikhail Lermontov s'iscritore russu in su contu \u201cSu fatalista\u201d, cunt\u00e8nnidu in su romanzu \u201cUn'eroe de su tempus nostru\u201d de su 1840. Lermontov narat s'ist\u00f2ria de Vulic su logutenente segundu, un'ufissiale de or\u00eczine serba de s'armada tzarista, chi pro demustrare sa cunfi\u00e0ntzia sua in s'immudabilidade de su destinu manizat una pistola leada dae s'aposentada e la puntat contra a sa conca cosa sua. A pustis, f\u00f9lliat una carta de zogu a s'\u00e0era e, in pessu ch'issa nche ruet a su solu, incarcat s'isparadore.\nTz\u00ecnema.\nUn'issena famada de ruleta russa s'agatat in sa pell\u00ecgula \u201cSu cassadore\u201d cun Robert De Niro, aderetada dae Michael Cimino. Su zogu, in prus de custu, at ispiradu sa pell\u00ecgulas \u201c13 Tzametos\u201d de G\u00e9la Babluani (2005) e \u201cLive!\u201d (2007). Un'issena cun sa rulete russa est presente finas in sa pell\u00ecgula \u201cPro unu brussone a un'ogru\u201d de su 1965 de Franco Franchi e Ciccio Ingrassia."}
{"id": "11370", "revid": "4042", "url": "https://sc.wikipedia.org/wiki?curid=11370", "title": "Istassione ferruvi\u00e0ria de N\u00f9goro", "text": "S'istassione de sos trenos de N\u00f9goro est su transitadorzu ferruvi\u00e0riu de s'Irst de sa bidda de N\u00f9goro, conca de l\u00ecnia de su caminu de ferru de lad\u00e0ria minimada pro Macumere.\nS'istassione de N\u00f9goro est istada fraigada comente t\u00e8rminus orientale de su caminu de ferru Macumere-N\u00f9goro. S'installadura, ch'istranzat finas unu dep\u00f2situ de sas l\u00ecnias postalencas de sos CFDS antigos e sos garazos currespondidores de remunimentu e manutentura de sos postales, est probida in dae in antis de su fraigu de biazadores de tres bias, onzi una cun s'apeadorzu suo pr\u00f2piu, impre\u00e0biles pro su serv\u00ectziu de biazadores. A su nordu de su terminale de passizeris, s'agatant su dep\u00f2situ de rodados de s'istassione e s'ischerriadorzu de mercantzias cun su fraigu relativu e cun sas bias de serv\u00ectziu currespondidoras. In s'arzola uestu de s'istassione, in prus de custu, est presente una prataforma pro sa furriadura de sos rodados.\nSa zestione de su tr\u00e0figu ferruvi\u00e0riu s'isvilupat in situ dae bandas de s'Aderetadore de Moimentu de s'istassione.\nS'istassione est ativa dae su puntu de bista ferruvi\u00e0riu in sas dies de fatoriu, cun relassiones dae e chirru a s'istassione Irst de Macumere, gasi che cun sas diferentes leadas de su territ\u00f2riu chi su caminu de ferru rugrat in su trazetu chirru a sa conca sua de l\u00ecnia otzidentale.\nIn dae in antis de su fraigu de biazadores, in carrera Lamarmora, s'agatat un'arressada servida dae sos postales de s'Irst, chi permitint de si zugher a logalidades bariadas de su zirile e a sas leadas printzipales de s'\u00ecsula. Addae de custu, dae inoghe moent sas curreras postalencas de sustituidura de su serv\u00ectziu ferruvi\u00e0riu pro Macumere in sas dies n\u00f2didas. Finas s'impresa logale de trasportos, s'ITP, tenet arressadas in dae in antis de s'installadura, siat in carrera Lamarmora siat in carrera Ciusa Romagna, aunende s'istassione cun sas \u00e0teras zonas de sa bidda."}
{"id": "11371", "revid": "2404", "url": "https://sc.wikipedia.org/wiki?curid=11371", "title": "Gherra de Sas Ses Dies", "text": "Sa Gherra de Sas Ses Dies, cunnota finas comente sa Gherra de L\u00e0mpadas, sa Gherra \u00c0rabu-Israeliana de su 1967 o Sa de Tres Gherras \u00c0rabu-Israelianas, fiat istada cumb\u00e0tida intre su 5 e su 10 de l\u00e0mpadas de 1967 intre Israele e sos Istados probianos de s'Ezitu (cunnotu a sos tempos comente Rep\u00f9briga \u00c0raba Aunida), sa Zord\u00e0nia e sa S\u00ecria. Sa gherra fiat cumintzada su 5 de l\u00e0mpadas cun su lantzamentu de un'atacu abi\u00e0tigu israelianu de surpresa contra a sos campos de bolu ezitianos. \nUnu per\u00ecodu de artu tensu aiat antetz\u00e8didu sa gherra. In resposta a sos atos de sabotamentu aderetados contra a m\u00e8rias israelianas, Israele fiat interv\u00e8nnidu a sa Tziszord\u00e0nia, tando suta de su cuntrollu zordanu, e aiat printzipiadu bolos in subra de sa S\u00ecria chi fiant agabados cun tzocos abi\u00e0tigos in subra de su territ\u00f2riu sirianu e atacos sirianos de artilleria contra a assentadorzos tziviles israelianos a probe de sa l\u00e0cana, sighidos dae sa reassione israeliana contra a impostadorzos sirianos in sas Art\u00e0rias de su Golan e allacanamentos onzi bia prus frechentes a intro de sa zona demilitarizada a longu de sa frontera siriana, tenende de c\u00f9curu sa brocada dae bandas de s'Ezitu de s'Astrintorzu de Tiran, cun ischerriamentu de fortzas ezitianas a curtzu de sa l\u00e0cana cun Israele e sa dimanda de evacuadura de sas fortzas tumbone de s'ONA dae sa Mes\u00ecsula de su Sinai. In intro de ses dies, Israele aiat bintu sa gherra de terra detzisiva. Sas fortzas suas aiant leadu cuntrollu de sa Fasca de Gaza e de sa Mes\u00ecsula de su Sinai dae s'Ezitu, sa Tziszord\u00e0nia e Zerusalemme Estu dae sa Zord\u00e0nia, e sas Art\u00e0rias de su Golan dae sa S\u00ecria."}
{"id": "11373", "revid": "129579", "url": "https://sc.wikipedia.org/wiki?curid=11373", "title": "Brulla telef\u00f2niga", "text": "Su brulla telef\u00f2niga est cussa realizada pro ispassiamentu, a m\u00e8diu de unu tel\u00e8fonu, firmu o m\u00f2bile, cun s'intentu de causare istrobu a un'entidade, una firma o una pessone.\nSas brullas prus cunnotas a sas entidades p\u00f9brigas sunt mescamentes cussas gastadas a sa polima, a sos pomperis, a sos azutoriadorzos de sos ispedales o a sos SPALs. Pro narrer, cusstos \u00f9rtimos sunt informados chi b'est un'emerz\u00e8ntzia in unu logu determinadu e, cando crompint a ie, s'abizant chi no est beru. Custa zenia de brullas cunzughet un'impreu cussider\u00e0bile de siendas materiales e umanas e de tempus pro sas entidades naradas. In prus de custu, sas mutidas farsas agabant pro saturare sas l\u00ecnias dispon\u00ecbiles de s'entidade c\u00f2rfida, doghende tretu a sas telefonadas refertas a emerz\u00e8ntzias reales. Seguramente, si podet recunnoscher su delitu de allarma causada califigada in custos casos, pro isempru su de chie mutit in It\u00e0lia su n\u00f9meru de emerz\u00e8ntzia 118 sinzolende una netzessidade chi no esistit.\nIn unas cantas l\u00ecnias telef\u00f2nigas de emerz\u00e8ntzia, s'ab\u00e0liat chi dae su 20% a su 30% de sas mutidas siant califig\u00e0biles de brullas telef\u00f2nigas. Su bonu de sas brullas naradas sunt realizadas dae pitzinnos o piseddos in sas oras in ue non sunt in s'iscola e in sos tempos de bag\u00e0ntzias.\nPro su chi pertocat sas brullas gastadas a n\u00f9meros privados, sunt cunnotas sas in ue su mutidore chircat de si ghetare a pessone chi presentat un'oferta determinata o cumbidat unu bantazu determinadu, o tando pedit sintzillamente de cuntatare una pessone dada cun sa finalidade de lograre satisfatura arreneghende-la o ascurtende sa reassione sua a propostas bariadas, rid\u00ecgulas o reales. S'impreant finas sos sonos onomatopeigos o sas retrogaduras cun s'intentu de trubare risu in s'ispetadore e unu sentidu de umiliamentu in sa b\u00ectima. Sas mutidas podent esser insistidoras o repetitivas, e in sa manera narada si causat una molestadura prus manna a sa b\u00ectima, o puru curtas e sintzillas cun unu n\u00f9meru mannu de inzurzas e atacos bervales pagu cred\u00ecbiles.\nUna die, in It\u00e0lia, numerosas brullas telef\u00f2nigas fiant realizadas, mesche dae pisedditos, dae sas cabinas telef\u00f2nigas tranchinende sighidamente sa furchita arrimamicr\u00f2fonu: custu permitiat fitianu de agatare sa l\u00ecnia de badas cun unu n\u00f9meru a s'imbesti imbesti, iscascabellende-si cun sas castas de brullas prus bariadas. Oe sunt prus raras sas brullas gastadas dae sos tel\u00e8fonos p\u00f9brigos, sende issos bastante prus pagu numerosos chi una bia, in bista de s'ispainadura manna de sa telefonia m\u00f2bile.\nA dies de oe, in su paisu nostru, in zenerale benit peus a realizare una brulla telef\u00f2niga, peri ca su n\u00f9meru de su mutidore cumparet in su monitore de su mutidu, mancari bi siat su modu de anonimizare sa telefonada sua pr\u00f2pia. Su cumportamentu zenerarmente prus cussizadu in su casu chi si siat b\u00ectima de brullas telef\u00f2nigas, in particulare sas cun inzurzas, est a apicare torra deretu sena dare peruna resone de satisfatura a s'istrobadore."}
{"id": "11374", "revid": "7227", "url": "https://sc.wikipedia.org/wiki?curid=11374", "title": "Askra", "text": "Sos Askra sun unu grupu musicale punk rock n\u00e0schidu in Thiniscole, in sa Prov\u00ecntzia de N\u00f9goro in Sardigna in su 1993 e galu in atividade. Su nomene issoro cheret narrere \"frammento\" in limbazu baroniesu. Cantan printzipalmente in sardu e in calchi cant\u00f2ne in ispagnolu e ateras limbas puru. Sos \"Askra\" sun meda ligados a sa limba e a sa identidade de s'isula. Sas cantones trattan de temas istoricos e politicos (comente s'indipendentismu sardu, sos Desaparecidos o Antonio Gramsci, in prus de torrare a fagher a moda punk cantones de sa musica sarda.\nSutta su nomene de KNA (\"Kenze Neke-Askra\") dae su 2006 an publicadu duos album imp\u00e0re a sos Kenze Neke."}
{"id": "11375", "revid": "3602", "url": "https://sc.wikipedia.org/wiki?curid=11375", "title": "Bon\u00e0rcado", "text": ""}
{"id": "11378", "revid": "2404", "url": "https://sc.wikipedia.org/wiki?curid=11378", "title": "Maria Luisa Busi", "text": "Maria Luisa Busi (Milanu, 24 de martzu de su 1964) est una ziornalista, presentadora e narradora telebisenca, gasi che un'iscritora italiana.\nBiografia.\nN\u00e0schida in Milanu, peroe cr\u00e8schida in Casteddu (fiat arribada a sa Rai a pustis de traballare pro s'emissora sarda Videolina), est ziornalista, imbiada ispetziale e narradora de su Td1 de sas otu de sero, gasi etotu che redatadora cabu tzentrale de s'uf\u00ecssiu redale \u201cIspetziales\u201d de su Td1. Cun sas relatas suas, at contadu sa realidade de sas presones italianas, sa cundissione de sos malaidos cherveddales, sas iscravuras migrat\u00f2rias noas, sas poberesas noas e antigas. Est sindigalista, cussizera nassionale de sa Federadura Nassionale de s'Imprenta Italiana (FNII). Est cojuada dae su 24 de l\u00e0mpadas de 2.004 cun Riccardo Chartroux su ziornalista de su Td3 e tenet duas fizas, Beatrice n\u00e0schida in su 2.003 e Luce n\u00e0schida in su 2.006. In su 1.998, at interpretadu sese etotu in sa pell\u00ecgula \u201cUrogallu\u201d cun Carlo Verdone.\nIn su santandria de 2.010, nch'est essidu su primu libru suo \u201cNoas malas\u201d, in ue faeddat de s'isperi\u00e8ntzia sua in sa Rai e de comente siat mudada sa manera de pratigare su ziornalismu, discuidende sos probremas de sa zente e faghende-si semper prus posturadu dae su puntu de bista pol\u00ectigu. In su libru, in mesu de s'\u00e0teru, contat comente Silvio Berlusconi in su 1.992, in tempus de un'interbista pro un'oferta de traballu paris cun Gianni Letta, l'aiat narada \u201cunu buconeddu bonu\u201d."}
{"id": "11380", "revid": "2404", "url": "https://sc.wikipedia.org/wiki?curid=11380", "title": "Zetone telef\u00f2nigu", "text": "Su zetone telef\u00f2nigu est unu discu de metallu chi fiat impreadu una die pro pagare sas mutidas realizadas dae tel\u00e8fonos p\u00f9brigos. Sos zetones fiant comunos in Europa, Israele, Zapone e Am\u00e8riga de su Suddu. In sos Istados Unidos, fiant istados impreados finas a su 1944.\nIn It\u00e0lia, sos primos isemprales de zetone fiant istados coniados in su 1927 dae bandas de sa Stipel, zestionadora de su serv\u00ectziu de telefonia in Peemonte e Lombardia, in s'ocasione de sa F\u00e8ria Mustr\u00e0ria de Milanu. Fiant in arpaga (un'aligadura de r\u00e0mene, nich\u00e8liu e tzincu) o in brunzu, e podiant esser impreados petzi dae sos tel\u00e8fonos postos in intro de sa F\u00e8ria. In su 1.945, sa TETI aiat realizadu su primu zetone cun tres rallas, chi si podiat utilizare in cale si siat tipu de tel\u00e8fonu p\u00f9brigu. In su 1959, fiant n\u00e0schidos sos zetones impreados finas a su 31 de nadale de 2001, addaghi podiant galu ser tramunados in sas butegas 187 a balore de 9 zetones = 1 cartedda telef\u00f2niga, mancari zai no \u00e8sserent prus coniados dae su 1980. Sos bator d\u00eczitos presentes suta de s'iscritura \u201czetone telef\u00f2nigu\u201d inditaiant s'annu e su mese de coniadura.\nSu balore de su zetone fiat de 30 francos in su 1959, de 45 francos in su 1964, chi tando currespondiant a s'importu de 3 impursos telef\u00f2nigu, a pustis de 50 francos in su 1972, de 100 francos in su 1980 e de 200 francos dae su 1984, sende adeguadu a sa bariadura de su costu e de sa dura de s'impursu telef\u00f2nigu. In prus de custu, su zetone fiat impreadu frechentemente de moneda, belle chi non t\u00e8nneret perunu balore ufissiale de coniadura de s'Istadu.\nCun sa cr\u00f2mpida de sos tel\u00e8fonos a monedas e s'ispainadura de sos aparitzos impre\u00e0biles comente m\u00e8diu de pagamentu pro sas arresonadas in puntos p\u00f9brigos, su zetone nch'est essidu de produidura."}
{"id": "11382", "revid": "3230", "url": "https://sc.wikipedia.org/wiki?curid=11382", "title": "Trebisu", "text": "Trebisu est una comuna italiana de 82.125 abitadores, cabitale de sa prov\u00ecntzia b\u00e8neta numenale.\nGeografia.\nSa bidda est ubigada in su paris b\u00e8netu m\u00e8diu, in una zona rica in siendas \u00ecdrigas: sunt numerosas sas benas funtanales, naradas logarmente \u201cfontanassi\u201d. In intro de su matessi territ\u00f2riu comunale, naschent numerosos rios de funtanale, chi su prus importante est su Botteniga. Custu \u00f9rtimu, a pustis de retzire sas abas de Pegorile e Piavesella, subracolat sos muros de inghiriadura a s'art\u00e0ria de su Ponte di Pria e si partzit a pustis in sos diferentes arrampos, narados \u201ccagnani\u201d (Cagnan Grando, Buranelli, Roggia, ecc.), chi caraterizant meda s'arrodu ist\u00f2rigu. In onzi manera, sa camba de aba printzipale est su Sile, chi a pustis de afrinare sa cresura mur\u00e0ria meriesa retzit sas abas de sos \u201ccagnani\u201d de su Botteniga. \u00c0teros rios de sinn\u00ecfigu, totus afruentes de su Sile, sunt su Storga, su Limbraga (dae manu manca) e su Dosson (dae manu dereta). \nSa bidda s'imbarat a unu terrinu cumpostu dae materiales finos e limosu-arenosos. Sa distribuidura de sos diferentes livellos istratigr\u00e0figos est meda irregulare pro neghe de sos afajos e sas bariaduras de cursu retzidas dae sos rios in tempus de s'\u00f9rtima era zeol\u00f2ziga.\nS'artit\u00f9dine m\u00ecnima est de 6 m. in subra de su livellu de su mare e si constatat in s'istremidade suddu-orientale de su territ\u00f2riu comunale, in sa logalidade de Santo Antonino; pro contra, su puntu prus elevadu, 31 m. s.l.m.., currespondet a s'istremidade nordu-otzidentale, a probe de Santa Bona. Sa domo comunale, Ca' Sugana, s'agatat intames a 15 m. s.l.m.\nPro su chi pertocat s'arriscu s\u00ecsmigu, Trebisu est incr\u00f9didu in sa zona 3, sa de sismidade bassa."}
{"id": "11384", "revid": "14497", "url": "https://sc.wikipedia.org/wiki?curid=11384", "title": "Funtana Coberta", "text": "Sa Funtana Coberta est unu putzu nur\u00e0ghicu de su tipu prus antigu, est a narrer chi est fraigadu che sos nuraghes, cun pedras traballadas petzi in parte. S'agatat in sa rezione sarda de su Gerr\u00e8i, intre Iscala de Pranu e Ballau. Un'iscalinera zughet a sa c\u00e0mara suterrana, arta prus de 5 m., chi s'astringhet chirru a susu cun su sistema a tolos, che in sas turres nur\u00e0ghicas; totu est in materiale carc\u00e0riu."}
{"id": "11387", "revid": "172142", "url": "https://sc.wikipedia.org/wiki?curid=11387", "title": "Pallanuoto", "text": "Sa Pallanuoto (in inglesu: \"Water Polo\") est un'isport de abba de isquadra n\u00e0schidu in su de XIX s\u00e8gulos in Inghilterra e in Isc\u00f2tzia, chi sas r\u00e8gulas fin istadas codifigadas pro sa prima bia in su 1887 dae William Wilson. Una partida de pallanuoto est disputada dae duas iscuadras, onzi una formada dae sete zogadores, chi zughent unu cambussinu de colore diferente cunforme a s'iscuadra e chi podent esser sustitu\u00ecdos in tempus de s'add\u00f2viu pro unu n\u00f9meru illimitadu de bias, francu in su casu chi cumitant tres fartas graes, su chi nche zughet in fatu s'ispellidura definitiva e sa sustituidura obrigat\u00f2ria. Nadende in un'ispigru de aba, sos atretas devent frumbulare cun sas manos (s'\u00e0prigat pro sa partida intrea, cun sa d\u00e8roga de su zanneri, s'obrigadura de tocare sa botza cun una manu ebia) unu ballone su n\u00f9meru prus mannu de bias chi si podat a intro de sa zanna rivale. Onzi bia chi custu acontessit, si realizat unu puntu, naradu finas golu o realizadura, che in su f\u00f9balu. A s'agabu de sos bator tempos de zogu, s'iscuadra cun su n\u00f9meru su prus artu de puntos est decrarada binchidora.\nIncr\u00f9dida in su programma ol\u00ecmpigu zai dae su 1900, sa pallanuoto est b\u00e8nnida peri su tempus unu de sos isportos prus pobulares de sas Olimp\u00ecadas. Nostamis de sa pobularidade manna lograda a printz\u00ecpios de su de binti s\u00e8gulos, abarrat una dissiplina ispainada mescamente in Europa, Istados Unidos e Austr\u00e0lia, pratigada petzi in pagos pa\u00ecsos de su mundu."}
{"id": "11388", "revid": "2404", "url": "https://sc.wikipedia.org/wiki?curid=11388", "title": "Istassione Ferruvi\u00e0ria de Pennsylvania", "text": "S'istassione ferruvi\u00e0ria de Pennsylvania est un'istassione importante de sos trenos intertzitades e de probianias in Noa Iorcu. Servende 300.000 passizeris sa die (a petus de sos 140.000 de su Terminale Grand Central, s'\u00e0tera istassione ferruvi\u00e0ria manna noaiorchesa), cun su r\u00ectimu de finas a milli onzi 90 segundos, est s'installadura de trasportu prus transitada de sos Istados Aunidos e, cun meda, s'istassione ferruvi\u00e0ria prus transitada de s'Am\u00e8riga de su Nordu.\nS'istassione s'agatat in su mesinterradu de Pennsylvania Plaza, unu cumparis urbanu intre su de sete e su de otu zirones, e intre sa de 31 e sa de 33 carreras, in sa parte tzentrale de Manhattan. Est posta in suta de su Madison Square Garden e a probe de \u00e0teros logos importantes de Manhattan, incr\u00f9didos s'Empire State Building, Koreatown e sos magasinos mannos Macy's in Herald Square.\nS'istassione ferruvi\u00e0ria de Pennsylvania est in su tzentru de su Corridorzu de Nordu-Estu, una l\u00ecnia de trenos de passizeris eletrifigada chi s'isterrit a su suddu dae s'arzola metropolitana de Noa Iorcu a Washington, e a su nordu finas a Boston. Sos trenos intertzitades sunt zestionados dae Amtrak, chi possuit s'istassione intrea, cando chi sos serv\u00ectzios ferruvi\u00e0rios de probianias sunt zestionados dae Long Island Rail Road e New Jersey Transit.\nS'istassione de Pennsylvania at bidu 8,4 passizeris de Amtrak intre moidas e arribadas in su 2.012, a ingh\u00ecriu de duos tantos su tr\u00e0figu de sa de duas istassiones prus transitada, sa Union Station de Washington. \nIn intro de su cumparis, sunt dispon\u00ecbiles cunetaduras cun duas istassiones de su metropolitanu de Noa Iorcu, e cun medas serv\u00ectzios postalencos a su livellu de sa carrera. Sas duas istassiones de su metr\u00f2 sunt in istremidades op\u00f2nnidas de su cumparis (l\u00ecnia de su de sete zirones e l\u00ecnia de su de otu zirones) e sena cunetadura dereta intre issas."}
{"id": "11397", "revid": "2404", "url": "https://sc.wikipedia.org/wiki?curid=11397", "title": "Charles bukowski", "text": ""}
{"id": "11398", "revid": "2404", "url": "https://sc.wikipedia.org/wiki?curid=11398", "title": "Tamasu Serra", "text": "Tamasu Serra, naschidu in Lanusei e creschidu in Barrali, fit emigradu dae giovaneddu in Frantza e in sa Svizzera, aundi aiat aderidu a su movimentu anarchicu de Luigi Bertoni. Antifascista, cumbattidi in sa rivoluzioni spagnola de su 1936. Prusu ananti ada sviluppai su progettu de Arkiviu-bibrioteka de kurtura populari."}
{"id": "11399", "revid": "129636", "url": "https://sc.wikipedia.org/wiki?curid=11399", "title": "Mastru de muru", "text": "Unu mastru de muru, o fusteri, est un'artesanu chi traballat sa linna pro fabrigare e acontzare mob\u00eclia o inc\u00e0ssios. S'atividade de s'artesanu naradu est sa carpinteria.\nTocat a diferentziare intre sas t\u00e8nnigas tradissionales, in ue s'impreant trastes manuales, e sa fusteria moderna, intentada comente sa traballadura de sa linna pro sa produidura industriale de maniestos, gr\u00e0ssias a sas m\u00e0chinas e a echipamentos mec\u00e0nigos modernos. A dies de oe, sas t\u00e8nnigas de sa fusteria tradissionale non s'impreant prus, sende istadas sustitu\u00ecdas ampramente dae sa reproduidura peri m\u00e0china. Mancari gasi, sas t\u00e8nnigas tradissionales si sighint a utilizare, subrabivende in unos cantos setores ispetzial\u00ecstigos, che pro narrer s'ebanisteria, sa produidura de ainas musigales, su restauramentu."}
{"id": "11400", "revid": "203", "url": "https://sc.wikipedia.org/wiki?curid=11400", "title": "Assogacanes", "text": "Un'assogacanes est un'incarrigadu comunale chi tenet sa tarea de atzapare sos canes banduleris, netos de brunchile o perigulosos in onzi manera."}
{"id": "11401", "revid": "4042", "url": "https://sc.wikipedia.org/wiki?curid=11401", "title": "Istassione ferruvi\u00e0ria de T\u00e0tari", "text": "S'istassione ferruvi\u00e0ria de T\u00e0tari est su transitadorzu de trenos printzipale de sos CFN e de s'IRST in sa comuna de T\u00e0tari.\nS'istassione est rugrada dae sas bias de sa l\u00ecnia Otieri-Chilivane-Portu Turre de su grupu CFN, in prus de custu est sa conca de sas l\u00ecnias de Nugurbi, S'Alighera e Sossu de s'IRST, gasi che de sos trenos tur\u00ecstigos destinados a T\u00e8mpiu. Dadas sas ispetzifigaduras diferentes de lad\u00e0ria de su materiale de sas duas amministraduras, sunt presentes bias siat de 1435 siat de 950 mm. Sas CFN impreant cun iscrusividade duas bias (sa 2 e sa 4) pro su serv\u00ectziu de passizeris, addae de custu bi sunt \u00e0teras bias de serv\u00ectziu in su chirru uestu de su partile. Sa bia 3, intames, t\u00e8rminat truncada in sas duas istremidades de s'apeadorzu de sas bias 2 e 4. Pro su serv\u00ectziu suo de passizeris, s'IRST impreat duas bias truncadas chi s'inconcant in su chirru nordu de su fraigu de biazadores, e chi sunt utilizadas pro sos trenos destinados e arribende dae Nugurbi e Sossu. \nSa bia 1 de s'istassione, sa prus a curtzu de su fraigu de biazadores, tenet sa peculiaridade de presentare lad\u00e0ria dupra, su chi nde permitit s'impreu tantu a sos trenos CFN che a sos IRST, in particulare pro su chi pertocat sas relassiones cun S'Alighera. S'istassione est pessonalada pro su bonu de sa die, e cando custu no acontessit est telecuntrollada, a su nessi pro su chi pertocat s'aprofetamentu de sos CFN. A su prop\u00f2situ naradu, in custu casu sa prima bia est isulada dae sas \u00e0teras de lad\u00e0ria normale, e duncas s'agatat r\u00e8ghida unigamente dae sos sistemas de s'IRST. Sende gasi, cheret postu in craru chi, finas a sos annos otanta de su s\u00e8gulu coladu, sa bia de lad\u00e0ria dupra fiat sa 2, chi si recunetaiant cun sa filera de lad\u00e0ria minimada rugrende sa bia 1 betza in manera belle perpendigulare.\nAmbas amministraduras sunt probidas de unu dep\u00f2situ de locumotivas issoro pr\u00f2piu (a su suddu de su fraigu de biazadores sos CFN, a unos 800 metros dae s'istassione in sa deretura nordu s'IRST), in prus de custu sos Caminos de Ferru nassionales disponent de un'ischerriadorzu de mercantzias cun filera de bias apositiva annanta. Addae de custu, est dispon\u00ecbile finas un'aparcadorzu de tr\u00e0munu pro autom\u00f2biles e bitzicretas.\nCun s'intrada in serv\u00ectziu in su 2006 de su metrotrambiu de T\u00e0tari, isse puru zestionadu dae s'IRST, sos trambios AnsaldoBredaSirio pro nche sizire sos remunidorzos de s'impresa, e dae su 2009 sa conca noa de l\u00ecnia de Santa Maria de Pisa, tr\u00e0nsitant peri s'istassione impreende sa prus perif\u00e8riga de sas bias de lad\u00e0ria minimada a su nordu de su fraigu de biazadores, una bia chi est echipada apositivamente cun una caden\u00e0ria e cunetada cun s'arressada metrotrambiale probiana de s'istassione."}
{"id": "11402", "revid": "2404", "url": "https://sc.wikipedia.org/wiki?curid=11402", "title": "Ann Coulter", "text": "Ann Hart Coulter (Noa Iorcu, 8 de nadale 1961) est una ziornalista, iscritora, cumentadora pol\u00ectiga e abogada amerigana. Cumparet frechentemente in sa telebisura e in sa r\u00e0diu, gasi che de oradora in eventos p\u00f9brigos e privados.\nAiat logradu numenada in sos annos noranta de su s\u00e8gulu coladu comente cr\u00ectiga forte de su gubernu de Clinton. Meda cunnota pro sas opiniones suas cunservadoras e sa manera cuntierrada in ue las presentat e defendet, Coulter s'est descrita comente \u201cpolemista ch'istimat alluer foghitos\u201d, e chi \u201cnon pretendet de esser impartid\u00e0ria o echilibrada, comente faghent sos ziornalistas de sa telebisura e de sa r\u00e0diu\u201d. Custu a bias li batit cr\u00ectigas tantu dae manu dereta che dae manu manca.\nAnn Coulter est istada isposada diferentes bias, peroe non s'est cojuada mai."}
{"id": "11403", "revid": "3602", "url": "https://sc.wikipedia.org/wiki?curid=11403", "title": "Paisos Cadelanos", "text": "Pa\u00ecsos Cadelanos (in cadelanu \"Pa\u00efsos Catalans\") est unu faveddu chi inditat totus sos territorios in ube si chistionat o si at chistionau, istoricamente e traditzionalmente faveddande, su cadelanu. S'isseperu de custu faveddu est una chistione cuntrov\u00e8rsa, ca tenet fintzas connotatziones politicas in prus de culturales; difatis, carchi natzionalista cadalanu pessat chi si depant p\u00f2nner a p\u00e0re chin sa natzione cadalana etotu, chi la rappresentat sa bandera de sa Estelada.\nIn intro de s'Ispagna sun:\nForas de s'Ispagna sunt:"}
{"id": "11405", "revid": "2404", "url": "https://sc.wikipedia.org/wiki?curid=11405", "title": "Fusile", "text": "Su fusile est un'arma de fogu longa de casta cumbentzionale, prozetada pro tirare sende imbarada a una pala.\nSi difer\u00e8ntziat dae sas armas curtas (che sa pistola) pro sa pres\u00e8ntzia de una cul\u00e0rtziga e de una canna prus longas. Tennigamente diant esser definidas comente \u201cfusiles\u201d petzi sas armas probidas de \u201cfosile\u201d, est a narrer cun unu mecanismu de tiru peri pedra ischintiddadorza. Belle gasi, su t\u00e8rmine in sardu, che s'echibaledore suo italianu \u201cfucile\u201d, at assuntadu una semantizadura ampra a beru, devenende sin\u00f2nimu de totu sas armas de fogu longas, siat cun canna riada, siat cun canna lissa, e incruende finas sas cun mertze o roda."}
{"id": "11406", "revid": "10458", "url": "https://sc.wikipedia.org/wiki?curid=11406", "title": "Cristoforo Mameli", "text": "Cristoforo Mameli (Lanus\u00e8, 5 de fre\u00e0rgiu de su 1795 \u2013 Roma, 18 de ladamini de su 1872) est istadu unu politicu italianu, e est stetiu ministru de s'istrutzioni in su Regnu de Sardigna de su 27 de martzu de 10 de ogniassantu de su 1850..\nBiografia.\nSu nomini intreu ddi risultaat Cristoforo Angelo Pasquale Francesco Mameli ei fut fixu de Giovanni Antonio Basilio e de Monserrata Pisano, de famiglia de notaius, de su stessu ar\u00e8u de Goffedo Mameli, nomenau po essi cumpostu s'innu italianu. Si fut cojau cun Marianna Cappai ma no iant tentu fixus.\nA pustis de una pariga 'e annus traballandu comenti funtzionariu in diversus ofissius de sa Sardigna e de s'amministratzioni centrali sarda, comenti pon'esempiu vicariu e sovrintendenti generali de Polizia de su 1841 a su 1847.\nIn su 1847 at fattu parti de sa delegazioni stamentaria, istituia po sa fusioni de sa Sardigna cun is Staus sabaudus de su Continenti. Tandu fut stetiu eligiu in sa Camera e in su 1849 nomenau Ministru de sa Publica Istrutzioni in su guvernu D'Azeglio I, in su 1850 est divenniu Consillieri de su Stau e in su 1854 Senatori in su Regnu de Sardigna e a pustis in su Regnu de s'Italia."}
{"id": "11407", "revid": "129652", "url": "https://sc.wikipedia.org/wiki?curid=11407", "title": "Caminadorzu", "text": "Unu caminadorzu est un tretu elevadu posissionadu a costazos de unu caminu, reservadu a su tr\u00e0nsitu e a s'istassionamentu de sos piones. \nS'art\u00ecgulu 3, par. 1\u00b0, n. 33 de su C\u00f2dighe de sos caminos definit comente caminadorzu \u201csa parte de su caminu, in foras de sa caminera, supesada o alindada e prot\u00e8ghida in \u00e0tera manera, destinada a sos piones\u201d.\nCustu sinn\u00ecfigat chi unu be\u00ecculu non tenet perunu deretu de istassionare o tzirculare in su caminadorzu, cun sa d\u00e8roga de sas rampas probidas a s'efetu pro s'atzessu a arzolas eventuales isternas a sa caminera creadas apositivamente, che pro narrer aparcadorzos, garazos o propiedades privadas.\nIn su casu chi unu pione rugraret sa caminera reservada a su tr\u00e0figu de be\u00ecculos pro nche sizire su caminadorzu postu in su chirru contr\u00e0riu de custa \u00f9rtima, diat dever impreare sos coladorzos pro piones probidos a s'efetu, sinzolados dae sinzales bertigales apositivos o dae unu sem\u00e0foru.\nSu caminadorzu zenerarmente format parte de su realincu, in sa matessi manera chi nde formant parte finas sos caminos, boghende unos cantos casos de lotizaduras in ue sunt de propiedade privada, mancari siant abertos a sa tzirculadura p\u00f9briga."}
{"id": "11408", "revid": "143745", "url": "https://sc.wikipedia.org/wiki?curid=11408", "title": "Domenico Suriano", "text": "Domenico Suriano (Andria, 30 Maju 1988), est unu giogadore de pallone italianu.\nGiocada comente atacante in su Chieti dae su 2015."}
{"id": "11409", "revid": "10458", "url": "https://sc.wikipedia.org/wiki?curid=11409", "title": "Anna Rita Del Piano", "text": ""}
{"id": "11411", "revid": "13567", "url": "https://sc.wikipedia.org/wiki?curid=11411", "title": "Codogno", "text": "Codogno est una bidda de sa Prov\u00ecntzia de Lodi in sa Lombardia, s'agatat a 57 metros subra su mare e jughet 15.439 bividores.\nAc\u00e0pius de foras.\n&lt;br&gt;&lt;br&gt;&lt;br&gt;&lt;br&gt;&lt;br&gt;&lt;br&gt;&lt;br&gt;&lt;br&gt;&lt;br&gt;&lt;br&gt;&lt;br&gt;&lt;br&gt;&lt;br&gt;&lt;br&gt;"}
{"id": "11412", "revid": "2404", "url": "https://sc.wikipedia.org/wiki?curid=11412", "title": "Terremotu de su Friuli", "text": "Su terremotu de su Friuli fiat istadu unu sisma acont\u00e8ssidu su 6 de maju de 1976, a sas noe e duos minutos de sero, chi aiat c\u00f2rfidu su Friuli e sos territ\u00f2rios inghiriadores.\nSa zona prus afetada fiat istada sa chi s'agatat a su nordu de \u00d9dine, cun s'epitzentru macros\u00ecsmigu situadu intre sas comunas de Gemona e Artegna, in sas probianias de sa logalidade de Lessi, cun fortza aguale a 6,4 de sa mannit\u00f9dine mamentu e cun intensividade aguale a su de deghe grados de s'iscala Mercalli. S'epitzentru istrumentale fiat istadu prus a s'uestu, intre Taipana e Lusevera. Pro una pretzisura prus manna, b'at ist\u00f9dios bariados subra de s'epitzentru. Addae de sos duos epitzentros ipot\u00e8tigos fontomados, est meda credibilizada finas sa tesis chi s'epitzentru siat istadu in su grupu de su monte Chiampon, a probe de Pradielis e Cesariis. S'USGS priorizat una teoria diferente, est a narrer chi s'epitzentru siat istadu in sa badde Resia.\nSos dannos fiant istados ismanniados dae sas cundissiones particulares de su solu, dae sa posissione de sas biddas c\u00f2rfidas, belle totus postos in su pitzu de arturas, e dae su tempus mannu de sos fraigos. Sas biddas abarradas destru\u00ecdas, difatis, aiant sufertu dannos not\u00e0biles in sa prima e in sa segunda gherra mundiale, a sa difer\u00e8ntzia de San Daniele del Friuli chi, mesudestru\u00ecdu dae sos bombardamentos abi\u00e0tigos de su 1944, aiat d\u00e8vidu refraigare su bonu de s'istrutura sua urbana cun crit\u00e8rios modernos; sa bidda, in onzi manera, aiat tentu dannu mannu in su patrim\u00f2niu suo art\u00ecstigu, cun sa devastadura de sas cr\u00e8sias e de sos palatzos antigos de faghinzu medievale, e s'istrampada de una zunta de fraigos de s'arrodu ist\u00f2rigu aiat provocadu medas b\u00ectimas.\nSa tr\u00e8mida, serata in totu su Nordu de s'It\u00e0lia, aiat leadu in petus printziparmente 77 comunas italianas, cun dannos, belle chi meda prus limitados, pro una pobuladura totale de unos 80.000 abitadores, provochende, petzi in It\u00e0lia, 989 mortos e addae de 45.000 senadomos. Finas sa zona de su badde de susu e de mesania de su riu Isonzu, tando in Jugosr\u00e0via e oe in Isrov\u00e8nia, fiat istada c\u00f2rfida, mescamente pro su chi prendet sas comunas de Tolmino, Caporetto, Canale d'Isonzo e Plezzo."}
{"id": "11414", "revid": "7227", "url": "https://sc.wikipedia.org/wiki?curid=11414", "title": "Prov\u00ecntzia de Lodi", "text": "Sa Prov\u00ecntzia de Lodi (\"Pru\u00ecncia de L\u00f2d\" in limba lumbarda, \"Provincia di Lodi\" in italianu) est una prov\u00ecntzia de sa Lombardia de 225.798 bividores (2012). Portada una tirada de 782,25 km\u00b2, est formada dae 61 comunes."}
{"id": "11415", "revid": "2404", "url": "https://sc.wikipedia.org/wiki?curid=11415", "title": "Gurissa", "text": "Gurissa (Gorizia in italianu, Gurize in friulanu, Gorica in isrovenu e G\u00f6rz in alemannu) est una comuna italiana de 35.803 abitadores, cabitale de sa prov\u00ecntzia a su matessi n\u00f9mene de su Friuli Ben\u00e8tzia Z\u00f9lia.\nGeografia.\nGurissa est situada in pinna de sa l\u00e0cana cun s'Isrov\u00e8nia: petzi sa l\u00ecnia de frontera la separat dae sa bidda isrovena de Nova Gorica (\u201cGurissa Noa\u201d). Dae cando s'Isrov\u00e8nia format parte de s'isp\u00e0tziu Schengen, difatis, sunt istados abolidos sos cuntrollos duanales e sa l\u00e0cana est aberta in manera l\u00ecbera.\nGurissa s'agatat in sa cropadura de sas duas bias naturales de comunicadura intre s'oriente e s'otzidente, sos Baddes de s'Isonzu e de su Bipacu, rapresentat unu logu importante de tr\u00e0nsitu zai dae s'antig\u00f2riu e est rugrada dae su riu Isonzu. Sa bidda si nch'isc\u00e0mpiat a su paris isontzianu, inghiriadu dae sos montigros durches de su Collio, cunnotos pro sa curtivadura de sa bide e sa produidura de binos \u00f2timos.\nDemografia.\nDada sa posissione sua zeogr\u00e0figa, sa bidda est unu puntu importante de cunzuntura intre su mundu latinu, isravu e alem\u00e0nnigu. Sa cumponidora italiana est formada prus chi totu dae duas realidades mannas limb\u00ecstigas e curturales, sa friulana orizinale de sa bidda e sa zuliana, d\u00e8vida a su tempus coladu asb\u00f9rzigu de Gurissa e a un'immigradura antiga, chi remontat a sas grinas de s'edade moderna e chi est sodigada finas a sa segunda pustisgherra (custa \u00f9rtima est istada alimentada in parte manna dae sos esillados aproghilende dae s'\u00ccstria e dae sa Darm\u00e0tzia). Sas pessones de limba isrovena sunt numerosas siat in bidda, siat in sas leadas de sa prov\u00ecntzia, cun sa d\u00e8roga de Monfalcone e Grado."}
{"id": "11456", "revid": "2404", "url": "https://sc.wikipedia.org/wiki?curid=11456", "title": "Tinta segreda", "text": "Sa tinta segreda est una sust\u00e0ntzia impreada pro s'iscritura, chi est imbis\u00ecvile, a s'ora de s'aprigadura o deretu a pustis, e ch'in fatu podet esser r\u00e8nnida bis\u00ecvile a m\u00e8diu de formas bariadas de interventu. Sa tinta segreda, o imbis\u00ecvile, est una forma de isteganografia e l'ant impreadu in s'ispionazu. \u00c0teros impreos incruint sa contratrastocadura, sa marcadura de propiedade, zogos pro pitzinnos e sa marcadura pro s'identifigadura in su setore de sos maniestos.\nSust\u00e0ntzias pro iscrier in manera imbis\u00ecbile podent esser su sutzu de limone o su late. Su Zibaldone De Canal \u00ecnditat finas su salamm\u00f2niu, cando chi su manuscritu Pal. 998 b'annanghet su sale de roca, su late de figu e su sutzu de chibudda. Una bia assutadu su pabiru, si podet legher sa missada acurtziende su pabiru de su calore de una candela. Cun su croruru de cobartu, s'am\u00e0niat una tinta segreda chi est revess\u00e0bile, o siat chi tenet sa peculiaridade de resurtare bis\u00ecvile cun su calore, peroe de torrare a esser imbis\u00ecvile in pessu chi su pabiru s'infritat."}
{"id": "11457", "revid": "149", "url": "https://sc.wikipedia.org/wiki?curid=11457", "title": "Maccastorna", "text": "Maccastorna est unu comunu italianu.\nEsti sa bidda prus pitticca de sa prov\u00ecntzia de Lodi cun sessantaduasa abitantis, esti uno de is prus pitticcusu de It\u00e0lia.\nGallery.\n&lt;br&gt;&lt;br&gt;&lt;br&gt;"}
{"id": "11460", "revid": "129740", "url": "https://sc.wikipedia.org/wiki?curid=11460", "title": "Litu de Seleni", "text": "Su litu de Seleni est unu litu de \u00e8lighe t\u00ecbidu a beru e murinatzu chi s'isterrit in un'artupranu a 1000 m. de art\u00e0ria, in un'ambiente belle incuntaminadu. S'agatat in Ollastra, intre Lanus\u00e8 e Gairu. Sas benas, friscas friscas, sunt particularmente numerosas e sa fauna est bundantziosa: b'at sirvones, matzones, ansiles, atapajos e \u00e0teros francudos.\nA pagu tretu dae sa zona de istassionamentu, est f\u00e0zile a sizire sighende sos inditamentos de sos carteddos tur\u00ecstigos unu biddarzu nur\u00e0ghicu cumprendende unas cantas pinnetas e domos de s'ocru chi, mancari essende deterioradu e malamente ref\u00e0ghidu, bardat grandu suzestura pro sa bellesa de s'ambiente naturale chi l'ingh\u00ecriat."}
{"id": "11461", "revid": "18313", "url": "https://sc.wikipedia.org/wiki?curid=11461", "title": "Erich Priebke", "text": "Erich Priebke (Henningsdorf, 29 de tr\u00eculas 1913 \u2013 Roma, 11 de santuaine 2013) est istadu unu criminosu de gherra alemannu, cabitanu de sas SS in tempus de sa segunda gherra mundiale, cundennadu a sa presonia perpetuada pro aer leadu parte a sa pranifigadura e a sa realizadura de s'abasatu de sas Tofas Ardeatinas.\nSi fiat marcadu a su Partidu Nassionale-Sotzialista de sos Traballadores Alemannos in su 1933, innodidende-si comente membru s\u00f2lidu e determinadu. Custas carater\u00ecstigas l'aiant agradadu a Heinrich Himmler, chi l'aiat intradu a sas SS, in ue Priebke nch'aiat sizidu sa graduadura de cabitanu.\nA pustis de sa callada de armas e finas a su mese de maju de 1944, \u00f2perat in Roma suta de su mandu de Herbert Kappler. Posteriormente a s'atentadu chi sos Grupos de Assione Patri\u00f2tiga (o GAP) aiant realizadu contra a una cumpanzia de su batallone Bozen in via Rasella, su 23 de martzu de 1944, Kappler aiat cumandadu sas isecutaduras de 335 ostazos, a fusilare pro represalla in sas Tofas Ardeatinas.\nSa sent\u00e8ntzia de cundenna evid\u00e8ntziat su car\u00e0tere erradu de su logu comunu cunforme a su cale sa leze de gherra diat aer perm\u00ectidu sa fusiladura de 330 presoneris (unu pro onzi sordadu alemannu mortu in s'atentadu) comente represalla de s'atentadu de via Rasella, e chi su meru n\u00f9meru de sas b\u00ectimas fusiladas, 335 pessones (chimbe in prus), siat istadu s'\u00f9nigu cabu de imputadura a c\u00e0rrigu de Priebke (sende sas \u00e0teras 330 cussideradas comente obed\u00e8ntzia a sos cumandos). Sa cundenna, difatis, est istada pronuntziada pro totu sas 335 b\u00ectimas de s'abasatu."}
{"id": "11462", "revid": "16006", "url": "https://sc.wikipedia.org/wiki?curid=11462", "title": "Bolabentu", "text": "Sa bolabentu est una casta particulare de anemosc\u00f2piu, est a narrer unu medidore rudiment\u00e0riu de su bentu. Est custitu\u00ecda dae unu truncu de conu de pannamenta resistidora a su frussu de s'\u00e0era e a s'intemp\u00e8riu fissadu, a s'ala de s'inghitzadura prus manna, a s'istremidade furriadora de un'anta de arrimu. Su bentu, sulende a intro de sa bolabentu, nde mudat sa posissione dispensende inditamentos in contu de sa deretura e s'intensividade sua. Est installada in sos logos in ue est importante a tenner s'inditamentu immediatu bisuale de sa fortza e de sa deretura de su bentu, pro isempru subracoladorzos, installaduras ch\u00ecmigas e, in manera particulare, abioportos.\nFuntzionamentu.\nSu funtzionamentu est intuitivu: su bentu, intrende a su conu de pannamenta, l'unfrat prus o mancu cunforme a s'intensividade sua e nd'aderetat s'istremidade prus astrinta (sa prus a tesu dae s'anta) in sa deretura contr\u00e0ria a cussa de aproghilamentu. Duncas, est poss\u00ecbile a abaliare bisuarmente cun immediatura, mancari cun aprossimadura: \nSas fascas coloradas arternadas aumentant sa bisivilidade de sa bolabentu. \nCarater\u00ecstigas.\nSas recumandaduras e sos istandards de s'abiadura internassionales dispensant inditamentos pretzisos a prop\u00f2situ de sa forma e su colore de sas bolabentu: \nPosissionamentu.\nSu posissionamentu curretu de sa bolabentu est un'elementu importante pro su chi pertocat s'impreu. In onzi abioportu, est netzess\u00e0riu a installare a su nessi una bolabentu, chi devet esser posissionada in manera a esser bis\u00ecvile craramente dae sos usu\u00e0rios, o siat sos abiom\u00f2biles in bolu, in s'arzola de manobra, in sos partiles e a largu dae ozetos chi podant causare istrobu a su funtzionamentu curretu.\nSu respetu de custos printz\u00ecpios intuitivos est indispens\u00e0bile pro su funtzionamentu bonu de totu sas bolabentu, incr\u00f9didas cussas ubigadas in cuntestos no abion\u00e0utigos."}
{"id": "11464", "revid": "2404", "url": "https://sc.wikipedia.org/wiki?curid=11464", "title": "Roberta Tzedda", "text": "Roberta Zedda (Seddori, 1971-Sabarussa, 3 de tr\u00eculas 2003) est istada una dutora sarda assassinada a istocadas dae Mauru Tzancudi su 24arzu in sa note dae su 2 a su 3 de triulas de 2003 inche su SPAL de Sabarussa, in ue traballaiat dae duos annos. Faghiant bator annos chi Roberta si fiat indutorada e, in s'\u00ecnteri chi dispensaiat serv\u00ectziu in Sabarussa, s'amaniaiat pro s'ispetzializare in maladias infetivas e si nche zughiat in fatu sos libros de ist\u00f9diu finas a su zassu de traballu. Roberta istaiat tando in Casteddu e onzi die cursaiat dughentos chil\u00f2metros in betura pro si zugher a su traballu e nde torrare. Mauru Tzancudi, chi si fiat indeosadu de issa, aiat cum\u00ectidu su mortorzu in un'arrebatu de cull\u00f2bia in dae in antis de su refudu dae bandas de Roberta de s'abordu de isse. Zancudi fiat intradu a su SPAL boghende a c\u00f2ntiga su bisonzu de una retzeta.\nSu protzessu at cundennadu a Zancudi a 30 annos de presonia, recunnoschende-li sas tzircust\u00e0ntzias isfinigadoras zenerales.\nUn'annu a pustis de su mortorzu, Carlo Azeglio Ciampi su Presidente de sa Rep\u00f9briga l'aiat assinnadu a Roberta sa medalla de oro pro balentia tzivile. Su 12 de santuga\u00ecne de 2013, l'est istadu intituladu su departamentu nou de emerz\u00e8ntzia e acollozida de s'ispidale de Aristanis."}
{"id": "11467", "revid": "158102", "url": "https://sc.wikipedia.org/wiki?curid=11467", "title": "Ambrogio Fogar", "text": "Ambrogio Fogar (Milanu, 13 de austu de 1941 - Milanu, 24 de austu de 2005) est istadu unu navegadore, isproradore, iscritore e presentadore telebisencu italianu.\nVida.\nCumintzat pagu ora a pustis de sa mann\u00e0ria de edade cun su pararutismu beru e posca si cunsagrat a su bolu acrob\u00e0tigu. A pustis de s'\u00e0era, colat a s'isperi\u00e8ntzia in su mare: in su 1972, rugrat s'Atr\u00e0ntigu de su nordu a sa sola e, pro su bonu de su biazu, sena impreare sa timona pro neghe de un'avaria. Dae s'1 de santandria de 1973 a su 7 de nadale de 1974, realizat sa tzircumnavegadura de su grobu a sa solit\u00e0ria dae estu chirru a uestu, est a narrer in sa deretura contr\u00e0ria a sas currentes, cun unu sloop, una casta de barca a bela, naradu Surprise, chi at a esser isp\u00f2nnidu, in mesu de s'\u00e0teru, in sa Galleria Bint\u00f2riu Emanuele de Milanu. Custa furriada a su mundu in sa deretura op\u00f2nnida a sos bentos e a sas currentes predominadoras lu faghet intrare de fatu, comente primu italianu, a s'olimpu de sos antetzedidores suos, che Joshua Slocum, Sir Francis Chichester, Chay Blyth.\nIn su 1.978, a largu dae sas \u00ecsulas Falkland, in su suddu de s'Otz\u00e8anu Atr\u00e0ntigu, s'imbarcadura sua est c\u00f2rfida cun probabilidade dae unas cantas ocras a afundat in pagu tempus. Paris cun isse, b'est s'amigu e cumpanzu de biazu suo, Mauro Mancini su ziornalista. Resessint a nche zugher in fatu a sa barsa autounfr\u00e0bile de sarvamentu petzi unu pagu de tz\u00f9caru, unu cantzu de bentrighedda e duos magrones och\u00ecidos a corfos de remos. A pustis de 74 dies, in fines, sunt logalizados e azutoriados dae una nae cumertziale grega. Sunt in cundissiones graes a beru e ant p\u00e8rdidu unos 40 chilos onzi unu, duas dies prus a tardu Mauro Mancini morit a purmonitis. Fogar resessit a subrabiver.\nIn sa cumpanzia de Armaduk su fidele, su cane suo de ratza Siberian Husky, arribat a pee finas a su Polu Nordu. In sos annos otanta, devenit presentadore telebisencu e divurgadore capatzu, tirende profetu dae sas capatzidades suas pr\u00f2pias de isproradore, peri su programma de abentura assortadu, creatu e trasm\u00ectidu dae isse in Retequattro \u201cJonathan \u2013 dimensione abentura\u201d, antiscurridore in It\u00e0lia de totu sa filera apressiada como subra de sos documentales e sas emissiones cun temas ambientales.\nP\u00f9brigat su contu de sos imprendimentos suos in sas p\u00e0zinas de su \u201cCorriere dei Ragazzi\u201d e, pro unu tempus curtu, aderetat sa rebista \u201cMolto interessante\u201d editada dae Peruzzo. A pustis de su mare, li tocat a su desertu: leat parte a tres edissiones de su Parizi-Dakar e de su Relli de sos Faraones. Su 12 de cabudanni de 1992, sufrit un'intzidente terr\u00ecbile in Turchimenistanu, in tempus de su relli Pechinu-Parizi, in ue faghet echipazu cun Giacomo Vismara. S'onziterrinu si b\u00f2rtulat, su cumpanzu suo abarrat meragulosamente indannadu, peroe Fogar tenet sa fratura de sa de duas l\u00f2rigas cherveddales e arreat paralizadu belle cumpretamente.\nCustu disacatu non resessit a pinnigare s'isp\u00ecritu suo de abentura: in su 1997, in una cadrea de rodas basculadora, part\u00e8tzipat a sa furriada a It\u00e0lia in barca a bela. Sena tzelare mai de peleare e sena si render a sa maladia, narat: \u201cEo resisto ca ispero de torrare a caminare una die, de mi nche pesare dae custu letu cun sas ancas cosa mea e de abaidare su chelu...\u201d. In cussu per\u00ecodu, est testimoniale pro sa campanna de collida de fondos de s'ass\u00f2tziu de cuadripr\u00e8zigos e pro sa rugrada de Greenpeace contra a sa cassa a sas balenas. Morit su 24 de austu de 2005 a infartu de coro, discansat in su campusantu monumentale de Milanu."}
{"id": "11468", "revid": "2404", "url": "https://sc.wikipedia.org/wiki?curid=11468", "title": "Ferrara", "text": "Ferrara est una comuna italiana de 131.188 bividores, cabitale de sa prov\u00ecntzia a su matessi n\u00f9mene de s'Em\u00eclia-Romanna.\nSituada in su paris bassu emilianu, sa bidda de Ferrara s'agatat in sos oros de su Pou de Volano, chi partzit sa parte medievale dae sa leada orizinale de San Giorgio e alindat su tr\u00e8mene cun sos assentadorzos noos cuntempuranos a su suddu de sa muralla.\nS'UNESCO l'at cuntz\u00e8didu su t\u00ectulu de patrim\u00f2niu mundiale de s'umanidade pro sa prima bia in su 1995 comente bidda de su Renaschimentu e, posteriormente, Ferrara at retzidu unu galardone annanghedore in su 1999 pro su Derta de su Pou e pro sas Del\u00ectzias estensas. In prus de custu, sa bidda est una de sas bator cabitales provintziales (impare cun B\u00e8rgamu, Luca e Grussetu) chi s'arrodu ist\u00f2rigu est abarradu inghiriadu belle cumpretamente dae sa muralla chi, a bia sua, at mantentu azom\u00e0i id\u00e8ntigu s'assempru suo orizinale in su barigare de sos s\u00e8gulos. Ferrara, cun Pisa e Ravenna, est finas una de sas primas \"biddas de su mud\u00ecmine\" fontomada in sas Laudes de Gabriele D'Annunzio.\nFerrara est sea antiga de universidade (Universidade de sos Ist\u00f9dios de Ferrara) e sea archipiscamale (Archidi\u00f2tzesis de Ferrara-Comacchio). Istranzat tzentros curturales importantes: sa Pinacutega Nassionale de su Palatzu de sos Diamantes, sa sea de sa Fundadura Ermitage It\u00e0lia, su Museu Archeol\u00f2zigu Nassionale, su Museu de sa Resurgh\u00e8ntzia e de sa Resist\u00e8ntzia, su Museu de arte moderna e cuntempurana \u201cFilippo De Pisis\u201d, su Museu de sa Catedrale, su Museu Giovanni Boldini e numerosos \u00e0teros museos.\nSa bidda cuntempurana dependent dae un'economia basada in sa produidura agr\u00eccula e industriale chi nde faghent una leada de primu importu gr\u00e0ssias a sa pres\u00e8ntzia de numerosas installaduras industriales in s'arzola de su petroch\u00ecmigu e de s'impresa minore e m\u00e8dia. Sos setores prus fortes sunt sos de sa ch\u00ecmiga industriale, de s'ind\u00f9stria metall\u00f9rziga, de s'eletrot\u00e8nniga, de s'ind\u00f9stria t\u00e8ssile e de s'ind\u00f9stria aliment\u00e0ria. In prus de custu, sas retzas caminale e ferruvi\u00e0ria la ponent a intro de su tzircuitu cumertziale tantu rezionale che nassionale gr\u00e0ssias a sa pres\u00e8ntzia de infraistruturas adeguadas che s'Autocaminu A13, su transitadorzu de mercantzias de s'istassione ferruvi\u00e0ria e sos transitadorzos portencos ubigados in Pontelagoscuro, chi aunint sa bidda cun su Pou e su Mare Adri\u00e0tigu.\nFerrara, addae de custu, est unu de sos pagos sitos italianos in ue s'impreat s'enerzia zeot\u00e8rmiga pro sa produidura de aba caente e calore chi alimentat sa retza de telecaentamentu de sa bidda estensa."}
{"id": "11469", "revid": "2404", "url": "https://sc.wikipedia.org/wiki?curid=11469", "title": "Bussa de ist\u00f9diu", "text": "Una bussa de ist\u00f9diu est unu finantziamentu de sos ist\u00f9dios cuntz\u00e8didu a istudantes meressidores, pro narrer in su casu chi non disponzant de un'arrimu econ\u00f2migu adeguadu dae bandas de sa fam\u00eclia issoro, o puru comente pr\u00e8miu pro resurtados particulares logrados in sas artes, in sas si\u00e8ntzias, o \u00e0teras dissiplinas. Podet esser dispensadu dae particulares, dae fundaduras p\u00f9brigas, o finas in forma de minimonzu de sos imp\u00f2sitos de allistamentu, dae bandas de sas entidades chi zestionant sas universidades o sas iscolas.\nSos tipos de bussas de ist\u00f9diu chi esistint in su mundu sunt medas bariadas, e duncas si podent basare in sos fatores sighidores (o cumbinaduras issoro): \nIn It\u00e0lia e Sardinna, sas bussas de ist\u00f9diu istitussionales sunt dispensadas dae su Minist\u00e8riu de s'Edugadura, de s'Universidade e de sa Busca, e dae sas Reziones. S'Istadu tr\u00e0mudat a sas Reziones sos montos apartados a su Fundu Integrativu Nassionale pro sa Cuntzessura de sas Bussas de Ist\u00f9diu. Pro cuntzeder sas bussas de ist\u00f9diu, sas Reziones impreant in prioridade sas siendas pr\u00f2pias issoro, sas chi derivant dae sa coberada de s'imp\u00f2situ rezionale pro su deretu a s'ist\u00f9diu e sas de su Fundu antisfontomadu."}
{"id": "11470", "revid": "2404", "url": "https://sc.wikipedia.org/wiki?curid=11470", "title": "Clube de Regatas do Flamengo", "text": "Flamengo (rus. Clube de Regatas do Flamengo) esti sa socedari calcistica de sa Rio de Janeiro in Brasile. \u00c8 nascia in su 1895. Como 2009 istada in \"Campeonato Brasileiro\" e hat bintu 6 scudetos (su primmu in s'annu 1980) e 2 Coppa Brasile."}
{"id": "11471", "revid": "2404", "url": "https://sc.wikipedia.org/wiki?curid=11471", "title": "Istassione ferruvi\u00e0ria de Aristanis", "text": "S'istassione ferruvi\u00e0ria de Aristanis est s'istassione ferruvi\u00e0ria printzipale de sa Comuna de Aristanis.\nIst\u00f2ria.\nFraigada dae sa Cumpanzia Reale de sos Caminos de Ferru Sardos, s'istutura aiat istranzadu sos primos trenos in su 1872, s'annu de abertura a su tr\u00e0figu de su rugru Santu B\u00e8ngiu-Aristanis de su caminu de ferru Casteddu-Figari, cumpretadu in su 1883. Dae tando, su transitadorzu, coladu a sos Caminos de Ferru Nassionales in su 1920, est dev\u00e8nnidu unu de sos prus importantes in Sardinna pro n\u00f9meru de biazadores.\nIstruturas e imprantos.\nS'istassione, posta a longu de sa l\u00ecnia Casteddu-Figari, est probida de tres bias destinadas a su serv\u00ectziu de passizeris, chi duas atuarmente si podent sizire peri unu sutacoladorzu de realizadura reghente. A faca de custas, s'agatant \u00e0teras bias de serv\u00ectziu, impreadas pro s'istassionamentu de sos rodados, prus sas de su remunidorzu de locumotivas de s'istassione. In prus, bi sunt duas fileras annanghedoras de bias, impreadas pro su serv\u00ectziu de mercantzias, chi una est a su suddu de su fraigu de biazadoes e una a s'estu de custu \u00f9rtimu. Aguarmente in custa zona de s'istassione, s'agataiat su gasi naradu isteddu, unu sistema de bias chi permitit s'invertidura de sa deretura de martza de sos rodados, a m\u00e8diu de unu printz\u00ecpiu assimizadore a su de su tri\u00e0ngulu de regressu. S'isteddu, paris cun sas bias inghiriadoras, est istadu disativadu e isuladu dae sa retza dae su triulas de 2013.\nA unu chil\u00f2metru pagu prus o mancu dae su fraigu de biazadores, s'imbragat finas un'aunidorzu de unos 8 km. chirru a su portu industriale de Aristanis, belle chi non siat galu ativu. S'aunidorzu naradu fiat istadu prozetadu in sos annos setanta de su s\u00e8gulu barigadu e realizadu in diferentes fases.\nS'istassione est crassifigada dae RCFI in sa categoria \u201cSilver\u201d. Pro su chi prendet su moimentu, isse est zestionadu in situ in or\u00e0rios determinados, cando custu no acontessit, su cuntrollu de su transitadorzu colat a s'A.TZ.O. de Casteddu.\nTretas.\nS'istassione, peri sas cumponiduras de Trenitalia, tenet relassiones cun sos transitadorzos de Casteddu, Santu B\u00e8ngiu, Macumere, Terranoa, T\u00e0tari e Portu Turre. In prus de custu, in sa pratza de s'istassione est situada un'arressada de s'IRST, chi sos postales aunint su transitadorzu cun \u00e0teras zonas de sa bidda e de sa prov\u00ecntzia."}
{"id": "11473", "revid": "2404", "url": "https://sc.wikipedia.org/wiki?curid=11473", "title": "911 (n\u00f9meru de emerz\u00e8ntzia in IAA e C\u00e0nada)", "text": "Su 911 est su n\u00f9meru telef\u00f2nigu de emerz\u00e8ntzia impreadu in sos Istados Aunidos e in Canada. Custu n\u00f9meru cheret mutidu petzi in su casu de netzessidade reale: sas mutidas imbiadas in situassiones chi non siant de emerz\u00e8ntzia, gasi che sas brullas, custituint delitu.\nA intrare in cuntatu cun un'operadore de su 911 non garantit chi sos serv\u00ectzios de emerz\u00e8ntzia siant a tretu de responder a sa mutida, sende chi sunt finantziados e r\u00e8ghidos separadamente. Un'isempru cr\u00e0ssigu est su chi fiat acont\u00e8ssidu in Josephine Country (Oregon) in 2.013, in unu tempus de presupostu limitadu, addaghi perunu polimesu de contadu fiat in serv\u00ectziu e perunu polimesu de Istadu fiat dispon\u00ecbile pro responder a una f\u00e8mina chi s'amoradu antigu fiat chirchende de intrare a fortza a s'apartamentu suo. A pustis de deghe minutos de arresonada telef\u00f2niga intre sa mutidora e s'operadore, s'ex amoradu fiat res\u00e8ssidu a atzochiare e biolare sa f\u00e8mina.\nIn 2.013, sos custrintos de Stacey Hightower, b\u00ectima de mortorzu in Detroit, l'aiant moidu pretu a sa tzitade, ca su 911 aiat trigadu 90 minutos pro intervenner. Pro Robert Poff, un'\u00f2mine cun probremas respirad\u00f2rios, un'atardamentu de binti minutos in sa mutida de s'azut\u00f2riu si fiat averadu fatale. In cussa tzitade, c\u00f2rfida dae una crisis econ\u00f2miga grae, sa polima in m\u00e8dia tardat in s'atualidade dae chimbanta minutos a un'ora pro intervenner in sos casos de emerz\u00e8ntzia, cando chi sas ambul\u00e0ntzias bi trigant dae doighi a binti minutos a su nessi."}
{"id": "11474", "revid": "2404", "url": "https://sc.wikipedia.org/wiki?curid=11474", "title": "Limba afrikaans", "text": "S'afrikaans est una limba zerm\u00e0niga chi cust\u00ectuit unu de sos idiomas prus z\u00f2vanos faeddados in su mundu a dies de oe. Fiat istadu recunnotu comente limba ufissiale s'8 de maju de 1925 e rapresentat duncas sa de tres limbas zerm\u00e0nigas prus z\u00f2vana pro su chi pertocat s'ufissialidade, antetz\u00e8dida dae su faroigu, recunnotu in su 1948, e su lussemburghesu, chi est dev\u00e8nnidu ufissiale in su 1984.\nS'afrikaans est una de sas \u00f9ndighi limbas ufissiales de s'\u00c0friga de su Suddu e zogat unu rolu importante in Nam\u00ecbia. Est impreadu de prima limba dae unas 6.590.000 pessones in s'\u00c0friga de su Suddu (est a narrer, su 13,5% de sa pobuladura totale) e dae s'11% de sa pobuladura namibiana. S'afrikaans s'est isvilupadu moende dae s'olandesu de su de 17 s\u00e8gulos e prus de su 95% de su faedd\u00e0riu suo est de or\u00eczine olandesa. Una cantidade minore de paraulas est istada imprestada dae limbas che su malesu, su portughesu, su frantzesu, s'ingresu e \u00e0teros idiomas afriganos. S'afrikaans, zai dae sa n\u00e0schida sua, at infruentziadu meda s'ingresu sudduafriganu e sas limbas logales, e paritzas paraulas afrikaans sunt intradas a \u00e0teros idiomas.\nA ingh\u00ecriu de unu millione de sos ses milliones e mesu de locudores de afrikaans sunt bilimbes cun s'ingresu. In foras de s'\u00c0friga de su suddu e sa Nam\u00ecbia, b'at comunidades de faeddadores de Afrikaans in su Rennu Aunidu (unos 100.000), Noa Tzelanda (21.000), Botswana (20.000), IAA (19.000), Austr\u00e0lia (13.000) e C\u00e0nada (2.400)."}
{"id": "11475", "revid": "2404", "url": "https://sc.wikipedia.org/wiki?curid=11475", "title": "Nie", "text": "Su nie o fintzas niadu si format in s'atmosfera arta cando su papore de aba, a una temperadura inferiore a 0\u00b0C, biddiat a ingh\u00ecriu de sos gasi narados z\u00e8rmenes cristallinos colende dae s'istadu gassosu a su s\u00f2lidu e formende cristallos de astra chi cumintzant a ruer chirru a su solu cando su pesu issoro s\u00f9perat s'imp\u00e8llida contr\u00e0ria de apizamentu in s'\u00e0era e nche sizint su terrenu sena si funder. Custu acontessit cando sa temperadura in su solu est, in zenerale, prus minore de 2\u00b0C (in cundissiones de umidade bassa, est poss\u00ecbile a tenner t\u00e0piles in terra finas a temperaduras leviamente superioras) e in sos pizos interm\u00e8dios no esistint temperaduras superiores a 0\u00b0C in ue su nie podat funder e devenner abanie o proina.\nSende gasi, in sa pres\u00e8ntzia de unu o prus de sos fatores sighidores: 1) pretzipitaduras meda fortes; 2) moimentos bertigales meda fortes; 3) umidade bassa; 4) \u00e0era istremamente fr\u00eczida in sas arturas, su nie podet falare, mancari pro tempos curtos, cun temperaduras positivas superiores a 2\u00b0C (si s'\u00e0era in sos pizos bassos est bastante sica, su nie nche podet cromper a su solu finas cun temperaduras leviamente superioras). Si sa temperadura lu permitit, est poss\u00ecbile a produer nie artifitziale peri cannones probidos pro s'efetu, chi belle gasi creant ranzas minoras prus assimizadoras a nie tundu chi a su nie propiamente naradu."}
{"id": "11477", "revid": "20694", "url": "https://sc.wikipedia.org/wiki?curid=11477", "title": "Florence Nightingale", "text": "Florence Nightingale (Firenze, 12 de maju de 1820 \u2013 Londra, 13 de austu de 1910) est istada una reformadora sotziale e isperta de istad\u00ecstiga fontomada brit\u00e0nniga, gasi che sa creadora de sa profissione moderna de infirmera. Nch'aiat logradu sa pobularidade traballende de infirmera in tempus de sa Gherra de Crimea, in ue s'ocupaiat de sos sordados fertos. L'aiant paranumenada \u201csa dama cun sa l\u00e0mpada\u201d dae s'avesu suo de fagher furriadas a de note.\nSos cumentadores de su printz\u00ecpiu de su de 21 s\u00e8gulos atrogaiant chi sas realizaduras de Nightingale in sa Gherra de Crimea fiant istadas esazeradas dae sos m\u00e8dios de informadura a sos tempos, pro satisfagher su bisonzu de un'eroe de su p\u00f9brigu, peroe sas realizaduras suas posterioras sunt recunnotas in manera zenerale. In su 1860, Nightingale aiat postu sos fundamentos pro sa prima iscola segulare de infirmeras de su mundu peri s'iscola sua inche s'ispidale Saint Thomas de Londra. Fiat istada sa prima iscola segulare de infirmeras de su mundu, como parte de su King's College de Londra. Su zuramentu Nightingale prestadu dae sas infirmeras noas fiat istadu mutidu gasi in ondra sua, e sa Die Internassionale de sas Infirmeras est tzelebrada in su mundu intreu in s'ocasione de s'annale de sa n\u00e0schida sua. Sas reformas sotziales suas incruint su mezoru de s'assist\u00e8ntzia m\u00e8diga pro totu sos pizos de sa sotziedade brit\u00e0nniga, su mezoru de s'assist\u00e8ntzia m\u00e8dia e su minimonzu de su probrema de su f\u00e0mine in \u00ccndia, azuende a abolire sas lezes reguladoras de sa prostituidura demasiadu tostas pro sas f\u00e8minas e ispainende sas formas atzet\u00e0biles de partetzipadura de sas f\u00e8minas a sa fortza de traballu.\nNightingale fiat un'iscritora prodizosa e bers\u00e0tile. In tempus de sa bida sua, su bonu de sas \u00f2peras suas pubrigadas pertocaiant s'ispainadura de sos cunnoschimentos m\u00e8digos. Unos cantos de sos libretes suos fiant iscritos in ingresu sintzillu, in manera a esser cumpresos fazirmente dae sos chi teniant pagas capatzidades liter\u00e0rias. Issa aiat aguarmente azuadu a renner pobulare sa presentadura gr\u00e0figa de sos datos istad\u00ecstigos. Medas libros suos, incr\u00f9dida s'\u00f2pera sua ampra subra de sa relizione e sa m\u00ecstiga, fiant istados pubrigados pustismorte."}
{"id": "11478", "revid": "14497", "url": "https://sc.wikipedia.org/wiki?curid=11478", "title": "Foril\u00ec", "text": "Foril\u00ec est una comuna italiana de 118.652 abitadores, cabitale de sa prov\u00ecntzia romannola de Foril\u00ec-Tzesena. In particulare, Foril\u00ec est su tzentru limb\u00ecstigu de su dialetu romannolu. Est sea piscamale de sa di\u00f2tzesis de Foril\u00ec-Bertinoro.\nA pustis de esser istadu, zai dae su cumintzu de su Rennu de It\u00e0lia e pro belle totu su de XX s\u00e8gulu, sa cabitale de sa prov\u00ecntzia de Forl\u00ec, chi cumprendiat finas su territ\u00f2riu de R\u00ecmini, dae su 1992 cumpartzit cun Tzesena su n\u00f9mene de sa prov\u00ecntzia, chi Foril\u00ec, in onzi casu, nd'abarrat s'\u00f9niga cabitale.\nSa bidda est cunnota finas cun su paran\u00f9mene dialetale de \u201cZitadon\u201d, sende istada longamente sa leada prus pobulada de sa Romanna (pro narrer, la fiat a sos tempos de s'unifigadura italiana). In s'ist\u00f2ria, l'ant naradu finas cun su n\u00f9mene de \"Livia\".\nForil\u00ec est postu in sa rezione ist\u00f2riga de sa Romanna, de sa cale nd'est s'arzola zentrale. Custu primadu est finas limb\u00ecstigu, in su sentidu chi su foriliesu cust\u00ectuit su dialetu romannolu t\u00ecpigu: in sas \u00e0teras faeddadas, a medida chi unu s'allargat dae su tzentru de sa rezione limb\u00ecstiga, si perdent in manera graduale unas cantas carater\u00ecstigas.\nSa bidda, fundada cunforme a sa tradissione in su 188 in antis de Cristos, festat in su 2013 sos 22 s\u00e8gulos suos de cr\u00e8schida. In onzi modu, Sigismondo Marchesi s'istoriadore, pustidatat sa fundadura a su 208 i.a.d.C. \nCunforme a sa tradissione, su sinnu de su r\u00f2spogu de Foril\u00ec est su Cabricorru."}
{"id": "11480", "revid": "696", "url": "https://sc.wikipedia.org/wiki?curid=11480", "title": "Radio Studio 54 Network", "text": "Radio Studio 54 Network est una emittente televisiva privada italiana, con sede a Locri."}
{"id": "11481", "revid": "772", "url": "https://sc.wikipedia.org/wiki?curid=11481", "title": "Padre padrone", "text": "Padre padrone. (t\u00ectulu cumpletu: \"Padre Padrone. L'educazione di un pastore.\", in sardu: \u201c\"Babu mere\". S'educatzione de unu pastore.\u201d) est unu romanzu autobiogr\u00e0figu de Gavinu 'e Ledda s'iscritore sardu de limba italiana. Fiat istadu pubrigadu dae Feltrinelli s'imprentadore in su 1975 comente primu n\u00f9meru de sa filera (collana) \u201cFranchi Narratori\u201d. Su romanzu aiat bintu su pr\u00e8miu Viareggio \u00f2pera prima e in su 1977 nche fiat istada bogada sa pell\u00ecgula aderetada dae sos frades Taviani, ch'in su de 30 Festivales de Cannes aiat b\u00ecnchidu sa Parma de Oro comente mezus pell\u00eccula. Su libru est istadu bortadu in 40 limbas, peroe fartat galu como una bersione in sardu.\nSu contu de Gavinu s'isvilupat in Siligo, una bidda de su de T\u00e0tari, in una fam\u00eclia de pastores massarzos. Su babu tirat a Gavinu dae s'iscola a sos ses annos ebia pro chi l'azuet a miramentare su tazu in sas baddes de Baddevr\u00f9stana. Aende ass\u00ecstidu petzi pro pagas chidas a sa prima prim\u00e0ria, Bainzu no ischit galu nen legher ne iscrier: su babu lu cundennat, de fatu, a s'anarfabetismu. \nSu babu l'imparat paulatinamente a Gavinu sa vida 'e su pastore: belle gasi, s'imparonzu suo est semper dispensadu cun bastante tostura e cun impreu frechente de surra. In sos primos tempos, permitit a Bainzu de istare in sa bidda de S\u00ecligu paris cun sa mama e sos frades, peroe bastante cantu luego l'imbiat a su crusu de fam\u00eclia, postu in sa logalidade de Baddevr\u00f9stana. Baddevr\u00f9stana s'agatat petzi pagos chil\u00f2metros a tesu dae S\u00ecligu; sende gasi, s'\u00f9nigu m\u00e8diu de trasportu chi tenet sa fam\u00eclia est unu molente: duncas, a Bainzu su minore su trazetu paret longu e sa dist\u00e0ntzia paret cussider\u00e0bile. Isse, chi est galu unu pitzinnu, tenet meda podda pro s'adatare a biver e traballare a sa sola in Baddevr\u00f9stana.\nIn custa manera, Gavinu b\u00e0rigat sa pitzinnia e s'adoless\u00e8ntzia cosa sua traballende cun su babu e isuladu in intro de su crusu. Peroe bastante cantu luego Gavinu at a cumintzare a chitare, a sa prima peri s'ist\u00f9diu de sa m\u00f9siga e in particulare de sa fisarmonica. \nA cussizu de s'imparadore suo de m\u00f9siga, cumintzat a istudiare pro lograre sa liss\u00e8ntzia de iscola prim\u00e0ria de dischente l\u00ecberu, e b'at a resessire a pustis de otenner su cussentimentu de su babu. Dae custu mamentu, Gavinu isvilupat un'istima profunda pro s'ist\u00f9diu, e una boluntade lenta de s'emantzipare dae sa cundissione sua de pastore anarfabetu allacanadu in unu cuntestu de restinghidura e isulamentu. A su cumintzu, prebidet de emigrare a Olanda, peroe custu prozetu disintzertat. In su 1958, s'allistat a s'armada marchende-si a su cursu de insajadura de regrutos: cando dassat sa Sardinna, ischit a cantu carchi paraula de italianu; cando no ischit responder adeguadamente a sos cumandos de unu superiore, nch'essit cun unu \u201c\u00a1Sennor\u00e8i!\u201d. Istudiende e traballende die e note, arrimadu dae una boluntade intzacarr\u00e0bile, azuadu dae unu superiore e dae unu cummilitare, mezorat in modu not\u00e0bile s'italianu suo, lograt sa liss\u00e8ntzia de iscola segund\u00e0ria de dischente l\u00ecberu e devenit serzente radiumontadore inche s'iscola de trasmissiones de sa Cecchignola in Roma. In su 1962, s'alliberat dae s'armada e torrat a Sardinna pro sighire a istudiare.\nS'alliberamentu militare est disaproadu meda dae su babu. A Gavinu lu zuigant pres\u00f9midu, ca pro neghe de s'ambissione sua dassat su traballu de serzente chi li diat aer garantidu segur\u00e0ntzia e una bida dinnitosa. Su babu si tzocat cun Bainzu diferentes bias, chirchende de l'imbarare in s'ist\u00f9diu: \u201c\u00a1Zinnasiale! \u00a1Una paraula chi non mi trampat!\u201d. Peroe Bainzu sighit a istudiare. In su 1964, lograt su bachilleratu cr\u00e0ssigu e acontessit su tzocu inevit\u00e0bile cun su babu: Bainzu, difatis, si rebellat e reb\u00e8ndigat s'autonomia sua pr\u00f2pia, chirchende de crarire a su babu sa bisura sua de su mundu e sos prozetos suos. A pustis de su tzocu, finas f\u00ecsigu, intre duos \u00f2mines e duas cuntzibiduras de su mundu, Bainzu abandonat torra sa Sardinna."}
{"id": "11482", "revid": "2404", "url": "https://sc.wikipedia.org/wiki?curid=11482", "title": "Istassione ferruvi\u00e0ria de Otieri-Chilivane", "text": "S'istassione ferruvi\u00e0ria de Otieri-Chilivane est s'istassione printzipale de sos CFN in sa comuna de Otieri.\nS'istassione ferruvi\u00e0ria de Otieri-Chilivane est realizada a longu de su caminu de ferru Casteddu-Figari, in su puntu in ue s'imbragat subra de custu s'arrampamentu suo Otieri-Chilivane-Portu Turre. Sa cunformadura de s'intrada de sa l\u00ecnia de T\u00e0tari e Portu Turre faghet in manera ch'in su transitadorzu siat netzess\u00e0ria s'invertidura de martza pro sos be\u00ecculos cr\u00f2mpidos a Chilivane dae su suddu e destinados a intro de s'arrampamentu (e a s'imbesse). Custa operadura, chi dimandaiat unu tempus bastante longu in su casu chi \u00e8sseret pretzisu a realizare sa furriadura e su reposissionamentu de sa locumotiva (che in su casu de sos trenos a papore), oe dimandat unu tempus prus minore gr\u00e0ssias a su materiale diesel atuale presente in s'\u00ecsula, chi sa cumponidura abarrat sena mudada e dimandat petzi s'iscostiamentu de su machinista a sos cuntrollos postos a s'\u00e0tera ala de su trenu. In prus de custu, s'abertura reghente de sa bariante de Chilivane at eliminadu s'obrigadura de s'arressare in s'istassione pro sos be\u00ecculos chi realizant custas relassiones, permitende a sos trenos chi non devent fagher arressada in Chilivane de poder intrare o essire dae sa l\u00ecnia de T\u00e0tari sena peruna invertidura.\nSu partile de s'istassione est echipadu cun 5 bias pro su serv\u00ectziu de passizeris, chi bator sunt siz\u00ecbiles peri sutacoladorzu. Addae de custu, bi sunt bias bariadas de serv\u00ectziu a costazos de sos antisfontomados. S'istassione istranzat finas unu transitadorzu de mercantzias e sa filera de bias currespondedora, chi s'aguzamentu de intrada s'agatat a pagu prus de 500 metros dae su fraigu de biazadores, in sa deretura de Terranoa.\nSa zestione de su moimentu acontessit in situ pro su bonu de sa die, in sas oras in ue no est presente s'Aderetadore de Moimentu su tr\u00e0figu ferruvi\u00e0riu est cuntrolladu dae s'A.TZ.O. de Casteddu.\nS'istassione bidet su tr\u00e0nsitu de trenos destinados a Terranoa, Figari, T\u00e0tari, Portu Turre, Macumere e Casteddu. In prus de custu, su partile antale istranzat sos postales de s'IRST, chi aunint s'istassione cun su tzentru de Otieri e sas \u00e0teras biddas de su zirile. Cheret sutaliniadu chi, aguarmente in su partile de s'istassione, tenet t\u00e8rminus sa l\u00ecnia postalenca IRST de Tirsu e Iscra, chi dispensat su serv\u00ectziu isvilupadu finas a su 1969 dae sos trenos de sa l\u00ecnia Tirsu-Chilivane. Un'\u00e0teru trasportadore, sas l\u00ecnias postalencas Caramelli, aunit s'istassione cun Otieri e \u00e0teras leadas de sa prov\u00ecntzia."}
{"id": "11484", "revid": "2404", "url": "https://sc.wikipedia.org/wiki?curid=11484", "title": "Batalla de Midway", "text": "Sa batalla de Midway in s'Otz\u00e8anu Paghiosu fiat istada una de sas batallas navales prus importantes de sa segunda gherra mundiale. Intre su 4 e su 7 de l\u00e0mpadas de su 1942, petzi ses meses a pustis de s'atacu zaponesu contra a Pearl Harbor, e unu mese a pustis de sa batalla de su Mare de Coraddu, sa Marina de sos Istados Aunidos aiat rep\u00e8llidu in manera detzisiva s'atacu de sa Marina Imperiale Zaponesa contra a s'Atollu de Midway, causende dannos irrepar\u00e0biles a sa frota zaponesa. John Keegan s'istoriadore militare aiat definidu sa batalla \u201csu corfu prus istrepitosu e detzisivu in s'ist\u00f2ria de sos cumbates navales\u201d. Pro su Giappone fiat istada sa peus derrota navale de sos \u00f9rtimos 350 annos.\nS'operadura zaponesa, che s'atacu anteriore contra a Pearl Harbor, teniat sa finalidade de eliminare sos Istados Unidos comente pot\u00e8ntzia istrat\u00e8ziga in su Paghiosu, dassende duncas terrinu l\u00ecberu a su Zapone in s'istabilonzu de sa Grandu Isfera Pr\u00f2spera de s'Asia Orientale. Sos zaponesos isperaiant chi un'\u00e0tera derrota demoralizadora diat aer custr\u00ecnghidu sos Istados Aunidos a cabitulare in sa gherra de su Paghiosu e chi custu diat aer asseguradu sa dominadura de su Zapone in cussu otz\u00e8anu.\nSu pranu zaponesu fiat a atraigher in un'artana sas arrima-apar\u00e8chios istadunidesas. Sos zaponesos, in prus de custu, teniant s'intentu de ocupare Midway comente parte de unu pranu grobale de isterrer su per\u00ecmetru defensivu issoro in responsta a s'interventu raju de Doolittle. Custa operadura fiat aguarmente cussiderada amaniadora de atacos annanghedores contra a sas Fiji, sas Samoa e sas Hawaii etotu.\nSos puntos d\u00e8biles de su pranu cunsistiant in sas prebisuras erradas de sos zaponesos in contu de sa reassione amerigana e in s'inadeguadura de sos arringheramentos initziales. In particulare, sos decodifigadores ameriganos fiant istados a tretu de apostivigare sa data e su logu de s'atacu, permitende a sa Marina Istadunitesa antisav\u00e8rtida de amaniare un'impostada sua pr\u00f2pia. Bator arrima-apar\u00e8chios zaponesas, Akagi, Kaga, Soryu e Hiryu, chi faghiant parte de sa fortza de ses arrima-apar\u00e8chios chi aiant lantzadu s'atacu contra a Pearl Harbor ses meses in antis, gasi che un'agrugadore mannu, fiant istadas afundadas a su costu de un'arrima-apar\u00e8chios e una destruidora amerigana. Su fraigamentu de naes e sos programmas de insajadura de sos pilotos dae bandas zaponesas fiant istados incapatzos de mantenner su passu in su sustituinzu de sas p\u00e8rdidas issoro in s'\u00ecnteri chi sos IAA aumentaiant in modo costante sa fortza issoro in ambos dom\u00ecnios."}
{"id": "11488", "revid": "7227", "url": "https://sc.wikipedia.org/wiki?curid=11488", "title": "Blue Zone", "text": "Blue Zone (in sardu \"locu bia\u00ecttu\") est unu faveddu inglesu chi serbit a inditare locos (siat in sensu demograficu siat in sensu geograficu) p\u00e8ri su mundu in ube sa zente campat de prus cuff\u00f2rma sa m\u00e8dia mundi\u00e0le, comente b'at iscrittu in su libru de Dan Buettner \"The Blue Zones: Lessons for Living Longer from people who lived the longest\". Custu cuntzettu at cr\u00e8schiu chin sa ch\u00ecrca demografica de Gianni Pes e Michel Poulain, chi a\u00ecant iscopertu in Sardigna, e in su zassu de sa provintzia de N\u00f9goro (comunes de Biddamanna Istris\u00e0ili, \u00c0rthana, Talana, Baunei, Orthull\u00e8, Ulassa, Foghesu, T\u00ecana, Ovodda, Ollolai, Gavoi, 'Onne, Mamujada, Org\u00f2solo, Ul\u00ecana) in particul\u00e0re, su locu in ube b'at resurt\u00e0u sa prus arta pertzentuale de zente chi vivet chent'annos e prus. In su traballu a\u00ecant disinn\u00e0u ch\u00ecrcos de color'e chelu in sa cartina cumintzande a lis n\u00e0rrer \"Blue Zone\". Buettner at atzap\u00e0u ateros de custos z\u00e0ssos in Okinawa (Giappone), in Sardigna (istadu italianu), in Nicoya (Costa Rica), in Icaria (Gr\u00e8ghia) e in sos de sa Cr\u00e8sia Cristiana Avventista de su Die de Sete in California ispiegande, pro m\u00e8diu de datos empiricos e aut\u00f2pticos (est a n\u00e0rrer, picaos de prima manu pompi\u00e0ndelos de manera partecipante), proite custa zente vivat prus a longu de sos ateros.\n\"Blue Zone\" est f\u00ecnas una si\u00e8nda chi Dan Buettner etottu aiat fundau e chi, propon\u00e8nde modellos chi par\u00ectzos gr\u00f9pos etnicos p\u00e8ri su mundu pr\u00e0ticant, azuat sa zente a vivere menzus e prus a longu, e off\u00e8rit varios servitzios comente informatziones de valore pedagogicu, m\u00e0ndicu e ateros benes."}
{"id": "11489", "revid": "9584", "url": "https://sc.wikipedia.org/wiki?curid=11489", "title": "Abasatu de su tribunale de Rezu Em\u00eclia", "text": "S'abasatu de Rezu Em\u00eclia est unu fatu sambenosu acont\u00e8ssidu su 17 de santuga\u00ecne de 2.007 in sa bidda emiliana, chi nde fiat istadu respons\u00e0bile Clirim Fejzo, un'immigradu arbanesu de 40 annos. In cussu manzanu, Fejzo fiat res\u00e8ssidu a intrare a su palatzu de zust\u00ecssia gr\u00e0ssias a su fatu chi tando non b'\u00e8sseret perunu cuntrollu de sos bisitadores in s'intrada. Pagu ora a pustis de sas 11, fiat programmada s'audi\u00e8ntzia tzivile pro sa separadura dae Vjosa sa muzere. Zai dae belle un'annu sos cojuados Fejzo no istaiant prus paris: Vjosa aiat agatadu sa balentia de denuntziare sos iscudimentos, sos malutratamentos e sas minetzas chi retziat sighidamente dae su maridu, e fiat istada acollozida in una domo de segur\u00e0ntzia. Sas duas fizas de sa croba in isfaghinzu aiat sighidu a biver cun su babu. Clirim Fejzo fiat intradu a su tribunale cun s'intentu deliberadu de realizare un'abasatu. Cheriat cumintzare dae Giovanna Fava s'abogadu, che si fiat ocupende cun sensibilidade de sas acont\u00e8ssidas de Vjosa s'iscuredda. A Fejzo non l'importaiant sas cunsegh\u00e8ntzias. Cheriat petzi destruer sa bida de muzere sua, pro su fatu sintzillu chi non fiat prus sua. E lu cheriat fagher in dae in antis de ambas fizas, chi diant aer d\u00e8vidu leare parte a s'audi\u00e8ntzia. E in ie, in sos bancos de su tribunale de Rezu Em\u00eclia, nch'aiat bogadu una pistola c\u00e0libru 7.65 e aiat tiradu contra a s'abogadu. Sa balla li fiat intrada e essida peri una pala e sa legalista nche fiat essida cun unu pagu de discansu e tim\u00f2ria meda. A pustis aiat isparadu contra a sa muzere: unu tiru a su tzugru l'aiat intradu a su coma, \u00e0teros prumos l'aiant at\u00ecnghidu a sa petorra. S'iscuredda fiat obitada sa sero in fatu sena aer prus releadu cunnoschimentu. A pustis, Fejzo nche fiat essidu dae sa sala de audi\u00e8ntzias. Arjan Demcolli, 32 annos, su frade de Vjosa, aiat proadu a lu disarmare. L'aiat leadu a sas ancas in unu tentativu disisperadu. Peroe Fejzo l'aiat tiradu contra e l'aiat fertu mortarmente. Sa cotidianidade tranchilla de su tribunale si fiat agatada bulluzada in pagos minutos: totu sos presentes in sa sala (b'aiat abogados, peroe finas \u00e0teras crobas in caminu de separadura ch'isetaiant su cumintzu de sas audi\u00e8ntzias issoro) si nche sunt fu\u00ecdos terrorizados. In sa sala de a faca, si fiat isvilupende un'adun\u00e0ntzia sindigale e medas pessones aiant seradu malistares pro s'ass\u00f9conu. Belle gasi, in un'\u00e0tera sala si fiant faghende protzessos illestridos e duos polimesos z\u00f2vanos chi fiant acumpanzende sos detentos fiant interv\u00e8nnidos. Fiant intrados a sa sala intimende a Fejzo de ghetare s'arma. Su primu, Stefano Marcaccioli, si fiat postu in sa zanna de s'ambiente chirchende de lu brocare, peroe aiat retzidu una balla a un'anca, fiat istadu operadu e petzi meses a pustis aiat recuperadu, retzende unu pr\u00e8miu pro sa balentia tzivile amustrada. S'\u00e0teru azente, Fabio Stella, aiat achicadu fogu ochiende a Clirim Fejzo. Dae tando, su tribunale de Rezu Em\u00eclia est probidu de unu controllu de bisitadores in s'intrada, ch'incruit unu detetadore de metallos."}
{"id": "11491", "revid": "4042", "url": "https://sc.wikipedia.org/wiki?curid=11491", "title": "Silurzia", "text": "Pro silurzia (gr.: \u201ccheirourgia\u201d dae \u201c\u03c7\u03b5\u03af\u03c1\u201d, \u201c\u03c7\u03b5\u03b9\u03c1\u03cc\u03c2\u201d, manu e \u201c\u1f14\u03c1\u03b3\u03bf\u03bd\u201d, \u00f2pera) s'intentat etimolozigamente un'atividade de traballu manuale. \nIn su barigare de su s\u00e8gulu coladu, s'isvilupu de sos cunnoschimentos, su car\u00e0tere ispetz\u00ecfigu de s'abordu a maladias determinadas e s'incrementu issoro, gasi che probremas organizativos, ant r\u00e8nnidu netzess\u00e0riu a partzire sa Silurzia Zenerale in numerosos arrampos ispetzial\u00ecstigos. Unas cantas de issas sunt cunsagradas a sa matessi patolozia zenerale: Silurzia Oncol\u00f2ziga, \u00e0teras bias a s'ispetz\u00ecfiga de \u00f2rganu o de aparatu: Corosilurzia, Silurzia Petorrale, o tando a sa matessi finalidade: Silurzia Pr\u00e0stiga e Recostrutiva, o caraterizadas dae t\u00e8nnigas peculiares: Silurzia Laparosc\u00f2piga, Silurzia Rob\u00f2tiga, Silurzia Endosc\u00f2piga. In argunos casos, in su cuadru de su matessi arrampu, bi sunt ispetzializaduras annanghedoras, che pro narrer sa Silurzia de sa manu in s'\u00e0mbitu de s'ortop\u00e8diga."}
{"id": "11492", "revid": "772", "url": "https://sc.wikipedia.org/wiki?curid=11492", "title": "Trento", "text": "Trentu est una comuna italiana de 115.368 abitadores, cabitale de sa prov\u00ecntzia numenale e de sa rezione de su Trentinu-Tirolu de Suddu. Gr\u00e0ssias a sa creassione de diferentes buscadorzos (FBK, Trento RISE, FEM), de laborat\u00f2rios e a s'universidade sua, est istadu paranumenadu su \u201cSilicon Valley de sas Arpes.\u201d\nZeografia.\nSa bidda de Trentu est posta in su badde de su riu \u00c0dize, a unos 150 km. dae sa bena sua, 55 km. a su suddu de Bortzanu, 110 km. a su nordu de Berona, 200 km. a su nordu de Robigu e a 250 km. dae sa foghe de su riu.\nTrentu s'agatat in su tzentru de un'arzola urbana chi s'isterrit in manera longhitudinale intre Mezzolombardo e Rovereto e a s'estu chirru a sa Badde Sugana, finas a sa comuna de Pergine.\nTrentu presentat difer\u00e8ntzias istremas de territ\u00f2riu e pobuladura. Sa pobuladura comunale no est cuntzentrada petzi in bidda, si nono finas in numerosas leadas ispartzinadas (trighinzos), prus a prestu distintas sas unas dae sas \u00e0teras e chi bardant galu un'identidade cosa issoro siat urbana, siat biddaresa, rurale o montaresa. Sa bidda antiga contat cun 80.000 abitadores (santuga\u00ecne de 2004). S'agrustadorzu urbanu, cun sas comunas probianas, nche crompit a 150.000 abitadores. Intre sos trighinzos, su prus pobuladu est Galdolo (a su nordu de sa bidda, cun s'inghiriadura chi tenet 12.449 abitadores). Su prus pagu pobuladu est Sardagna (1.106 abitadores). Sa majoria de issos sunt repartzidos in su fundu de su badde de s'\u00c0dize o in sos montigros a s'estu de sa bidda, cando chi su bidditzolu de Sardagna est situadu a s'uestu in unu pranu de roca a 560 metros de art\u00e0ria e est cunetadu cun su fundu de su badde finas dae una telecadrea minore; sas biddas de su Bondone, intames, sunt ubigados intre sos 490 m. s.l.m. de Vigolo Baselga e sos 1.650 metros de Vason, e formant parte totus de sa matessi inghiriadura comunale.\nSa bastesa de sa zona comunale cunzughet duncas una densidade de pobuladura no carater\u00ecstiga de biddas cumpatas e cun cuntzentradura manna de pobuladura (736 ab. pro cmq., a petus, pro isempru, de sos 1.990 ab./cmq. de Bortzanu).\nTrentu bardat unu lig\u00e0mine meda astrintu cun su monte: a su nordu-uestu, s'agatat sa Paganella, a su nordu-estu su monte Calisio, a s'estu sa Marzola, a su suddu-estu sa Vigolana e s'uestu su Monte Bondone, naradu finas \u201cS'Arpe de Trentu\u201d. Custu \u00f9rtimu, chi pro su bonu abarrat in su territ\u00f2riu comunale, si podet sizire in tempus curtu dae su tzentru de sa bidda a m\u00e8diu de su caminu provintziale.\nInche su lutone de sas Viote de su Bondone, est poss\u00ecbile a bisitare su Tzentru de Ecolozia Arpesa e s'ortu bot\u00e0nigu, gasi che a cumintzare s'iscursione chirru a sa Reserva Naturale Integrale de sos Tres C\u00f9curos de su Bondone (Cornet, Dos d'Abramo e Cima Verde)."}
{"id": "11493", "revid": "18313", "url": "https://sc.wikipedia.org/wiki?curid=11493", "title": "Butiru", "text": "Su butiru est sa parte rassa de su late, separada dae su soru e cundensada. Su resurtadu de su protzedimentu est un'emursione, mescamente de aba, in ue resurtant diss\u00f2rvidos tz\u00f9caros e prote\u00ecnas, in sas rassuras, ch'in sa fase fruida cristallizant in parte. Est chistione de unu fruidu cun puntu de amoddamentu probianu a sa temperadura ambiente, de assempru s\u00f2lidu e cunsist\u00e8ntzia modde cun unu colore bari\u00e0vile dae arbu l\u00e0tinu finas a grogu forte, bogadu dae sa parte lip\u00ecdiga de su late de diferentes animales peri inversura de sa mantega e fermentadura eventuale, in sa tradissione europea continentale, o salidura, in sos pa\u00ecsos angros\u00e0ssones. Est impreadu de cunfetu e in sa coghina, in manera assimizadora a sos ozos bezetales e a s'istrutu. A bandas de s'impreu aliment\u00e0riu, s'utilizat comente ingrediente in cosm\u00e8tigos, meigamentos e inrassadores.\nIn sos crimas temperados, cun temperadura ambiente, su butiru est modde ca gr\u00e0ssias a unu puntu de fusione incr\u00f9didu intre 28 e 33\u00b0C s'issorvit cun fazilidade.\nAvesarmente, est de colore grogu ammitalladu, e podet bariare dae grogu intensivu a belle arbu. Orientativamente, pro su chi pertocat su produtu naturale e in sas produiduras chi derivant dae late de animales e alimentadura frisca, est arbu a s'ierru e prus grogu a s'istiu, pro more de sa cunsegh\u00e8ntzia diferente de arteraduras, de s'asseonzu finas a s'aumentu eventuale de sa c\u00e0rriga bat\u00e8riga retzida, pro neghe de unu per\u00ecodu de tempus relativamente longu barigadu intre sa murghidura e sa butiradura, in prus de custu podet esser coloradu in modu artifitziale cun carotenu e \u00e0teras sust\u00e0ntzias. Su colore arbu, intames, si podet torrare a lograre peri protzedimentos industriales de refusione. \nCunforme a sa leze italiana (L 202/83), sa numenadura sena azetivos de \u201cbutiru\u201d est reservada a su produtu logradu dae sa crema bogada dae su late de baga e a su produtu logradu peri su soru de late de baga e non podet cuntenner rassuras diferentes annantas; b'at bariedades de butiru de \u00e0teras or\u00eczines. Su butiru de b\u00f9fala (Bubalus Bubalis), pro narrer, est unu produtu t\u00ecpigu campanu, su butiru de yak (Bos grunniens) est un'ingrediente tradissionale de pratos e bufaduras tibetanas, che sa tsampa, e s'annanghet a su te custuituende sa bufadura printzipale de su pa\u00ecsu, su butiru de cabra est galu como unu produtu de tradissione arpesa."}
{"id": "11494", "revid": "2404", "url": "https://sc.wikipedia.org/wiki?curid=11494", "title": "Istassione ferruvi\u00e0ria de Terranoa", "text": "S'istassione de sos trenos de Terranoa rapresentat su transitadorzu ferruvi\u00e0riu printzipale de sa bidda gadduresa.\nEst fraigada a longu de su caminu de ferru Casteddu-Figari Mar\u00ectimu. Tenet tres bias impreadas pro su serv\u00ectziu de biazadores, addae de una cuarta bia de serv\u00ectziu in cara de su fraigu de passizeris. A unos 400 metros dae s'istassione de biazadores, in sa deretura de Casteddu, s'agatat su dep\u00f2situ de locumotivas de su transitadorzu, a probe de su cale b'est finas una filera de bias pro su serv\u00ectziu de mercantzias. Sende gasi, si prebidet pro sos annos benidores sa realizadura de un'istassione noa, zustu in s'oru de s'ischerriadorzu de mercantzias atuale, chi at a intrare in parte a su fraigu de passizeris de como.\nS'istassione est semper pessonalada, e sa zestione de su moimentu est realizada in situ dae s'Aderetadore de Moimentu de su transitadorzu gadduresu.\nPro su chi prendet sas relassiones, a s'istassione de Terranoa arribant trenos dae e chirru a Casteddu, Aristanis, Chilivane, T\u00e0tari, Portu Turre e Figari. In sas probianias de s'istassione, est poss\u00ecbile a leare sos postales de s'IRST pro si zugher a sas logalidades inghiriadoras. In prus de custu, in su partile de s'istassione s'arressant sos be\u00ecculos de s'ISPO chi realizant sas relassiones urbanas, incr\u00f9dida una cun su portu de s'\u00ccsula Arba."}
{"id": "11496", "revid": "3602", "url": "https://sc.wikipedia.org/wiki?curid=11496", "title": "Ammuntadore", "text": "Su Ammuntadore/-i o Ammutadori (dae su verbu \"ammuntare\"/\"-ai\") est unu essere de sa mitologia sarda chi diat c\u00f2rfere a sa zente cando fachet s\u00f2nnu malu (est a n\u00e0rrer, cando fachet \"ammuntad\u00f9ra\"). \nBerbu contra a s'Ammuntadore.\nSi cred\u00ecat chi fit s'imb\u00ecdia a cajonare s'arribu de s'Ammuntadore. Pro nche lu catzare, si nabat su berbu chi sichit:\nIst\u00f2ria e testim\u00f2nzos.\nSi at meda testim\u00f2nia de sa credentzia de custos esseres e si nde at chistionau dae meda; pro carchi istudiosu a\u00ecat picau pede a pustis de su 241 a.C., ovverosiat a pustis chi sos anticos romanos aiant conchist\u00e0u sa Sardigna, ma pro ateros galu esistiat ja dae prima. A si p\u00f2mpiare sos s\u00ecntomos chi sas \"vitimas\" riport\u00e0bant (pressione e d\u00f2lu a su p\u00e8ttus, comente chi s'ammuntadore las teniat presas ist\u00e0ndelis firmu in supra e imped\u00ecndelis de m\u00f2gher p\u00f2ddiche, visiones orrorosas e adderett\u00f9ra sa morte), si diat poder iscumbatare chi siant sas criaturas de su note chi sos latinos, chind un'ateru l\u00f9men, mut\u00ecant \"Incubi\" (\"Incubus\" a singulare) e, in sa versione femen\u00ecna, \"Succubi\" (\"Succubus\" a singulare).\nChin su tempus, a dontzi modu, s'Ammuntadore at p\u00e8rdiu tottu su caratere de pantasima e isp\u00ecritu de su n\u00f2te chi teniat in favore de una narratzione prus a curtzu a cussa cristianu-cattolica, chi lu at postu a pare chin su demoniu identific\u00e0ndelu de su tottu chin issu, tantu chi fint n\u00e0schias precadorias pro che lu catzare. Mancari chi sos zovanos oje bi credant pacu, galu fachet a int\u00e8ndere carchi contu in supra sos ammuntadores dae sos antzianos.\nTeorias issient\u00ecficas.\nS'Ammuntadore si podet fatzilmente p\u00f2nner a pare chin sas esperientzias de sa paralisi in su sonnu chi si accumpanzat a allutzinad\u00f9ras ipnagogicas."}
{"id": "11497", "revid": "3602", "url": "https://sc.wikipedia.org/wiki?curid=11497", "title": "Sa Mama 'e su Sole", "text": "Sa Mama de su Sole fit un'essere chi sos mannos pon\u00ecan in sa conca de sos pitzinnos in assustu, cando non cher\u00ecan andare a si corcare in su bortaed\u00ece de ist\u00ec\u00f9 (chi b'aiat troppu basca). Fit una bellissima femina chi passizabat peri sas istradas in istiu: si sa Mama 'e su Sole s'imben\u00ecat ind unu pitzinnu jocande, e chi duncas no aiat postu mente a sos mannos suos, issa lu pessich\u00ecat currende finas a cando non lu picabat e, guastandel\u00eca, li lassabat unu sinzu a conca: tando su pitzinnu a\u00ecat d\u00e8piu j\u00f9chere una fr\u00e8ba arta (nada finas calent\u00f9ra) chi li durabat carchi die.\nTra parist\u00f2ria e realtade.\nCusta paristoria fit connotta in cada bidda peri tottu sa Sardigna. Pro impedire a sos pitzinnos de essire dae domo cando b'aiat tropu basca, e duncas chin s'arriscu de si picare unu c\u00f2rfu de sole, si a\u00ecat imbent\u00e0u custu pesson\u00e0zu, finas pro ispiegare su fenomenu de sa freba. Pro custu sos pitzinnos, chi a intendere custos contos si assucon\u00e0ban e ten\u00ecan tim\u00f2ria de sa Mama 'e su Sole, a sa fine isseper\u00e0ban de f\u00e0cher a bonos e siche abbarr\u00e0ban in domo finas a cando s'aera troppu ca\u00e8nte non siche fit andada.\nIn prus de sa Mama 'e su Sole eb\u00eca.\nIn carchi bidda, in prus de sa Mama 'e su Sole, si contat chi b'a\u00ecat finas sa Mama 'e su Frittu pro s'istaj\u00f2ne de ib\u00e8rru, sa Mama 'e su Fogu pro ispiegare a sos pitzinnos su fenomenu de sos focos, e sa Mama 'e su Bentu chi cumpar\u00ecat cando tir\u00e0bat su bentu maestru o sa tramuntana."}
{"id": "11498", "revid": "8775", "url": "https://sc.wikipedia.org/wiki?curid=11498", "title": "Central Park", "text": "Su Central Park est unu parcu p\u00f9brigu de sa tzitade de Noa Iorcu, postu in sa mesania de Manhattan. Su parcu fiat istadu abertu in su 1857, in 315 \u00e8taras de terra propiedade de sa Comuna (oe sa superf\u00ectzie sua medit 335 \u00e8taras). In su 1858, Frederick Law Olmsted e Calvert Vaux aiant b\u00ecnchidu una porfia prozetale pro mezorare e ispander su parcu cun unu pranu a t\u00ectulu \u201cThe Greensward Plan\u201d. Su fraigamentu fiat cumintzadu in su matessi annu, fiat sighidu in tempus de sa gherra tzivile amerigana e fiat istadu cumpretadu in su 1873. Su Central Park est su parcu urbanu prus bisitadu de sos Istados Aunidos.\nDecraradu patrim\u00f2niu ist\u00f2rigu nassionale in su 1962, su parcu est zestionadu atuarmente dae sa Cunservadoria de su Central Park cunforme a unu cuntratu sinzadu cun s'amministradura de sa tzitade. Sa Cunservadoria est un'organizadura sena finalidade de profetu chi cuntribuit pro s'83,5% a su presupostu annuale de 37,5 milliones de d\u00f2llaros de su Central Park, e impreat s'80,7% de su pessonale de mantenimentu de su parcu.\nSu Central Park est fontomadu in diferentes cantones, che pro narrer \u201cNew York\u201d de Simon &amp; Garfunkel, interpretada finas in s'ocasione de su cuntzertu famadu isvilupadu inche su parcu su 19 de cabudanni de 1981. In cussa cantone, si faghet refer\u00e8ntzia a sa perigulosidade de su parcu a pustis de s'iscurigada, a su prop\u00f2situ naradu in su parcu s'agatant numerosos aparitzos telef\u00f2nigos pro poder pedire azut\u00f2riu in casu de bisonzu."}
{"id": "11499", "revid": "4042", "url": "https://sc.wikipedia.org/wiki?curid=11499", "title": "Noa Iorcu", "text": ""}
{"id": "11502", "revid": "7227", "url": "https://sc.wikipedia.org/wiki?curid=11502", "title": "Mamujada", "text": "Mamujada est una bidda de sa Meria o Prov\u00ecntzia de N\u00f9goro in sa Barb\u00e0gia de Ollollai, s'agatat a 644 metros subra su mare e tenet 2592 bividores.\nSu sartu.\nMamujada naschet a s\u2019ala a tramontana de su Gennargentu e at uno sartu de 49,03 chil\u00f2metros cuadrados chi s\u2019illacanat finas a su de Org\u00f2solo, Fonne, Gavoi, Sarule, Orane e N\u00f9goro, dae ue est a tesu 17 Km.\nSu sartu est totu privadu, non b\u2019at comunale. Sa bidda naschet a 650 mt in pitzu de s\u2019oru de mare, contat belle e 2600 abitantes.\nS\u2019abba no est bundante meda, pagos sunt sos riieddos chi nche lompent dae sos montes a in tundu finas a sa bidda e chi serbint pro abbare sos ortos chi sunt suta su baddigru.\nS'ist\u00f2ria.\nMamujada at istigas archeol\u00f2gicas de importu: pedras fitas e tumbas de gigantes e unos cantos nuraghes e domos de gianas, chi s\u2019agatant a l\u00e0cana cun su sartu de Orane, Fonne e Org\u00f2solo, in ue b\u2019at abba e sa terra est prus saliosa; si cumprendet dae custu chi su territ\u00f2riu fiat abitadu dae meda in antis de sa b\u00e8nnida de sos Romanos. Su patrim\u00f2niu no est bene contivigiadu, ca sos pastores impreaiant sas pedras pro fraigare mandras e cuiles.\nSa Perda Pintada (in mamujadinu \"Perda Pint\u00e0\") o Istele de Boeli, chi s\u2019agatat in una corte privada a s'essida de sa bidda, est una pedra fita n\u00f2dida pro sas tacas a conchedda e est s\u2019\u00f9nica in totu sa Sardigna. Pago a tesu dae sa cr\u00e8sia de Loretu Atesu, pagu in antis de su ponte de su Riu Baddes, s\u2019agatant tres pedras fitas de granitu.\nSa Conchedda de Istev\u00e8ne est una necr\u00f2poli de importu e est de s\u2019\u00f9rtimu tempus de su Neol\u00ecticu.\nSu nuraghe m\u00e8gius costoidu est Nuraghe Ruju, cun un\u2019iscala a banda de intro, tzellas e bastiones totu a f\u00f9rriu, chi s\u2019agatat a s\u2019ala de Monte D\u00f2varu (636 mi); su nuraghe Orgoru, in su sartu a l\u00e0cana cun Fonne.\nIn custos giassos si podent mirare peri sas istigas de unu caminu romanu impedradu.\nSas domos las ant fraigadas a banda de unu presete cara a tramontana, ma riparadu dae montigheddos totu in tundu e s\u2019\u00e0era est bona meda.\nSas domos prus antigas sunt fraigadas cun pedra de granitu e sunt bassas meda, sa ventanas artas e istrintas, a sa manera de cussas g\u00f2ticas-aragonesas e a bortas sunt incornitzadas in colore grogu o biaitu. Como sas domos sunt fraigadas in matone o blocos de tzimentu armadu, sas prus bene finidas e totu a in tundu sunt inghiriadas dae cortes mannas e ingalanidas dae frores e matas.\nSa cultura e sas festas.\nMamujada est famada fintzas pro sas festas chi nche rugant totu s'annu: dae sa festa de Loretu Atesu e de su Carmu e a sa de Santu C\u00f2somo e de Santu Antoni de su Fogu, cando totu sos bighinados sero sero s'allumant de fogos mannos e minores pro pedire a su Santu de amparare s'annada; in custa ocasione essint sos Mamuthones e Issohadores chi si girant a totu bidda: ballos, c\u00f9mbidu de durches e binu bonu alligrant s'afussione. A pustis cumentzat su Carrasegare, fortzis sa festa prus intesa e famada in totu su mundu. Mamuthones e Issocadores, sas caratzas de Mamujada, galu oe pro unas cantas dies a s'annu faghent torrare sa gente a su mist\u00e8riu antigu. Sos Mamuthones, c\u00e0rrigos de son\u00e0gios, caminant peri sa bidda, e sos Issocadores los acump\u00e0ngiant ghetende sa soga a su muntone de sa gente e totora nche nde tenent calicunu.Su Mamuthone est una m\u00e0scara niedda e rude, de linna chi paret a mesu sestu, cun unu tocadu de pedde de mascru berbeghinu e burdones de son\u00e0gios a coddu e est famada in totu su mundu.\nSa de s'Issocadore, sa visera, est \u00ecnnida e istramudadora, incornitzada dae una berrita niedda presa a sa barba cun unu mucadore tuturadu e una brusa ruja, su curitu, a pitzu de una camisa bianca, e de rugradis in petorras a ghisa de bendulera una tzinta de pedde crara cun sos sonagiolos, un'issallu presu a chitu e a manu una soga fumadora de corria intritzada de fen\u00e0rgiu, collida a pare a cocone lasca. Su martis de Carrasegare Mamutzones e Issocadores girant a totu bidda paris cun unu carru a boes prenu e mudadu cun frascas, tapetes e paramentos de cada genia e in pitzu Giuanne Martis, unu buratinu mannu, s\u00e8tzidu a caddu de una cupa de binu. Sa professone alligra nche lompet finas a sa pratza de Munitz\u00ecpiu e in cue b'at fae e lardu pro totus a gastu de sa Pro Loco.\nIn su mese de tr\u00eculas si festat su Carmu, in s'\u00f9rtima dom\u00ecniga, cun isfiladas de sas m\u00e0scaras t\u00ecpicas de cada bidda e sa sagra de sos produtos locales; sa cr\u00e8sia antiga s'agatat in su tzentru ist\u00f2ricu.\nSu 26 e 27 de cabudanni si festat Santu C\u00f2somo, in su santu\u00e0riu chi s'agatat in su caminu chi giughet a Lodine e a Gavoi, est a 5 km dae sa bidda. Sa cr\u00e8sia est galu che pare a sa se su 600 a una navada e a palas de s'altare b'at unu nitzu cun colunnas de trachite, chi paret chi siat de s'\u00e8poca aragonesa; totu a in tundu chimbanta cumbessias pro collire sos noinantes. Su programma de custa festa allistat manifestatziones religiosas, culturales e folclor\u00ecsticas e in sos sartos pagu a largu cadderis balentes si proant in par\u00ecllias ispantosas in sa gara a s'isteddu.\nA sos primos de su mese de santandria bi sunt sas Tapas, genia de manifestatzione comente Cortes Abertas, chi iscastat per\u00f2 ca in \u00f2nnia corte si podent gustare durches, binu e caf\u00e8 cun m\u00e8ndula e m\u00e0ndigos antigos e sabores de su tempus coladu.\nS'economia.\nS'economia de sa bidda est agro-pastorale, su 60% de sos abitantes la pr\u00e0ticant, famada sa produtzione de su Cannonau Doc e s'Abbardente. Dae unos cantos annos a custa banda peri s'artesania de sas caratzas est un'atividade de importu, famadu fintzas su Museu de sas Caratzas e de sas traditziones mediterr\u00e0neas, chi cada annu contat m\u00ecgias de bisitas dae cada ala de su mundu.\nPersones.\nMamujada dae unos cantos annos est famada peri pro s'ip\u00f2tesi chi s'argentinu Juanne Domingo Per\u00f3n Sosa (Lobos, 8 santandria 1895-Buenos Aires, 1 tr\u00eculas 1974) chi est istadu presidente de s\u2019Argentina dae su 1946 a su 1955, diat \u00e8ssere unu mamujadinu chi s\u2019aiat imbentadu de essere argentinu pro si l'iscampare dae s\u2019arruolare in s\u2019es\u00e8rtzitu in sa prima gherra mundiale. Sas dudas chi pertocant custu tema sunt galu medas, ma est tzertu chi su mannoi de su presidente Per\u00f3n fiat sardu, custu si podet l\u00e8ghere finas in una biografia ufitziale sua.\nDe Mamujada est s'iscultore modernu Giovanni Canu, chi at espostu e fatu \u00f2peras in totu su mundu e insegnat in Milanu in s\u2019Acad\u00e8mia de Brera."}
{"id": "11509", "revid": "3602", "url": "https://sc.wikipedia.org/wiki?curid=11509", "title": "Ballu sardu", "text": "Chin ballu sardu si inditan tottus sas dantzas chi si ballan in Sardigna.\nSi podet dare puru chi tale faveddu cherjat inditare peroe cussa prus diffundia, chi tenet su lumene de \"Ballu Tundu\", \"A Passu Torrau\", \"Ballu Seriu\" e ateros, a sicundu de cale trettu si pichet in cussideru.\nPro generassiones s'at mantesa custa traditzione, e li naran chi est una de sas prus ricas e interessantes de su Mar'e Mesu.\nOrizine.\nNon s'ischit meda issupra sas orizines de su ballu sardu.\nSi credet chi siat n\u00e0schiu dae sas tzerimonias sacras de sa Preistoria chi si fachian pro si augurare una catza e / o una regorta bona, e chi rappresentaban non petzi unu ispassiu ma finas s'espressione de una comunidade.\nTale teoria tenet in parte cuff\u00ecrma non petzi pro s'impreu de sas launeddas in accumpanzamentu a sas dantzas, ma finas pro su l\u00ecgamine istrintu chin su focu: difatis, a sa biz\u00eclia de carchi festa oje galu si ammanizan e allughen focos, e a tundu de custos si ballat. In prus, sa figura de prus mannu importu chi sos balladores fachen chin sa dantza issoro est su ch\u00ecrcu in ube tottus sas cropas si tenen a manu tenta, e b'at unu l\u00ecgamine tra chie sonat e chie ballat, cosa chi diat cuffirm\u00e0re s'importantzia de s'unione in comunidade cando si colaban sos mamentos de aggregatzione sotziale.\nNo est craru si a primu fit sa boche de s'omine o s'accumpanzamentu de sos istrumentos musicales a gh\u00ecare su ballu. Est cosa tzerta chi imbetzes siat prus pacu anticu cussu chin su cantu a tenore.\nCarateristicas.\nCheret a esser meda preparaos pro facher su ballu sardu. Cando si ballat, sos balladores si tenen a manu tenta o chin sos bratzos, formande unu ch\u00ecrcu chi zirat a tundu in sensu orariu. Su movimentu est belle solu de sas ancas, sa zona in artu de su corpus si depet moghere pacu.\nClassificatzione.\nSa prus parte de ballos sardos si isch\u00ecrrian in duas familias: sas dantzas mono-istruturadas e sas dantzas bi-istruturadas, a div\u00e8ssu pro su dillu chi si impiegat (\"seriu\" e \"alligru\").\nDantzas mono-istruturadas.\nSas dantzas mono-istruturadas sun prus anticas, sichin unu dillu e movimentu omogeneu. Si accumpanzan chin sas launeddas, su cantu monodicu o cussu polifonicu de unu tenore.\nDe custa zen\u00eca fachen parte:\nDantzas bi-istruturadas.\nSas dantzas bi-istruturadas tenen una parte (\"sa seria\" o \"su passu\") chi protzedit abbellu e un'atera (\"sa lestra\" o \"brincada\") prus briosa de prus artos tonos melodicos, in ube sos balladores fachen batudas de pede.\nDe custa atera zenia fachen parte:\nIstrumentos.\nSos istrumentos chi prus s'imprean sun s'organittu, su sonette a bucca, sas launeddas, sa fisarmonica e soneddas de canna. Ateros ja s'impitan, ma prus pacu.\nA b\u00ecas su ballu est accumpanzau dae su cantu a tenore. In sa Barbagia s'impreat de prus s'organittu diatonicu e in su Campidanu sa fisarmonica. Sas launeddas s'impitan siat pro su ballu sardu siat pro accumpanzare sas protzessiones de cr\u00e8sia."}
{"id": "11510", "revid": "7227", "url": "https://sc.wikipedia.org/wiki?curid=11510", "title": "Istassione de serv\u00ectziu", "text": "Pro istassione de serv\u00ectziu s'intentat un'istrutura destinada a s'aprovisionamentu in cumbust\u00ecbile e s'assist\u00e8ntzia de sos be\u00ecculos cun motore t\u00e8rmigu e sos trasportados issoro. In realidade, dae su puntu de bista regulativu e t\u00e8nnigu, diat esser prus curretu a faeddare de installadura de refornidura de carburante, sende s'istassione de serv\u00ectziu unu tipu de installadura, gasi che s\"'istassione de refornidura\", su \"chioscu\" e su \"puntu isuladu\".\nAddae de sa dispensadura de carburantes, chi podent esser l\u00ecchidos che sa benzina e su gassozu o gassosos comente gassos de petrozu iscallados (GPI), metanu o idr\u00f2zenu, bi si podent agatare \u00e0teros serv\u00ectzios comente acontzadorzos, samunadorzos de beturas, butegas, tzilleris, restorantes, imprenta di\u00e0ria e peri\u00f2diga. Reghentemente, gr\u00e0ssias a unas cantas sent\u00e8ntzias de su Cussizu de Istadu e a argunas novedades regulativas, mescamente a su livellu rezionale (Ap\u00f9lia, Marcas e Basilada), finas sas siendas de monop\u00f2liu cumintzant a s'agatare inche sas istassiones de serv\u00ectziu.\nSas arzolas de serv\u00ectziu sunt realizadas a una dist\u00e0ntzia de 30-40 km. intre issas a longu de s\u2019autocaminu e zenerarmente servent unu \u00f9nigu sentidu de martza. Pro custa resone, a s\u2019avesu sunt cullocadas a crobas, s\u2019una in cara de s\u2019\u00e0tera, in manera a fazilitare finas sas cunessuras el\u00e8trigas, \u00ecdrigas e telef\u00f2nigas. A bias, su fraigu destinadu a sos serv\u00ectzios, incruende unu tzilleri e unu restorante, podet esser realizadu cun istrutura a ponte colende in subra de su biazadorzu. In su matessi tempus, in unos cantos autocaminos ameriganos sas arzolas de serv\u00ectziu sunt unifigadas e realizadas in sa mesania intre ambas carreradas, a m\u00e8diu de un\u2019inladamentu adeguadu de su partzidore de tr\u00e0figu. Podent finas incruder moteles, in ue autom\u00f2biles e bagazos nche podent cromper deretamente a dae in antis de s\u2019aposentu. \nIst\u00f2ria.\nSas primas istassiones de serv\u00ectziu printz\u00ecpiant a s'ispainare in tempus de sas primas d\u00e8gadas de su 1900. Cun anterioridade, in su barigare de sos primos annos de ispainadura de sos be\u00ecculos cun motore a cumbustura interna, sos carburantes fiant b\u00e8ndidos in cunfessiones sizilladas in sas ispetzerias e in \u00e0teras butegas zenerales. Sa n\u00e0schida de s'istassione de serv\u00ectziu currespondet duncas cun s'imbentura de sos primos dispensadores, dispositivos a tretu de pesare su produtu petrolencu dae su reservadorzu interradu in ue est remunidu e lu pompare peri una tuberia fress\u00ecbile e una pistola dispensadora finas a su reservadorzu de su be\u00ecculu motorizadu a aprovisionare.\nSas primas istassiones de serv\u00ectziu presentaiat carater\u00ecstigas medas diferentes intre issas e duncas dassaiant meda tretu a sa creatividade de sos prozetistas, ch'in custa manera ant realizadu unos cantos isempros sinnifigativos de un'architetura ispetz\u00ecfiga cun onzi r\u00e8gula.\nPeri su tempus, cun sa razionalizadura progressiva de sas retzas de distribuidura e de su minimonzu cunseghidore de su n\u00f9meru issoro, s'est dada un'istandardizadura semper prus crara de sas istassiones de serv\u00ectziu, ch'in su casu de unas cantas cumpanzias petrolencas murtinassionales mannas impreant sos matessi elementos t\u00e8nnigos e de comunicadura pubritzid\u00e0ria in deghinas de pa\u00ecsos diferentes in totu sos continentes.\nAtuarmente, in It\u00e0lia b'at addae de 24.000 istassiones de serv\u00ectiu repartzidas intre caminos e autocaminos (in ue sunt definidas mezus comente arzolas de serv\u00ectziu). Su dispensadu m\u00e8diu issoro, chi est in aumentu progressivu, est galu in suta de sa m\u00e8dia europea, cando chi su n\u00f9meru issoro est galu como in amenguadura sighida.\nIn It\u00e0lia, finas in fatu de s'aumentu mannu de su costu de su petrozu e de su minimonzu cunseghidore de sas cunsumiduras, est prebida dae medas pessones una cr\u00e8schida de su livellu de creatividade intre sos puntos de b\u00e8ndida diferentes. Custu est faghende in modu ch'in prus de sas installaduras \u201ccoloradas\u201d tradissionales, de propiedade o cuntzertadas cun sas sotziedades petrolencas beras e aut\u00e8ntigas, siant cunsolidende sa pres\u00e8ntzia issoro in sos caminos sos puntos de b\u00e8ndida independentes o \u201carbos\u201d, est a narrer cun unu marcu distintu dae su de sas cumpanzias, o deretamente dae sos grupos chi cuntrollant sa distribuidura cumertziale manna."}
{"id": "11511", "revid": "3602", "url": "https://sc.wikipedia.org/wiki?curid=11511", "title": "Universidade de T\u00e0tari", "text": "Sa Universidade de Tatari (in italianu \"Universit\u00e0 di Sassari\", in latinu \"Universitas Turritana Sacerensis\") est un'ateneu pr\u00f9bicu chi a\u00ecat tentu, prima in Sardigna (in Casteddu sos cursos d\u00ecant \u00e0er cumintzau p\u00e8tzi in su 1626), s'identitade giuridica sua in su 1617. Oje in die, s'ateneu tenet \u00f9ndichi facultades.\nS'Universidade de Tatari res\u00e8ssit a si mant\u00e8nner a sos libellos prus artos in sa classifica chi su Censis esp\u00f2net a cad\u00e8ntzia annuale dae su 2001 in susu, tra una setant\u00ecna de ateras universidades.\nIst\u00f2ria.\nSi contat chi Alessio Fontana in su 1558 a\u00ecat lassau sos benes suos a sa municipalidade pro chi bi seret fravic\u00e0u unu coll\u00e8zu de istudios intreg\u00e0u a sa Cumpanz\u00eca de Ges\u00f9s. Su re Filipu de tres a\u00ecat peroe cuntz\u00e8diu s'istatutu de Universidade r\u00e8gia petzi in su 9 de frev\u00e0rju de su 1617, chin sa cunsacrassione de Tatari a prima Universidade regia.\nIn su 1765 fit approv\u00e0u unu regulamentu internu, riconnosch\u00e8nde b\u00e0tor facultades: \"Filosofia ed Arti\", \"Teologia\", \"Giurisprudenza\" e \"Medicina\"; bi a\u00ecant acud\u00ecu professores piemontesos chi, n\u00e0nchi, a\u00ecant fatu prus manna sa ch\u00ecrca sient\u00ecfica.\nIn su 1877 s'ateneu tataresu si parificat chin cussos secundarios. A su cum\u00ecntzu de su Novich\u00e8ntos s'ateneu a\u00ecat connotu ferment\u00e0zu curturale novu, fach\u00e8ndebi intrare sa curtura positivistica in su campu de sa med\u00ecchina, de sas si\u00e8ntzias e de su der\u00e8tu; pro more de s'atuam\u00e8ntu de su \"sistema universitario nazionale\" s'ant istitu\u00ecu sas facultades de Butecar\u00eca (Farmacia) e Med\u00ecchina Veterinaria e, in su 1950, sa facultade de Agraria puru naschit. S'ateneu tataresu galu creschet finas a arribare, in su 2002, a t\u00e8nner undichi facultades."}
{"id": "11512", "revid": "3602", "url": "https://sc.wikipedia.org/wiki?curid=11512", "title": "Universidade de Casteddu", "text": "Sa universidade de Cast\u00e8ddu est s'ateneu prus mannu de sa Sardigna, fund\u00e0u in su 1626. At tentu su cu\u00e0rtu postu in sa classifica Censis/La Repubblica de sos mannos ateneos italianos de istadu pro s'Annu Accademicu 2013-2014.\nIst\u00f2ria.\nFit dae tempus chi su parlamentu sardu ped\u00ecat un'ateneu postu in sa capu de locu, pro aumentare su tassu de istr\u00f9tzione e f\u00e0cher a man\u00e8ra chi sos sardos non dep\u00ecan disterr\u00e0re pro fortza in sas universidades de su continente, pruscat\u00f2ttu in cussas de Pisa, Bologna e Salamanca.\nA sa fine, pro more de s'atzione de sos tres istamentos e de s'artzip\u00ecscamu de Casteddu Francisco d'Esquivel, su papa de tando (Paolo V) in su 1607 a\u00ecat fravic\u00e0u unu \"Studium Generale\" in sa tzit\u00e0de sarda, pon\u00e8ndela iss\u00f9tta sa Madonna e sos santos sardos Ilariu, papa, e Luciferu e Eusebiu, p\u00ecscamos. Est pro custu chi in s'emblema de s'ateneu bi sun sas m\u00ectrias e sa ti\u00e0ra, chin duos pastorales e a c\u00f9rtzu a issos (a cost\u00e0zu o iss\u00f9pra) bi at sa l\u00ectera de cum\u00ecntzu de su n\u00f9mene de su santu, p\u00e0ris chin s'imm\u00e0gine de sa Madonna e de sos ist\u00e8mmas de su Regnu e de sa tzitade. Sa \"Universitas Studiorum Caralitana\" at cumintz\u00e0u s'attividade sua de manera uffitziale in su 1626, a pustis chi su re Filippu de tres la a\u00ecat reconn\u00f2tta.\nOje in die, s'ateneu tenet \u00f9ndichi facultades."}
{"id": "11518", "revid": "6209", "url": "https://sc.wikipedia.org/wiki?curid=11518", "title": "Rez\u00ecmene abertu", "text": "Su rez\u00ecmene abertu est una medida arternativa a sa presonia introdu\u00ecda dae sa leze Gozzini (l. 10/10/1.986 n. 663) chi at reformadu su regulamentu presonale. Est reguladu dae sos art\u00ecgulos 48 e sgs. de custu \u00f9rtimu. S'abertista, su presoneri sutapostu a rez\u00ecmene abertu, b\u00e0rigat su prus de sa die in intro de unu penadorzu apositivu e nd'essit pro leare parte a atividades de traballu, de imparonzu o \u00f9tiles pro sa reintegradura sotziale. Su tribunale de bizil\u00e0ntzia apost\u00ecvigat in su probidimentu de cuntzessura de sa liberdade sas limitaduras pro su cundennadu.\nPro lograre su rez\u00ecmene abertu, su presoneri devet aer cumpridu a su nessi sa metade de sa pena (20 annos pro su cundennadu a sa presonia perpetuada). Su rez\u00ecmene abertu podet esser aprigadu zai dae su cumintzu cando sa cundenna est inferiore a ses meses o a s'ora de su detenimentu si su cundennadu no est cunfiadu in proa a sos serv\u00ectzios sotziales. Su rez\u00ecmene abertu podet esser rebogadu in su casu chi su suzetu perdat su traballu, o non siat afatente pro su tratamentu o, a zud\u00ecssiu de su tribunale de bizil\u00e0ntzia, apat bioladu sas disposissione prebidas o si su cundennadu non faghet sa recuida a sa domo regrus\u00f2ria sena motivu zustifigadu (si s'aus\u00e8ntzia non s\u00f9perat doighi oras, sa rebogadura est optativa). S'aus\u00e8ntzia narada custituit su delitu de evasura, castig\u00e0bile a s'arrimu de s'art. 385 de su c.p."}
{"id": "11524", "revid": "2404", "url": "https://sc.wikipedia.org/wiki?curid=11524", "title": "Brincu de art\u00e0ria", "text": "Su brincu de art\u00e0ria o giampu de art\u00e0ria est un'ispetzialidade siat masculina siat femenina de s'atretismu.\nS'obietivu est a subracolare cun unu brincu unu listone orizontale postu a un'art\u00e0ria determinada. Su brincu podet esser realizadu cun cale si siat t\u00e8nniga, bastugh\u00ec s'ispicamentu dae su solu acontessat cun unu pee ebia.\nRegulas.\nIn una cumpetidura, sa barra a sa prima est regulada a un'art\u00e0ria relativamente bassa e est iscostiada chirru a susu cun incrementos de unos 3 o 5 chent\u00ecmetros, peroe podent esser de 1 chent\u00ecmetru pro sos tentativos de primadu. Onzi atreta tenet sa possibilidade de isseberare a cale art\u00e0ria a cumintzare a brincare, peroe una bia chi s'art\u00e0ria est istada brincada, sos \u00e0teros atretas no ant a poder cumintzare a un'art\u00e0ria prus bassa.\nS'atreta tenet unu minutu pro cumintzare su brincu dae su mamentu in ue est mutidu. A pustis de tres brincos nuddos cunsecutivos, s'atreta est eliminadu dae sa porfia. S'atreta chi brincat prus a susu est decraradu su binchidore. Si duos o prus atretas brincant sa matessi art\u00e0ria m\u00e0ssima, su cun su n\u00f9meru prus bassu de tentativos nuddos (a cale si siat art\u00e0ria) binchit. Si peri custu non si resessit a definire su binchidore, sunt realizados brincos annanghedores, sas art\u00e0rias logradas in sos brincos narados abarrant b\u00e0lidas pro su chi pertocat sos primados mundiales e \u00e0teru.\nSa barra de su brincu de art\u00e0ria est fata de pr\u00e0stiga afortida cun bidru o allum\u00ecniu. \u00c0teros materiales sunt autorizados, peroe b'at limitaduras de pesu e curvadura. Sa barra est longa unos 4 metros (s'IAAF r\u00e8gulat sa long\u00e0ria cun sa finalidade de primadu), cun una partzidura trasversale retunda, triangulare o cuadrada pro su prus de sa long\u00e0ria sua e de duos puntos de arrimu cuadrados in sas istremidades. Est cullocada a un'art\u00e0ria medida in duos suportes chi faghent in manera chi sa barra si cullochet in sas istremidades currespondedoras a s'art\u00e0ria desizada.\nSas art\u00e0rias brincadas sunt carculadas medende dae su puntu de decollu a s'oru superiore de sa parte prus bassa de sa barra. Deretamente in palas de sa barra, b'est una tramatza modde de gomma-ispuma chi permitit un'aterrazu seguru. Sos atretas devent brincare cun unu pee ebia pro subracolare sa barra. In tempus de su brincu podent tocare sa barra, peroe su brincu est nuddu si custa \u00f9rtima ruet pro su tocu issoro. Si sunt dados casos raros in ue ant perm\u00ectidu a s'atreta de repiter su tentativu, custu podet acontesser petzi si su zuighe decrarat chi sa barra nch'est ruta pro neghe de tzircust\u00e0ntzias isternas, comente su bentu. B'at bator partes de s'isecutadura: incannada, ispicamentu, bolu e aterrazu."}
{"id": "11525", "revid": "1162", "url": "https://sc.wikipedia.org/wiki?curid=11525", "title": "Pragh\u00e8ntzia", "text": "Pragh\u00e8ntzia (in italianu: Piacenza; in su dialetu locale Pias\u00ebinsa) est una comuna italiana de 103.487 abitadores, cabitale de sa prov\u00ecntzia emiliana a su matessi n\u00f9mene. Est paranumenada \"sa prima n\u00e0schida\" ca in su 1848 fiat istada sa prima leada italiana chi aiat detz\u00ecdidu peri prebissitu de intrare a formare parte de su Rennu de Sardinna. Posta in sa l\u00e0cana intre s'Em\u00eclia e sa Lombardia, est infruentziada economigamente e curturarmente dae Milanu, cun su cale at relassionadu fitianu sos destinos suos.\nZeografia.\nPragh\u00e8ntzia est situada in su paris padanu a un'art\u00e0ria de 61 metros in su livellu de su mare. Abarrat in s'oru deretu de su Pou, intre sas foghes de su riu Trebbia a s'uestu e de su tra\u00ecnu Nure a s'estu. A unos b\u00ecndighi chil\u00f2metros in sa deretura suddu, cumparint sos pendinos de sos m\u00f2goros praghentzianos, primas brab\u00e0nias de s'Apenninu ligurianu. Sa posissione zeogr\u00e0figa, in su rugramentu intre Lombardia, Lig\u00f9ria e Em\u00eclia, nd'at determinadu dae semper sas sortes istrat\u00e8zigu-militares e nd'at fatu unu nuu importante autocaminale e ferruvi\u00e0riu.\nCrima.\nPragh\u00e8ntzia est sa cabitale provintziale de s'Em\u00eclia-Romanna cun su crima prus continentale, pro cunsegh\u00e8ntzia sos ierros sunt lizeramente prus r\u00eczidos a petus de sas \u00e0teras cabitales provintziales de sa rezione e sas pretzipitaduras sunt prus mannas. Sas temperaduras m\u00ecnimas ierrales rezistradas, in prus de custu, sunt inferiores a sas de sas leadas lombardas probianas. Sa probiania de sa bidda a su riu Po zughet de cunsegh\u00e8ntzia ch'in totu sos tempos de s'annu su crima siat caraterizadu dae umedade forte: a s'ierru, si manifestat cun frech\u00e8ntzia manna su fen\u00f2menu de sa neula, a s'istiu sas cundissiones meteorol\u00f2zigas sunt fitianu de afogu istragosu.\nFinas a s'agabu de sos annos otanta de su s\u00e8gulu coladu, sunt istadas rezistradas niadas primadu. In sas dies de sa niada de su s\u00e8gulu de su 1985 chi aiat c\u00f2rfidu su nordu de s'It\u00e0lia si fiat superadu unu metru e mesu. Su nie in Pragh\u00e8ntzia est semper faladu in tempus de s'ierru, fen\u00f2menu bastante naturale, peroe intre s'agabu de sos annos noranta e sa prima d\u00e8gada de custu s\u00e8gulu, probabirmente pro neghe de sos mudamentos crim\u00e0tigos, su fen\u00f2menu s'est inraradu e su nie faghet sa cumparta sua petzi isporadigamente, de \u00e0tera banda peri pretzipitaduras de pagu importu. In sos \u00f9rtimos annos, su nie est torradu in cantidades bundantziosas e in s'ierru de su 2008/2009, si sunt rezistradas pretzipitaduras niosas primadu. Sa temperadura m\u00e0ssima m\u00e8dia in ghennarzu est de 3-4 grados, cando ch'in triulas nche sizit 31-32-33 grados. "}
{"id": "11526", "revid": "1162", "url": "https://sc.wikipedia.org/wiki?curid=11526", "title": "Boladoreddu", "text": "Su boladoreddu est una pubrigadura de tirada limitada formadu dae una o duas p\u00e0zinas imprentada in una o totu sas caras. Est impreadu pro informare in manera lestra e intregosa s'aprofetadore poss\u00ecbile, chi fitianu nd'intrat a possedimentu pro casualidade, in unu tipu determinadu de eventu, idea, prozetu, ozetu.\nIst\u00f2ria.\nUnu de sos impreos prus famados de su boladoreddu in s'ist\u00f2ria italiana fiat istadu in s'ocasione de su bolu subra de Bienna de un'iscadrilla de s'abiadura itailiana liderada dae Gabriele D'Annunzio, chi su 9 de austu de 1918 aiat fulliadu a subra de sa tzitade unos 50.000 boladoreddos propagandistas. Su boladoreddu \u201cmilitare\u201d sighit a esser meda utilizadu a dies de oe pro ispainare dudas e tim\u00f2rias in sas pobuladuras.\nImpreu pubritzit\u00e0riu e propagandista.\nAtuarmente si nde faghet impreu meda in su setore de sa pubritzitade, in ue s'informadura si l\u00ecmitat a proponner unu serv\u00ectziu, unu produtu o una marca.\nSende gasi, est utilizadu in onzi ocasione chi dimandet su beiculonzu de un'informadura sint\u00e8tiga a unu p\u00f9brigu poss\u00ecbile, duncas in su dom\u00ecniu pol\u00ectigu, sindigale, propagandista. S'operadura de repartzidura de sos boladoreddos a sos destinat\u00e0rios poss\u00ecbiles podet acontesser in modu deretu, peri intrega a manu, o in manera indereta a m\u00e8diu de s'insertadura de su boladoreddu a sa cassita de su curreu o a su parafrinas de sas autom\u00f2biles, in un'atividade chi est definida boladoreddamentu.\nS'impreu propagandista de su boladoreddu (chi zai esistiat in su milliotughentos in sos moimentos patri\u00f2tigos bariados, pro narrer cun sas fulliadas fontomadas de boladoreddos in intro de manifestadas teatrales dae sas lollas de susu a sa corte de cadirones) nch'aiat sizidu su c\u00f9curu suo in sos annos '60 e '70 de su s\u00e8gulu coladu cun s'ispainadura intre sos grupos pol\u00ectigos minores de su murticopiadore.\nOrdin\u00e0ntzias comunales.\nIn medas comunas italianas, formas de repartzidura de boladoreddos sunt reguladas dae ordin\u00e0ntzias comunales chi apost\u00ecvigant si siant liz\u00ectimas o nono, e nde cundissionant s'atividade a su pagamentu de un'imp\u00f2situ. Difatis, in sas tzitades mannas, pro realizare su boladoreddamentu manu-a-manu est pretzisu a pagare un'imp\u00f2situ subra de sa pubritzidade, chi andat dae 5 euros sa die pro onzi piseddu impreadu in sa repartzidura in sas comunas de Milanu e N\u00e0pule a sos 5 chent\u00e8simos de euro pro onzi boladoreddu repartzidu in Roma. Unu casu raru est rapresentadu dae sa comuna de Z\u00e8nova, ch'in su 2.004 at proibidu su boladoreddamentu manu-a-manu.\nSu boladoreddamentu in sas autom\u00f2biles est proibidu in belle totu sas comunas italianas."}
{"id": "11527", "revid": "9316", "url": "https://sc.wikipedia.org/wiki?curid=11527", "title": "Don Quijote de la Mancha", "text": "Don Chisciotte de sa Mancia (\"El ingenioso hidalgo Don Quijote de la Mancha\") est unu romanzu iscrittu, in ispagnolu, dae s'iscrittore ispagnolu Miguel de Cervantes: est una de sas oberas pius importantes de sa literadura universale. Est una istoria iscritta in su '600."}
{"id": "11529", "revid": "2404", "url": "https://sc.wikipedia.org/wiki?curid=11529", "title": "Caminu de ferru Mandas-Arbatassa", "text": "Su caminu de ferru Mandas-Arbatassa est una l\u00ecnia ferruvi\u00e0ria tur\u00ecstiga de lad\u00e0ria manna zestionada dae s'IRST in su cuadru de su serv\u00ectziu Trenigheddu Birde. Atuarmente, est su caminu de ferru tur\u00ecstigu prus longu de It\u00e0lia, gasi che sa l\u00ecnia de lad\u00e0ria minimada prus longa de Europa.\nCurs\u00e0riu.\nSa conca de l\u00ecnia de sos trenos est Mandas, dae ue moent normarmente sas cumponiduras de sas l\u00ecnias de su Trenigheddu Birde de su cumpartzimentu de Casteddu. Pagu ora a pustis de sa moida, si nche crompit a su puntu in ue sa l\u00ecnia dassat sa de \u00ccsili e S\u00f2rgonu e si s\u00f2digat chirru a s'estu, sizende sas leadas de Arrolli, Nurri e Biddanoa Tulu. Dae ie cumintzat un'artiada costante chirru a sos montes de s'Ozastra, gasi a pustis de zumbare su lagu bassu de su Frumendosa si nche crompit a sa cantonera de Palarana, posta intre duos t\u00f9nneles e, in su tempus coladu, logu de traballu a ue fiant destinados sos cantoneris indissiplinados. Sa trassadura cumintzat a si fagher garronosa a medida chi aumentat s'art\u00e0ria, e su trenu, a pustis de colare s'arressada de Bertiddi, nche sizit in s'\u00f2rdine Est\u00e8rzili, s'istassione de S\u00e0dali-Seulu e sa de Seui, puntu de rugramentu avesale de sos trenos.\nSi biazat a ingh\u00ecriu de 800 metros de art\u00e0ria, no a largu dae su Serrarghentu, e aumentat sa pres\u00e8ntzia de pontes, t\u00f9nneles e bortas, e a pustis de sas arressadas remengas de Anul\u00f9, Santu Gir\u00f2mini e Niala, si sizint sas biddas de Ussass\u00e0i e Gairu, chi s'istassione s'agatat in sa leada de Gairu Tachisara, t\u00e8rminus antigu de s'arrampamentu disimpreadu de Jertzu. A pustis de rugrare unos cantos t\u00f9nneles e afrinare sos oros de su lagu artu de su Frumendosa, si nche sizint sas istassiones de Biddamanna Stris\u00e0ili e \u00c0rzana, ambas a tesu meda dae sas leadas respetivas.\nDae \u00c0rzana in antis, cumintzat sa falada longa chirru a su mare e, a pustis de furriare de 360\u00b0 in su tunnel eligoidale de Pitzu de Cucu, si nche crompit a Lanus\u00e8, cabitale de sa prov\u00ecntzia de s'Ozastra, a su cale sighint s'istassione de \u00c8lini-Irbonu e s'arressada de Sedda Eleci. Finarmente, si crompit a su paris, in su territ\u00f2riu de s'\u00e0tera cabitale de sa prov\u00ecntzia ollastresa, Tortuelie, pen\u00f9rtima istassione in antis de sa conca de l\u00ecnia in su portu de su trighinzu de Arbatassa."}
{"id": "11530", "revid": "1162", "url": "https://sc.wikipedia.org/wiki?curid=11530", "title": "Renato Curcio", "text": "Renato Curcio (Monterotondo (Roma), 23 de cabidanne 1941) est unu terrorista italianu, intre sos fundadores de sas Brigadas Rujas, organizadura terrorista de manca istrema chi aiat insambenadu s'It\u00e0lia in sos annos setanta e in sa prima metade de sos annos otanta de su s\u00e8gulu coladu, causende chentinas e chentinas de b\u00ectimas nossentes.\nCurcio fiat cojuadu cun un'\u00e0tera brigadista, Mara Cagol, obitada in su l\u00e0mpadas de 1975 in tempus de un'afrontu armadu cun sas fortzas de segur\u00e0ntzia.\nDae su 1998 est in liberdade, sena s'esser arrep\u00e8ntidu mai de s'iss\u00e8beru suo de morte e sena pedire perdonu carchi bia a sas fam\u00eclias de sas b\u00ectimas suas.\nEst cussideradu zenerarmente unu de sos pessonazos prus negativos e detest\u00e0biles de s'ist\u00f2ria italiana."}
{"id": "11531", "revid": "1162", "url": "https://sc.wikipedia.org/wiki?curid=11531", "title": "Valeria Marini", "text": "Valeria Virginia Laura Marini (Roma, 14 de maju de 1.967) est un'atora, pisedda ispet\u00e0gulu e modista italiana cun or\u00eczines sardas (mama sua est naturale de Casteddu).\nNch'at sizidu s'\u00e8situ a cumintzos de sos annos noranta de su s\u00e8gulu coladu gr\u00e0ssias a sa partetzipadura sua comente prima f\u00e8mina a diferentes ispet\u00e0gulos de su \u201cBagazitu\u201d, abarrende-bi pro istajones m\u00f9rtipras e torrende-bi in su barigare de sos annos posteriores, a pustis de s'afirmadura comente atora in diferentes ispet\u00e0culos teatrales e pell\u00ecgulas de tzine e tele.\nIn tempus de sa carrera sua, at finas traballadu de presentadora telebisenca de paritzos programmas de bariedade, comente \u201cBrullas a bandas\u201d e \u201cSos acotzados\u201d, cando chi dae su 2.005, a sa parallela cun s'atividade telebisenca e tzinematogr\u00e0figa, isvilupat finas una carrera in calidade de modista.\nCussiderada unu s\u00ecmbulu sessuale de sos annos noranta de su s\u00e8gulu coladu e de sa prima d\u00e8gada de su s\u00e8gulu in protzessu, gr\u00e0ssias finas a sas formas suas sensuales, at realizadu calend\u00e0rios bariados e s'est pobularizada finas in sas rebistas de cr\u00f2niga in colore de rosa, in particulare pro s'acapiadura sua sentimentale cun Vittorio Cecchi Gori."}
{"id": "11532", "revid": "1162", "url": "https://sc.wikipedia.org/wiki?curid=11532", "title": "Lista postale", "text": "Sa lista postale est unu serv\u00ectziu postu a disponimentu dae sos curreos a sas pessones chi non disponzant de un'agatadorzu firmu o chi, pro resones pr\u00f2pias issoro, non disizent retzire sa currespond\u00e8ntzia in domo.\nIn It\u00e0lia, onzi uf\u00ecssiu postale disponet de una partzidura destinada a custu serv\u00ectziu. Naturarmente, pro poder retirare su curreu aderetadu a sa pessone pr\u00f2pia, est pretzisu a amustrare unu documentu de identidade b\u00e0lidu. In logu de unu n\u00f9mene de pessone, in sa subra cun destinu a sa lista postale bi podet esser iscritu su c\u00f2dighe de unu documentu de identidade (pabiru de identidade, passaportu, eac.): in su casu naradu, chi est t\u00ecpigu de sos ann\u00f9ntzios minores, cheret amustradu su documentu identificativu currespondedore a su c\u00f2dighe inditadu in sa subra.\nTotu sos tzitadinos ant deretu a su serv\u00ectziu de lista postale, e su deretu naradu podet esser limitadu petzi a degretamentu de s'autoridade zudissi\u00e0ria.\nIn zenerale, sas partziduras italianas de lista postale bardant sa currespond\u00e8ntzia retzida pro sa dura de unu mese: in su casu chi, pustis coladu custu t\u00e8rmine, nemos si presentet pro la retirare, issa est torrada a s'imbiadore.\nSu recursu a su serv\u00ectziu de lista postale resurtat meda pr\u00e0tigu in sos biazos longos itineradores in logu istranzu, mancari a dies de oe, in bista de s'ispainadura de sa telem\u00e0tiga, sas pessones chi nde tirant profetu pro custu siant seguramente meda prus pagu numerosas chi una die."}
{"id": "11533", "revid": "1162", "url": "https://sc.wikipedia.org/wiki?curid=11533", "title": "Istiu de Santu Martine", "text": "S'istiu de Santu Martine est su n\u00f9mene impreadu pro inditare unu per\u00ecodu atonzale eventuale in ue, a pustis de sas primas astragadas, si presentant cundissiones crim\u00e0tigas de tempus bonu e alore relativu. In s'emisf\u00e8riu australe, custu fen\u00f2menu si podet dare intre s'agabu de abrile e su cumintzu de maju. Su n\u00f9mene de Istiu de Santu Martine est cumpartzidu cun su prus de sas \u00e0teras limbas noulatinas, in sos pa\u00ecsos angrusassones est mutidu \u201cIndian Summer\u201d, cando ch'in unas cantas limbas isravas, intre sas cales b'est su russu, si narat \u201cBabe Leto\u201d.\nSantu Martine si festat s'11 de santandria.\nTradissionarmente, in cussas dies s'abrint sas cubas pro sa prima degustadura de su binu nou, chi a s'avesu est cumbinadu cun sa prima castanza. Custa tradissione est tzelebrada finas in una poesia famada de Giosu\u00e8 Carducci, chi su t\u00ectulu est, difatis, \u201cSantu Martine\u201d:\n\u00ab\u00a0Sa neula in sos montigros ratos\nS'\u00e0rtiat moddinende,\nE suta de su bentuestu\nZuilat e in\u00e0rbinat su mare;\nPeroe peri sas carreras de sa bidda\nDae sa gurgulliadura de sas cobedinas\nColat su fragu aspru de sos binos\nPro alligrare sas \u00e0nimas.\nF\u00f9rriat in truncheddos allutos\nS'ischidone ischintiriddende:\nEst su cassadore fruschiende\nIn su limenarzu abaidende torra\nIntre sas nues rujastras\nCheddas de puzones nieddos,\nChe pessamentos esillados,\nIn su migronzu serencu.\u00a0\u00bb\n\u201cIstiu de Santu Martine\u201d, de su 1.857, est finas unu de sos contos prus fontomados dae Adalbert Stifter s'iscritore de su realismu austr\u00ecagu. \nNon b'at peruna acapiadura intre s'istiu de Santu Martine e sa fr\u00e0sia idiom\u00e0tiga sarda \u201cNeghe de Antine, neghe de Martine\u201d."}
{"id": "11534", "revid": "10458", "url": "https://sc.wikipedia.org/wiki?curid=11534", "title": "Colo-Colo", "text": "Sa Colo-Colo (\"Club Social y Deportivo Colo-Colo\") est una sotziedadi calcistica de palloni de Santiago, in Cile. &lt;/br&gt;Est n\u00e0scia in su 1925. Su presidenti de oi est Ra\u00fal Lab\u00e1n."}
{"id": "11535", "revid": "2404", "url": "https://sc.wikipedia.org/wiki?curid=11535", "title": "Cuarteri", "text": "Su cuarteri, in s'\u00e0mbitu militare, \u00ecnditat unu fraigu o unu cumparis org\u00e0nigu de fraigos e infraistruturas, destinados a s'aposentu, s'atividade e/o s'imparonzu de sas fortzas armadas e de sos corpos de polima, finas in sos per\u00ecodos in ue no isvilupant deretamente atividades operativas, si nono tareas de insajadura, e \u00e0teros inc\u00e0rrigos chi pertocant zenerarmente sas finalidades istitussionales chi li sunt assinnadas.\nEtimolozia.\nSa teoria prus credibizada a pitzos de s'or\u00eczine de su t\u00e8rmine \u201ccuarteri\u201d est chi derivet dae su latinu \u201cquaterna\u201d, cun su sinn\u00ecfigu de \u201caposentu destinadu a bator sordados\u201d.\nIstruturas.\nSu cuarteri presentat a s'avesu sos elementos materiales sighidores:\nunu o prus corpos de f\u00e0briga ammanitzados comente aposentadorzu/dormidorzu;\nmandigadorzu cun eventuarmente coghinas e zonas de coghidura pro mandigares antisimpachetados:\ndispensadorzu (una casta de tzilleri/minimercadu pro sa tropa);\ntz\u00ecrculu de ufissiales e sutaufissiales;\nrecreadorzu; \ninsajadorzu;\ndominarieddu de cumand\u00e0ntzia cun uf\u00ecssios currespondidores;\nmuru de inghiriadura;\nmiradorzos e caudebas;\ncorpus de b\u00e0rdia;\nambiente pro retzidura de r\u00e0diu, tel\u00e8fonu, eac. (sinzolamentos, eac.);\npratza de armas;\nremunidorzu pro sos be\u00ecculos e \u00e0teros echipamentos destinados a finalidades istitussionales;\ndep\u00f2sitos e an\u00e0logos;\ninfirmeria cun ambientes destinados a sas b\u00ecsitas m\u00e8digas e aposentos de internamentu.\nIn manera zenerale, pro unas cantas unidades militares ispetziales, che pro narrer sos pararutistas, est meda frechente sa pres\u00e8ntzia in su cuarteri de una turre de atrivimentu a su nessi, in ue si s\u00ecmulant fulliadas, apiligadas e \u00e0teras manobras t\u00ecpigas de su corpus."}
{"id": "11536", "revid": "1162", "url": "https://sc.wikipedia.org/wiki?curid=11536", "title": "Istassione ferruvi\u00e0ria de Casteddu Su Masu", "text": "S'istassione ferruvi\u00e0ria de Casteddu Su Masu format parte de su grupu Caminos de Ferru Nassionales e s'agatat in sa l\u00ecnia Casteddu-Figari, servende sa leada de Su Masu\nIst\u00f2ria.\nS'ist\u00f2ria de su transitadorzu dat cumintzu in sa segunda metade de su milliotughentos, addaghi sa Cumpanzia Reale de sos Caminos de Ferru Sardos aiat printzipiadu sa realizadura de sa retza ferruvi\u00e0ria p\u00f9briga de lad\u00e0ria minimada de sa Sardinna. Su prozetu prebidiat sa colada de sa l\u00ecnia chi diat aer aunidu Casteddu cun su Cabu de Susu finas in sa parte suddu de sa comuna de Su Masu, a pagas chentinas de metros dae s'Istanzu de Santa Gilla. S'1 de maju de 1.871, data de inaguradura de su primu rugru de sa l\u00ecnia Casteddu-Figari, cumpresu intre sa cabitale rezionale e Biddesorri, aiat cuintz\u00ecdidu cun s'abertura de s'istassione de Su Masu de sos tempos.\nA pustis de s'aunire cun sa retza de sos Caminos de Ferru Reales a sos CFN in su 1.920, s'istassione de Su Masu aiat mudadu su n\u00f9mene suo pagu tempus a pustis de s'annessura de sa comuna de Su Masu a sa de Casteddu in su 1.937. Dae tando, s'istalladura zughet su n\u00f9mene ufissiale de Casteddu Su Masu, mancari Su Masu siat torradu a esser comuna aut\u00f2noma in su 1.989.\nIn sos annos setanta de su s\u00e8gulu coladu, aiant dadu cumintzu sos traballos pro su duprigamentu de su rugru Casteddu-Deximumannu de sa Dossale Sarda, chi aiant pertocadu finas s'istassione de Casteddu Su Masu, chi fiat istada reinnoada profundamente: s'installadura fiat istada probida de unu fraigu de biazadores nou e prus mannu (su betzu fiat istadu demolidu), fiant istados realizados sutacoladorzos pionales pro nche sizire sos apeadorzos e fiat istadu fraigadu unu terminale de mercantzias intermodale (in operatividade dae su 1.986, su primu de custa zenia in Sardinna cun filera de bias currespondedora). In prus de custu, in sa segunda metade de sos annos otanta s'istassione fiat istada pertocada dae sos testes relassionados cun su prozetu, posteriormente abandonadu, de eletrifigadura cun currente arternada de sa l\u00ecnia Casteddu-Figari. Pro sos testes narados, aiant installadu sas l\u00ecnias abi\u00e0tigas pro s'alimentadura de sas locumotivas E491/492 in sos rugros Casteddu-Deximumannu (ch'incruet finas s'istassione de Casteddu Su Masu) e Biddesorri-Seddori Istadu. Sas caden\u00e0rias fiant istadas remoidas dae su transitadorzu annos a pustis de s'abandonamentu de su prozetu.\nCarater\u00ecstigas.\nRealizada a longu de sa Dossale Sarda, s'istassione de Casteddu Su Masu, dae su puntu de bista infraistruturale, est probida de 4 bias echipadas pro su serv\u00ectziu de passizeris. Su primu est serente a su fraigu de biazadores, cando chi sos \u00e0teros tres sunt s\u00e8rvidos dae duos apeadorzos (unu a cumone intre sas bias 2 e 3 e unu pro sa bia 4) siz\u00ecbiles a m\u00e8diu de unu sutacoladorzu. Addae de custos, s'istassione est dotada finas de unu terminale intermodale de mercantzias, cun filera de bias currespondedora apositiva, situada a costazos de su fraigu de biazadores. Custu \u00f9rtimu est custitu\u00ecdu dae unu fraigu de duas prantas cun unu terasseddu, a pranimetria retangulare.\nMoimentu.\nIn relassione a s'or\u00e0riu de su segundu semestre de 2.012, s'istassione est s\u00e8rvida dae sas cumponiduras de Trenitalia, in particulare dae sos trenos metropolitanos de su serv\u00ectziu ferruvi\u00e0riu metropolitanu de Casteddu e dae sos trenos rezionales chi tenent comente conca de l\u00ecnia, in prus de s'istassione de Casteddu, sos transitadorzos de Carv\u00f2nia, Serbariu, Iscr\u00e8sias, Santu B\u00e8ngiu, Aristanis e Macumere."}
{"id": "11537", "revid": "7227", "url": "https://sc.wikipedia.org/wiki?curid=11537", "title": "Mantova", "text": ""}
{"id": "11538", "revid": "2404", "url": "https://sc.wikipedia.org/wiki?curid=11538", "title": "Duluth", "text": "Duluth est una bidda istadunidesa logalizada in s'Istadu federale de su Minnesota, in su contadu de Saint Louis, in s'oru de su Lagu Superiore. Sa de bator leadas minnesotianas, Duluth tenet una pobuladura de 86.265 abitadores cunforme a su retzensimentu de su 2010. Duluth est sa de duas logalidades prus mannas in s'oru de su Lagu Superiore a pustis de Thunder Bay su canadesu, e tenet s'arzola metropolitana prus manna de su lagu, cun una pobuladura de 279.771 abitadores in su 2.010, sa de duas prus mannas de su Minnesota. Sa pobuladura urbana de Duluth cumbinada cun sa de sas leadas serentes \u2013 incr\u00f9didos Proctor, Hermantown e Superior (zai in su territ\u00f2riu de su Wisconsin), tenet addae de 131.000 bividores zustu a sos n\u00f9meros retzensidos in su 2.010.\nZeografia.\nSituadu in su puntu prus ponentesu de sos Lagos Mannos, in s'oru nordu de su Lagu Superiore, Duluth est siz\u00ecbile dae s'Otz\u00e8anu Atr\u00e0ntigu, a largu 3.700 chil\u00f2metros, peri sos Lagos Mannos e su riu Santu Larentu. Custa posissione bantazosa rennet Duluth su primu portu de aba durche de su mundu, in ue segurant naes cun banderas de dusinas de pa\u00ecsos diferentes.\nDuluth format un'arzola metropolitana cun Superior chi est narada \u201cThe Twin Ports\u201d, \u201cSos Portos Cr\u00f2binos\u201d. Sas biddas cumpartzint sa ba\u00eca de Duluth-Superior e impare cust\u00ectuint su portu prus importante de su Lagu Mannu pro su trasportu de carvone, minerale ferrosu (taconita) e trigu. Destinu tur\u00ecstigu de sinn\u00ecfigu pro s'Uestu tzentrale, Duluth istranzat s'\u00f9nigu ab\u00e0riu de aba durche de sos IAA, s'Ab\u00e0riu de sos Lagos Mannos, e su ponte Aerial Lift, chi aunit su canale portencu de Duluth cun sa ba\u00eca de Duluth-Superior. Sa bidda rapresentat finas su puntu de partida de sos biazos in caminu a longu de s'oru tramuntanesu de Minnesota. \nSa tzitade est titulada cunforme a Daniel Greysolon Le Sieur du Luth, su primu isproradore europeu cunnotu chi nch'apat sizidu sa zona.\nPessonalidades relassionadas cun Duluth.\nDuluth est sa bidda de n\u00e0schida de Bob Dylan su cantadore e de Bill Berry su baterista antigu de sos R.E.M."}
{"id": "11540", "revid": "1054", "url": "https://sc.wikipedia.org/wiki?curid=11540", "title": "Antzianismu", "text": "Su t\u00e8rmine antzianismu \u00ecnditat unu cumparis de proas dolorosas o de pr\u00e0tigas ritualizadas, numenadas \"noaladas\", chi sunt destinadas a simbolizare s'integradura de un'individu a unu grupu sotziale: istudantes, militares, profissionales, eac.\nOr\u00eczine e carater\u00ecstigas de su fen\u00f2menu.\nSu t\u00e8rmine \u201cantzianismu\u201d arribat dae s'azetivu \u201cantzianu\u201d, ch'in su suspu ident\u00ecfigat su membru antzianu de grupu, in cuntraponidura cun su \u201cz\u00f2vanu\u201d, est a narrer su noale.\nSu fen\u00f2menu de s'antzianismu tzucat dae atos sintzillos de superioridade (inzurzas grussas, brullas malas e insensatas) finas a assiones de gravedade prus manna: fura, lesiadas, istrobu sighidu s\u00ecchigu e f\u00ecsigu de sa b\u00ectima, atos de pessighidura, allimbosos, discriminat\u00f2rios o de devastadura, e finas de creze rassista. In particulare, s'antzianismu est impreadu fitianu pro si referrer a unos cantos tipos de atos e pr\u00e0tigas pessighidoras in intro de s'armada.\nIn intro de sas armadas, s'antzianismu est ufissiarmente proibidu e disalentadu, belle chi bastantes ufissiales tirent a lu minimizare cussiderende-lu parte de su protzessu formativu de su militare. A bias, est istadu \u2013 prus o mancu sientemente \u2013 unu m\u00e8diu pro sa reguladura de sas zerarchias in intro de sa tropa, cunfigurende-si comente un'arternativa no uffisiale a sa l\u00ecnia zer\u00e0rchiga formalizada (cadena de mandu) e garantende, pro argunos aspetos segund\u00e0rios peroe no prus pagu importantes (pro narrer sa zestione de sa bida de garnidura), su bonu funtzionamentu de su departamentu. Pro custa resone, sas zerarchias, e mescamente sos ufissiales de gradu bassu e sos sutaufissiales, tirant a lu discuidare, a su nessi finamentras a cando sos atos no s\u00f9perent livellos de gravedade tales chi diant logu a isc\u00e0ndalu, zenerarmente in fatu de lesiadas graes o de sa morte de unu regrutu.\nSende gasi, fitianu s'antzianismu s'ispressat peri atos pessighidores cun onzi r\u00e8gula puros e sintzillos, cun bisastros de onzi isp\u00e8tzia, finas a arribare, in unos cantos casos, foras male a su suitz\u00ecdiu o a su mortorzu. Su fen\u00f2menu diat parrer esser prus frechente in sos Istados chi tenent un'armada massiva, gr\u00e0ssias a su regrutamentu obrigad\u00f2riu.\nIn It\u00e0lia.\nIn It\u00e0lia, pro d\u00e8gadas, s'est tiradu a minimizare o denegare sas responsabilidades de sas zerarchias militares, gasi che a imbarare sa pubritzitade de sos epis\u00f2dios chi acontessiant.\nIn sos annos '80 e '90 de su s\u00e8gulu coladu, sos epis\u00f2dios de antzianismu aiant cumintzadu a nch'essire a campu e a si fagher de cunnoschimentu zenerale, a su puntu de conchinare sa crasse pol\u00ectiga a prozetare su superamentu de su serv\u00ectziu militare obrigad\u00f2riu in It\u00e0lia.\nSu casu Scieri.\nEst particularmente cunnota s'acont\u00e8ssida de Emanuele Scieri, chi dispensaiat serv\u00ectziu inche sa Brigada Folgore, chi sa morte si fiat dada in su 1.999, in tzircust\u00e0ntzias mai craridas dessintotu, in su Cuarteri Gamerra C.I.PAR Tzentru de Insajadura de Pararutistas de Pisa. Sas imbestigaduras aiant reveladu chi su z\u00f2vanu siragusanu zai fiat mortu dae bastante tempus. Su casu aiat trubuscadu s'opinione p\u00f9briga, peroe prus chi totu nch'aiat zutu a s'iscoberta de una \u201cpol\u00ectiga\u201d ch'in logu de orizare e pessighire sos atos de antzianismu, los cuaiat e foras male los tolleraiat.\nSubra de su suzetu bi fiant istadas unas cantas interrogaduras paralament\u00e0rias, comente pro isempru sas dae bandas de Sandro Delmastro Delle Vedove e Athos De Luca sos deputados de sa C\u00e0mara e de Carlo Sconamiglio, Ministru de sa Defesa de tando."}
{"id": "11542", "revid": "130085", "url": "https://sc.wikipedia.org/wiki?curid=11542", "title": "Gravellu", "text": "Dianthus caryophyllus L. (Grav\u00e9llu o Car\u00f3vulu) est una pranta de ebra de sa fam\u00ecllia de \"Caryophyllaceae\". Probabilmenti nativa de su Mediterraneu innui esti diffundia in tottus is regionis, s'esatta or\u00ecgini no est connotta po sa cultivatzioni istensiva chi est istettia fatta in is uttimus 2.000 annus.\nDescritzioni.\nPranta perenni chi podit cresci fintzas a unu metru de altesa. Suus follas funt grigias-bidris impunnadas a bidri-asulu, finis e\u00ec longas fintzas a 15cm. Is froris podint essi, a solus o accorraus in gudronis, de diametru de 3 a 5 cm, cun s'oru tottu frattatzau. Su collori originalli est arrosa-p\u00f9rpora ma oi du ant medas cultivar de dogna collori. Sa froridura si produssit po casi tottu s'annu e\u00ec normalmenti funt froris de fragrantzia fotti.\nCultivu.\nSu grav\u00e9llu aresti frorit iscetti duranti su beranu e\u00ec s'istadi, per\u00f2 cun conditzionis appropriadas podit fror\u00e9ssi tottu s'annu. \u00d3llit \u00e0cua regullari chentza stangiadura e\u00ec esponidura in prenu solli."}
{"id": "11543", "revid": "2404", "url": "https://sc.wikipedia.org/wiki?curid=11543", "title": "M\u00e0riu Piga", "text": " &lt;ns&gt;0&lt;/ns&gt;\n &lt;revision&gt;\n &lt;parentid&gt;130123&lt;/parentid&gt;\n &lt;timestamp&gt;2015-05-05T08:37:49Z&lt;/timestamp&gt;\n &lt;contributor&gt;\n &lt;username&gt;Mattafalluga&lt;/username&gt;\n &lt;/contributor&gt;\n &lt;model&gt;wikitext&lt;/model&gt;\n &lt;format&gt;text/x-wiki&lt;/format&gt;\nM\u00e0riu Piga (Lu Palau, 29 de maju de 1953) est un'assussadore de f\u00f9balu e fubaleri antigu sardu (zogaiat in sa posissione de atacadore).\nCarrera.\nZogadore.\nAt cumintzadu sa carrera in su 1972 in s'echipa de sa bidda sua, su Palau, chi partetzipaiat a su campionadu de amadores. In s'istajone 1973-1974, aiat printzipiadu sa carrera profissionale in sa s\u00e8rie C cun sa Torres, in ue fiat abarradu duas istajones in antis de disputare \u00e0teros tantos campionados de sa de tres s\u00e8ries in sa Luchesa, paris cun frade suo cr\u00f2binu Marcu.\nIn su 1977, fiat istadu cuntratadu dae s'Atalanta in sa S\u00e8rie A, chi non l'aiat dassadu s'istrenare tzedende-lu a s'Abellinu in sa S\u00e8rie B. S'11 de l\u00e0mpadas de 1978, in s'\u00f9rtima zorronada de su campionadu de S\u00e8rie B 1977-1978, aiat marcadu contra a sa Sampdoria su golu de s'1-0 chi aiat sinnifigadu s'artiada de sos irpinianos a su turneu prus importante. Cun s'Abellinu si fiat istrenadu in sa S\u00e8rie A in s'istajone posteriore e aiat zogadu pro chimbe istajones in totale.\nA pustis l'aiant tz\u00e8didu a su Peruza in sa S\u00e8rie B, in antis chi torraret a sa s\u00e8rie A cun sa camiseta de sa L\u00e0tziu (1982-1983). \nSa carrera sua incruit finas duas istajones cun su Palermu (S\u00e8rie C1 e S\u00e8rie B) in antis de torrare a s'echipa chi l'aiant lantzadu a su f\u00f9balu profissionale; difatis, aiat determinadu finas s'artiada de sa Torres a sa S\u00e8rie C1 in s'istajone 1986-1987, marchende su golu detzisivu a sa Lis\u00e0ndria in s'\u00f9rtima zorronada de su campionadu.\nAiat terminadu sa carrera in T\u00e0tari in su 1989, a sos 33 annos. \nIn su 1986, fiat abarradu imboligadu in s'isc\u00e0ndalu de sas apostas fubal\u00ecstigas sufrende una suspensura de unu mese.\nIn sa carrera sua, at tentu grobarmente 114 pres\u00e8ntzias e at logradu 9 realizaduras in sa S\u00e8rie A, cando ch'in sa S\u00e8rie B sas partidas disputadas sunt istadas 81 cun 6 golos marcados.\nAssussadore.\nComente assussadore, a caddu intre su 1996 e su 1997, at leadu sa timona de sa Torres, resessende a evitare sa falada dae sa S\u00e8rie C2 in su 1997 e sende despedidu pagos meses a pustis."}
{"id": "11547", "revid": "3602", "url": "https://sc.wikipedia.org/wiki?curid=11547", "title": "Iscorzismu", "text": "Su iscorzismu est su fen\u00f2menu pro su cale sos billetes de un'eventu, in particulare cuntzertos e manifestadas isportivas, sunt comporados in cantidades mannas dae un'\u201discorzadore\u201d chi a pustis los rebendet addaghi s'agotant sos zassos a preju ismanniadu, produende-li duncas unu balanzu cussider\u00e0bile.\nBelle gasi, cando un'eventu est a puntu de cumintzare o zai est cumintzadu dae pagu ora, podet acontesser de topare cun un'iscorzadore chi siat dispostu a bender unu billete a unu preju minore chi s'ufissiale.\nSu t\u00e8rmine est una mollura de su chi s'impreat in ingresu, \u201cscalper\u201d, abaliadu dae sa majoria de sos limbistas comente prus inditadu pro sa limba sarda chi s'italianismu \u201cbagarinu\u201d (paraula de or\u00eczine indefinida).\nIn It\u00e0lia.\nS'iscorzismu in It\u00e0lia est relassionadu mescamente cun sas partidas de f\u00f9balu, munditu in ue zai est presente dae medas annos e, mancari sa b\u00e8ndida a preju ismanniadu siat illegale, fitianu est tolleradu. Sa c\u00f2mpora de billetes dae un'iscorzadore podet esser su tantu de su delitu de c\u00f2mpora incautelosa, sende gasi una sent\u00e8ntzia de sa Corte de Cassadura at apostivigadu ch'in su casu chi sos billetes comporados non tenzant aproghilamentu ill\u00ectzitu, non b'apat logu a su delitu naradu (mancari gasi, cheret postu in craru chi sa sent\u00e8ntzia in chistione si referit a unu fatu chi s'est dadu in antis de s'intrada in fortza de sa regulativa ch'imponet sa b\u00e8ndida de billetes chi zugant su n\u00f9mene de su possedidore reale).\nAvesarmente, sos prejos de sos billetes aumentant in manera massiva a petus de su preju ufissiale. S'est proadu a orizare custu fen\u00f2menu, pro su chi pertocat s'iscorzismu de sos billetes pro sas partidas de f\u00f9balu, peri s'introduidura de sos billetes numenales, in ue cumparet su n\u00f9mene de s'achisissionadore. Sa regulativa narada, intrada in fortza in tempus de su 2.006, belle gasi s'est averada ineficassa, dada s'aprigadura sua no rigurosa e s'iscassia de sos cuntrollos.\nEst meda not\u00e0bile su fen\u00f2menu de s'iscorzismu pro su chi prendet sas manifestadas teatrales e sos cuntzertos. Bastis a fontomare de isempros sos casos de sos primos ispet\u00e0gulos de sa Scala de Milanu e sos cuntzertos de sos mannos de sa m\u00f9siga, chi sos billetes sunt reb\u00e8ndidos a prejos inladados in manera cussider\u00e0bile.\nIn sos \u00f9rtimos annos, su fen\u00f2menu s'est ispainadu finas a sa b\u00e8ndida peri Internet."}
{"id": "11548", "revid": "2404", "url": "https://sc.wikipedia.org/wiki?curid=11548", "title": "Luganu", "text": "Luganu est una comuna isv\u00ectzera de 66.034 abitadores posta in su Cantone Tessinu in s'oru de su lagu numenale.\nSa de noe leadas isv\u00ectzeras pro pobuladura, urbanizadura printzipale cantonale e prima bidda de s'Isv\u00ectzera italiana, s'isterrit dae sos pendinos de su monte San Salvatore a su Monte Br\u00e8 finas a su c\u00f9curu de su Gazzirola, subra de unos 75,8 kmcd. de superf\u00ectzie, a un'art\u00e0ria chi b\u00e0riat dae sos 272 m. in su livellu de su mare de s'oru de su lagu de Luganu a sos 2.118 de sa Badde Colla arta.\nLugano est logalidade tur\u00ecstiga meda fitianada: su miradorzu de su Monte Br\u00e8 est cussideradu su de duos de su mundu a pustis de su Corcovado de Riu de Ghennarzu, e su lagu suo, mescamente in Isv\u00ectzera peroe cun tres partes minores situadas in territ\u00f2riu italianu, est meda apressiadu pro su crima suo cardumu.\nLugano s'est aguarmente afirmadu a su livellu mundiale comente tzentru banc\u00e0riu internassionale de primu \u00f2rdine, in su de tres logos in Isv\u00ectzera a pustis de Tzurigu e Zinebra.\nEst cunnotu finas che sa bidda prus manna de limba italiana foras de s'It\u00e0lia."}
{"id": "11549", "revid": "2404", "url": "https://sc.wikipedia.org/wiki?curid=11549", "title": "Autoposada", "text": "Un'autoposada est unu puntu de recreu ubigadu a longu de sos autocaminos, in sas arzolas de serv\u00ectziu, o finas de \u00e0teras zenias de caminos. In Sardinna, in ue non b'at autocaminos, sas autoposadas sunt frechentes a longu de sos biazadorzos prus importantes.\nPodet esser de mann\u00e0ria meda bari\u00e0vile e cumprender petzi unu tzilleri, gasi che unu tzilleri e unu restorante, chi fitianu est de su tipu a serv\u00ectziu l\u00ecberu.\nDe frechente, un'autoposada funtzionat finas de butega, cun un'assortimentu prus o mancu ampru de art\u00ecgulos bariados, che siendas aliment\u00e0rias, bufaduras, ziornales, rebistas, libros, mapas de tr\u00e0figu, billetes de loteria, dech\u00e8s, zoghetes, eac.\nSos c\u00f2modos de s'autoposada sunt bardados dae una tentadora a sa cale est bona r\u00e8gula a dassare un'istrina l\u00ecbera.\nA s'avesu, s'autoposada est separada dae su refornidore de carburante, chi tenet sa butighedda e sos c\u00f2modos suos pr\u00f2pios."}
{"id": "11550", "revid": "7227", "url": "https://sc.wikipedia.org/wiki?curid=11550", "title": "Istassione intermodale de Carb\u00f2nia", "text": "S'istassione de Carb\u00f2nia Serbariu, cunnota finas comente \u201cTzentru intermodale de Carb\u00f2nia\u201d, est s'istassione ferruvi\u00e0ria e de sas l\u00ecnias postalencas ativa in sa bidda de Carb\u00f2nia, t\u00e8rminus de su caminu de ferru de Bidda Matzraxa. Prozetada e realizada intre sa segunda metade de sos annos 2.000 e su cumintzu de su 2.010 cun sa finalidade de favorizare s'intertr\u00e0munu ferru-asfartu e pro acurtziare su terminale ferruvi\u00e0riu a su tzentru de sa bidda surcisana, s'istassione est istada inagurada su 23 de triulas de 2.011. Su zestionadore de s'infraistutura ferruvi\u00e0ria de s'installadura est RCFI.\nIstruturas e installaduras.\nSu tzentru intermodale de Carb\u00f2nia Serbariu si presentat comente installadura subra de duas prantas, chi una s'agatat a su livellu de su caminu e cumprendet mescamente su terminale de ambas l\u00ecnias postalencas e sas istruturas relassionadas cun isse (10 figuretes de istassionamentu pro sos postales, isetadorzu probidu pro s'efetu, serv\u00ectzios sanid\u00e0rios addae de duos istabilimentos cumertziales). In sa matessi pranta, est postu s'aparcadorzu de s'istassione, ist\u00e8rridu in sa superf\u00ectzie de un'\u00e8tara, cun cabida de unos 200 zassos de aparcamentu, dimensionadu in manera a resorver una de sas critigalidades de s'installadura de Carv\u00f2nia Nassionale, relassionada pretzisamente cun s'iscassia de aparcadorzos. In una pranta prus bassa, s'agatat su terminale ferruvi\u00e0riu propiamente naradu, atzess\u00ecbile a m\u00e8diu de iscalas e rampas de atzessu pro discapatzitados. Finas in custa pranta bi sunt istabilimentos de serv\u00ectziu pro s'atividade, cun un'istabilimentu cumertziale, un'isetadorzu apositivu e serv\u00ectzios sanid\u00e0rios.\nArchitetura.\nSu fraigu de biazadores de Carb\u00f2nia Serbariu, dae su puntu de bista architet\u00f2nigu, est caraterizadu dae unu portigale cun duas fileras de colunnas tzentrales, prus duos pilotones chirrales in s'istremidade de s'istrutura. Su materiale impreadu est su betone armadu.\nCarater\u00ecstigas.\nSu terminale ferruvi\u00e0riu de su tzentru intermodale de Carb\u00f2nia Serbariu est istruturadu comente transitadorzu de conca, e est probidu de duas bias truncadas, separadas dae un'apeadorzu dotadu de p\u00e8ndida. Su transitadorzu s'impreat iscrusivamente pro su serv\u00ectziu de passizeris, cando chi pro sas \u00e0teras finalidades de utilizadura (serv\u00ectziu de mercantzias, remunimentu de rodados) s'impreant sas istuturas antisesistidoras de su transitadorzu de Carv\u00f2nia Nassionale.\nSu transitadorzu no est pessonaladu pro su chi pertocat s'atividade ferruvi\u00e0ria. Sa zestione de su moimentu, incr\u00f9didu cussu intre sas duas istassiones carvoniesas, est realizadu a sa remota dae bandas de s'A.TZ.O. de Casteddu, cun sa cullaboradura de su pessonale in serv\u00ectziu inche Carv\u00f2nia Nassionale, cando custa \u00f9rtima est pessonalada."}
{"id": "11552", "revid": "2404", "url": "https://sc.wikipedia.org/wiki?curid=11552", "title": "Greyhound Lines", "text": "Greyhound Lines, Inc., chi tenet sa sea sua in Dallas, Texas, est un'impresa de trasportu interurbanu de passizeris in postales chi servit addae de 3.700 destinos in sos Istados Aunidos, su C\u00e0nada e su M\u00e8ssigu, operende suta de su logo de unu gargu trinchitadore. Fiat istada fundada in Hibbing, Minnesota, in su 1914, e costitu\u00ecda comente sotziedade peri assiones in su 1929, retzende su n\u00f9mene de \"Greyhound Corporation\". \nA dies de oe, sa sea sua s'agatat in s'aderetu de 350 North St. Paul Street, Dallas, Texas, e est propiedade de sa firma de trasportos brit\u00e0nniga FirstGroup, chi zestionat Greyhound comente assotziada independente de una partzidura de FirstGroup America.\nServ\u00ectzios.\nGreyhound \u00f2perat in 121 l\u00ecnias servende prus de 3.700 destinos istadunidesos, canadesos e messiganos. Sos serv\u00ectzios regulares de Greyhound cumpetint cun s'autom\u00f2bile privada, sas cumpanzias abi\u00e0tigas de costu bassu e \u00e0teras cumpanzias postalencas interurbanas.\nGreyhound Express.\nGreyhound Express est unu serv\u00ectziu de costu bassu dae tzitade a tzitade chi faghet pagas o peruna arressada in cumparadura cun una l\u00ecnia tradissionale. Sas tarifas moent dae 1 d\u00f2llaru e, diferentemente dae \u00e0teras l\u00ecnias de Greyhound, totu sos billetes b\u00e8ndidos dae Greyhound Express sunt pro seidorzos reservados e non b'at subrareservadura. Sos passizeris sunt assinnados a unu grupu de moida, su chi cheret narrer chi sos passizeris chi c\u00f2mporant sos billetes issoro in antis, nch'\u00e0rtiant a su postale e iss\u00e8berant sos seidorzos in antis. Greyhound Express impreat petzi e ebia postales reformados echipados cun Wi-Fi, leadas de currente, seidorzos de pedde e tretu annanghedore pro sas ancas. Su serv\u00ectziu est cumintzadu in su 2011 e est cuntz\u00ecbidu pro cumpeter deretamente cun trasportadores de costu bassu che Megabus.\nSegur\u00e0ntzia.\nGreyhound at atribu\u00ecdu un'importu onzi bia prus mannu a sa segur\u00e0ntzia a bordu de sos postales. In fatu de sos atentados terroristas de s'11 de cabudanni de 2001, sa segur\u00e0ntzia in sos trenos e in sos apar\u00e8chios est istada aumentada in manera cussider\u00e0bile, peroe su matessi no est acont\u00e8ssidu pro su chi prendet sos postales. Non b'at nen c\u00f9mpudu de bagazos nen cuntrollu de documentos de identidade. Cunforme a Greyhounds, sos postales sunt istados probidos de paredes de segur\u00e0ntzia, peroe non paret ch'issas siant impreadas cun regularidade.\nIn una cunfer\u00e8ntzia de imprenta de 2007, Greyhound aiat annuntziadu chi unu programma pilotu pro testare diferentes medidas de segur\u00e0ntzia diat esser istadu aprigadu inche unas cantas istassiones e in unos cantos postales mustra cumintzende in intro de s'annu.\nIn su frearzu de 2013, in cullaboradura cun DriveCam, Greyhound at installadu telec\u00e0maras de bizil\u00e0ntzia in totu su parcu suo pro aumentare sa segur\u00e0ntzia e sa cunformidade de sos tzaferros cumbinende an\u00e0lisis b\u00ecdeu de sos datos cun su sighimentu e s'insajadura in tempus reale de sos ghiadores."}
{"id": "11554", "revid": "2404", "url": "https://sc.wikipedia.org/wiki?curid=11554", "title": "Marcu Piga", "text": "Marcu Piga (Palau, 29 de maju de 1956) est unu fubaleri antigu sardu, chi zogaiat in sa posissione de atacadore.\nCarrera.\nFrade cr\u00f2binu de M\u00e0riu su prus cunnotu (chi pustis terminada sa carrera de fubaleri si fiat cunsagradu a sa de assussadore), paris cun su cale at militadu in sa Luchesa e s'Abellinu (pro istima fradiale, ambos Pigas pro annos aiant chertu zogare in sa matessi echipa). In tempus de sa carrera, at tentu 6 pres\u00e8ntzias in sa s\u00e8rie A cun sos duos cunzuntos narados, marchende in s'ocasione de sa bint\u00f2ria interna de s'Abellinu a subra de su Lanerossi Biss\u00e8ntzia in s'istajone 1.978-1.979.\nIn prus de custu, at totalizadu 76 pres\u00e8ntzias e 12 golos in sa s\u00e8rie B cun sas camisetas de s'Atalanta, s'Abellinu e su Cat\u00e0nia, logrende duas artiadas sighidas a sa s\u00e8rie A (cun s'Atalanta in s'istajone 1976-1977 e cun s'Abellinu in s'istajone 1977-1978)."}
{"id": "11555", "revid": "159528", "url": "https://sc.wikipedia.org/wiki?curid=11555", "title": "Walt Disney", "text": "Walter Elias Disney (Chicago, Illinois 5 de Nadale, 1901 \u2013 Los Angeles, California 15 de Nadale, 1966), pius conottu che Walt Disney, fiat unu imprenditore, criadore de animatziones, dopiadore, e produtore de pel\u00ecculas americanu."}
{"id": "11556", "revid": "10458", "url": "https://sc.wikipedia.org/wiki?curid=11556", "title": "Vertentzia Intradas", "text": "Sa chistione de sa vertentzia intradas pertoccat s'iscoperta, sa cunti\u00e8rra e sas p\u00f9nnas (galu de b\u00e0das) pro is\u00f2rver su versamentu mancau de una parte manna de sas intradas tributarias chi s'istadu italianu depet a sa Sardigna, dae su 1991 a oje. \nSos istudios de sa Fondatzione Agnelli e ateras fontes de su ministerju ammustr\u00e0ban chi, comente si at iscopertu in su 2004, s'istadu italianu tenet unu d\u00e8ppiu chin sa Sardigna de una dech\u00ecna e passa de miliardos de euro (galu in cr\u00e8schia). \nEst a n\u00e0rrer chi s'Italia non torrat a sa Sardigna sos sete decimos de IRPEF, chi la c\u00f2llin in s'isula, paris chin cuotas similes de IVA e de ateras impostas. Pro m\u00e8diu de c\u00e0rculos, duos euros a sec\u00f9ndu colan a s'istadu italianu dae sa Sardigna chene bi torrare prus. \nCusta chistione la a\u00ecan fatta ess\u00ecre a campu sos paritzos grupos e movimentos indipendentistas in su 2004, e a pustis l'at picada, fach\u00e8ndela propria, su guvernu regionale de Renato Soru a cumintzare dae s'annu chi est b\u00e8nniu a pustis, in su 2005.\nOje in d\u00ece sa vertentzia intradas est galu a is\u00f2rvere."}
{"id": "11557", "revid": "3602", "url": "https://sc.wikipedia.org/wiki?curid=11557", "title": "Videoj\u00f2cu", "text": "Su videojocu est unu j\u00f2cu chi funtzionat pro m\u00e8diu de unu istrumentu elettronicu, chi impreat una interfaccia omine-macchina e unu ischermu che sistema de output. Si li narat f\u00ecntzas, chind unu ingres\u00ecsmu, \"videogame\", mancari chi su faveddu currettu in limba inglesa siat \"video game\". Chie f\u00e0chet impr\u00e8u de videoj\u00f2cos si narat \"videojocad\u00f2re\" e, pro jocare, si podet serb\u00ecre de perif\u00e8ricas comente a su joystick, sa tast\u00e8ra e g\u00f2i sich\u00ecnde.\nSu videojocu est n\u00e0schiu in sos annos Chimb\u00e0nta, a su cum\u00ecntzu pro ch\u00ecrcas issient\u00ecficas, ma si at isvilup\u00e0u a prenu dae sa secunda meit\u00e0de de sos annos Settanta in s\u00f9su.\nDae sos annos Novanta in s\u00f9su, s'industria de videojocos at t\u00e8ntu s\u00e8mper prus imp\u00f2rtu: in su 2006, adderett\u00f9ra, pro sa prima b\u00eca in ist\u00f2ria at brinc\u00e0u pro vol\u00f9mene de affares s'industria musicale.\nEdade de sos jocadores.\nSa f\u00e0sca anagrafica de sos chi si p\u00f2nen a jocare est tra sos s\u00e8ichi e bintin\u00f2ve annos, manc\u00e0ri chi in carchi istadu, comente in su Rennu Un\u00ecu, s'edade mediana siat meda prus arta, de cada man\u00e8ra lomp\u00e8nde a unu massimu de barantan\u00f2ve annos; in s'istadu italianu est de bint\u00f2tto annos. \nOje in d\u00ece, p\u00e8ri su mundu b'at unos 145 milliones de pess\u00f2nes chi videoj\u00f2can."}
{"id": "11560", "revid": "1054", "url": "https://sc.wikipedia.org/wiki?curid=11560", "title": "Biazu a Sardinna", "text": "Biazu a Sardinna est unu romanzu iscritu in italianu dae Zosepe Mesina, cun su t\u00ectulu orizinale de Viaggio in Sardegna.\nInredu.\nFilippo Del Sante est un'\u00f2mine de unos 50 annos ch'istat in Parma. Zaja sua, zai dae tempus obitada, si sambenaiat Puligheddu e fiat naturale de sa Sardinna, peroe non faeddaiat mai de sa terra sua de or\u00eczine, dassende suponner a sas familiales suos chi no nde t\u00e8nneret amentos bonos. Filippo, curiosu de nd'ischire carchi cosa de prus a subra de su tempus coladu e de sa rezione de s'antiscolada sua, in ue no est istadu mai, s'aderetat a su tz\u00ecrculu sardu de sa bidda sua, in ue l'assegurant chi sa zaja, zuighende dae su sambenadu, deviat esser orizinale de Ol\u00ecana. Unos cantos frechentadores de su tz\u00ecrculu li cussizat de si nche zugher a cue pro iscoberrer sas raighinas suas pr\u00f2pias, e li dant finas una refer\u00e8ntzia importante, custitu\u00ecda dae unu tzilleri postu in su tzentru de Ol\u00ecana e r\u00e8ghidu dae Nanneddu, un'amigu issoro.\nFilippo andat a Ol\u00ecana, in ue est acollozidu calorosamente dae Nanneddu. A m\u00e8diu de Cotzanu, mere de una posada t\u00ecpiga sarda, cunnoschet a un'\u00f2mine mannu de tempus a n\u00f9mene Badore Puddu, chi l'afrantzat e li contat totu su contu tristu de zaja sua Concuda Puligheddu, chi fiat istada isposada cun frade suo prus mannu Pedru, ambos paraiant aderetados chirru a boda segura. Pedru traballaiat de pastore tzeracu in sa tanca familiale, e fiat istadu och\u00ecidu, sena possibilidade de nde proare sa responsabilidade, dae sos Devaddis, una fam\u00eclia barrosa e disonorada chi sa tanca fiat a l\u00e0canas cun s'issoro. Concuda, derruta dae su dolore, aiat detz\u00ecdidu de si cojuare cun Filippo Del Sante, zaju numenale de Filippo, e de si nch'andare cun isse a terra manna. Comente si totu custu non bastaret, tres annos a como sos Devaddis fiant res\u00e8ssidos a s'apropiare a trampa de una parte de sa tanca de sos Puddos.\nFilippo, est c\u00f2rfidu sintzeramente dae su contu de Badore, chi el\u00e0borat unu pranu pro lis torrare totu cun s'azu a sos Devaddis e los obrigare a dare in segus su chi nch'aiant leadu sena nde tenner su deretu, peri carrera legales a m\u00e8diu de un'abogadu de N\u00f9goro e peri \u00e0teras foras de su legale. So sodale de Badore est Filippo etotu: s'arribada a sua a Sardinna comente iscratzadore de Concuda Puligheddu est ispainada dae sas coberturas, e Filippo si ghetat a tancheri emilianu, Badore li dispensat sa bestimenta netzess\u00e0ria pro parrer cre\u00ecbile. Cumintzat a currer su narinzu chi sos Devaddis siant dispostos a s'addoviare cun Filippo.\nSa die apostivigada pro assionare est s'\u00f9rtima de s'annu, in Org\u00f2solo, in ue istant sos Devaddis. Sende gasi, in sa bidda barbatziana calicunu tenet s'avesu de festare sa colada de s'annu tirende ballas reales. Filippo abarrat fertu dae una r\u00e0faga isparada cun s'intentu de festare, s'ass\u00f9conat e si cuat, cumbintu chi sos Devaddis lu siant chirchende pro l'istampare sa pedde. Pustis atzapadu dae tres \u00f2mines armados, Filippo suponet chi siant sos Devaddis e pessat ch'intro de unu mamentu l'apant a ochier, boghende unu suspiru de al\u00ecviu addaghi imparat chi sos tres sunt in realidade carabineris bestidos a sa moda biddaresa interv\u00e8nnidos pro arressare sos orgolesos chi leant sa bidda pro Beirutu. Sa ferta de Filippo est tratada dae unu dutore chi a n\u00f9mene nch'essit pretzisamente Devaddis e chi li ponet unos cantos atzos, a Filippo sos carabineris lu retenent in su cuarteri issoro finas a s'arv\u00e8schida paris cun Badore in antis de los dassare andare.\nFilippo est arrenegadu meda cun Badore, chi su pranu suo diat esser disintzertadu istrepitosamente e chi, prus importante, diat aer postu sa bida sua in arriscu. Badore repellit s'acusa e ponet in craru chi dutore Devaddis format parte de sa fam\u00eclia de sos inimigos issoro. Filippo li narat a Badore chi no nde podet prus e chi cheret torrare a Parma, Devaddis a sa prima chircat de l'istorare, peroe a pustis si sapit chi est in\u00f9tile a insister e atzetat sa detzisura sua.\nIn tempus de su biazu in betura cun Badore dae Ol\u00ecana a Org\u00f2solo, Filippo retzit in su telefoneddu una mutida de sorre sua Katia, sa cale l'informat chi su tumbinu de sa zaja est in pessu istadu iscostiadu pro traballos, e chi non resurtat ch'in intro b'\u00e8sseret su brunzete de balore mannu chi sa zaja aiat chertu cun sese addaghi fiat morta. Tando Filippo cumprendet chi est chistione de una mala zogada de sos Devaddis, chi devent tenner carchi aporridore in su campusantu de Parma e chi devent aer tiradu profetu dae sa pres\u00e8ntzia de Filippo in Sardinna pro s'apoderare de su brunzete de sa zaja. \nAscurtende su contu de Filippo, Badore s'ass\u00f9rvilat e diat cherrer leare su fusile e ochier totu sos Devaddis una bia pro totus. Filippo li narat chi s'ass\u00e8liet, ca sa bindita est unu pratu gustadu fritu e chi como b'at sa possibilidade de tirare sos loros a cudda fam\u00eclia de disaurados.\nFilippo torrat a Parma cun Badore in fatu. Su manzanu a pustis de s'arribada issoro, si nche zughent a su campusantu e s'abizant de un'apichete de Sardinnia Ferries postu in su bidru de sa betura de s'interradore. Pagu ora a pustis topant cun custu \u00f9rtimu e, a m\u00e8diu de pregontas cadr\u00e0bula bariadas, resessint a cumprender chi est chistione de unu sardu e chi s'est apoderatu de su brunzete a cumandu de sos Devaddis. In fines ant a poder derrotare sos inimigos issoro peri bias legales e retzire torra su chi nche lis aiant dogadu."}
{"id": "11561", "revid": "11485", "url": "https://sc.wikipedia.org/wiki?curid=11561", "title": "Imp\u00e8ria", "text": "Imp\u00e8ria est una comuna italiana grobale de 42.325 abitadores de sa Lig\u00f9ria, cabitale de sa prov\u00ecntzia a su matessi n\u00f9mene; posta in sa costera ponentesa, est n\u00e0schida in su 1923 dae s'agrustamentu amministrativu de Oneglia e Porto Maurizio (logalidades respetivamente a manu manca e dereta de su tra\u00ecnu Impero), paris cun \u00e0teras comunas prus minoras (a ischire, Borgo Sant'Agata, Caramagna Ligure, Castelvecchio di Santa Maria Maggiore, Costa d'Oneglia, Moltedo, Montegrazie, Piani, Poggi e Torrazza); sa sea comunale non s'agatat in perunu de sos trighinzos chi formant Imp\u00e8ria (pro custa resone est chistione de comuna grobale), si nono chi est situada a longu de sa bia Aureliana, pagu prus o mancu a mesu caminu intre Oneglia e Porto Maurizio, dende in custa manera a sa comuna sa peculiaridade de tenner su tzentru suo in s'oru de sas duas logalidades prus mannas chi lu cumponint. \nImp\u00e8ria in sese contat cun unos 43.000 abitadores, peroe s'arzola urbana intrea, chi cumprendet su Gurfu dianese e un'internu terrencu bastu urbanizadu, nde tenet a ingh\u00ecriu de 70.000, rennende-la de fatu s'agrustadorzu prus pobuladu de sa prov\u00ecntzia a pustis de Santu Remu e su prus ist\u00e8rridu.\nIstorigamente, su trighinzu de Oneglia est su chi s'intregat a s'ind\u00f9stria aliment\u00e0ria (mescamente ozu e macarrones), cando chi su de Porto Maurizio si cunsagrat in manera predominadora a sa pisca e a su turismu; prus reghentemente, sa bidda s'est recumb\u00e8rtida a intro de s'ind\u00f9stria de sos serv\u00ectzios.\nSu dialetu de Imp\u00e8ria, naturarmente, est de casta liguriana, cun bariantes l\u00e8vias, peroe ser\u00e0biles, de terminolozia e pron\u00f9ntzia intre Porto Maurizio, a sa faeddada prus tradissionale, e Oneglia, in ue sa dominadura peemontesa segulare at dassadu istiga finas in su tratu e in su faedd\u00e0riu. Moende cun sos annos sessanta de su s\u00e8gulu coladu, cun s'ispainonzu de s'immigradura interna (mescamente dae su suddu de s'It\u00e0lia), s'impreu de su dialetu a sa prima s'est \u201ciscafeinadu\u201d cun medas t\u00e8rmines italianos, e a pustis s'est minimadu artamente, abarrende allacanadu in bidda intre sa pobuladura prus manna de tempus. Belle gasi, sighit a esser impreadu in sos trighinzos minores, in ue sas tradissiones de su tempus coladu sunt prus bias."}
{"id": "11563", "revid": "14497", "url": "https://sc.wikipedia.org/wiki?curid=11563", "title": "Tzili cun petza", "text": "Su tzili cun petza (\u201c\"chili con carne\"\u201d), naradu fitianu sintzillamente \u201ctzili\u201d, est unu ghisadu pitigosu ameriganu naturale de su Texas, de su cale est cussideradu su pratu prus t\u00ecpigu, e ispainadu oe in totu su pa\u00ecsu. Nostamis de su n\u00f9mene suo orizinale partiarmente ispannolu, non tenet nudda de ite bider cun su M\u00e8ssigu e sa coghina sua. Cuntenet piberone pitigosu, petza (normarmente baga), tomata e, fitianu, basolu. \u00c0teros cunfetos podent incruer azu, chibudda e cuminu. Sas bariantes, zeogr\u00e0figas e pessonales, podent cunzugher diferentes tipos de petza, gasi etotu che una bariedade de \u00e0teros ingredientes. Sas retzetas bariadas sunt mitza de disputa intre sos apentados, unos cantos de sos cales insistint chi sa paraula \u201ctzili\u201d si podet aprigare petzi a su pratu b\u00e0sigu. Su tzili cun petza est amaniadu de frechente in s'ocasione de sas grelladas. Su tzili s'impreat comente ingrediente in unu n\u00f9meru de \u00e0teros pratos."}
{"id": "11566", "revid": "2404", "url": "https://sc.wikipedia.org/wiki?curid=11566", "title": "Istassione ferruvi\u00e0ria de Deximumannu", "text": "S'istassione ferruvi\u00e0ria de Deximumannu est s'istassione de sos Caminos de Ferru Nassionales chi servit sa comuna de Deximumannu dae su 1984.\nPerfilu e ist\u00f2ria.\nS'ist\u00f2ria de sos caminos de ferru in Deximumannu dat cumintzu in su 1871, in su prenu de sa fase de realizadura de sos primos caminos de ferru p\u00f9brigos de sa retza sarda. In cuddu annu, sa Cumpanzia Reale de sos Caminos de Ferru Sardos aiat inaguradu su trazetu Casteddu-Biddesorri, su primu rugru de sa Dossale Sarda in protzessu de realizadura. Duncas, su caminu de ferru nch'aiat sizidu finas su transitadorzu ferruvi\u00e0riu orizinale de Deximumannu, ch'in s'annu sighidore fiat istadu cunetadu a su caminu de ferru de Iscr\u00e8sias noun\u00e0schidu.\nIn su segundu pustisgherra, si fiat abertu caminu s'intentu de duprigare a su nessi una parte de sa l\u00ecnia Casteddu-Figari, su chi si fiat cuncretadu a sa metade de sos annos setanta, addaghi su prozetu de duprigamentu de sas bias intre s'istassione de Casteddu e sa de Deximumannu fiat istadu aproadu e printzipiadu. Cunzuntamente cun custos traballos, fiat istadu detz\u00ecdidu de iscostiare s'istassione a una posissione lizeramente prus perif\u00e8riga a petus de su transitadorzu betzi, permitende sa colada de sas bias foras de sa leada urbana. Pro custa resone, fiat istada realizada una bariante de sa l\u00ecnia chi zughiat a su transitadorzu nou, chi s'agataiat a unos 250 metros dae su betzu, e sa bariante narada l'aiant inaguradu paris cun su duprigamentu in su 1984. Fraigadorzos annanghedores fiant istados criados in s'istassione carchi annu prus a tardu, in su cuadru de su prozetu isperimentale malassortadu de eletrifigadura de sa retza sarda. Difatis, s'istassione de Deximumannu fiat istada isseberada comente t\u00e8rminus de unu de sos duos rugros de proa (Casteddu-Deximumanu, s'\u00e0teru fiat dae Biddesorri a Seddori) pro sos testes de sas locumotivas E491/492 e de su sistema currespondedore de alimentadura peri currente arternada, su chi nch'aiat zutu a s'installadura in s'istassione de sas caden\u00e0rias de alimentaduras, oe remoidas.\nCarater\u00ecstigas.\nS'istassione est fraigada a longu de sa l\u00ecnia sarda printzipale, sa Casteddu-Figari Mar\u00ectimu; in prus de custu, in su transitadorzu deximesu, dat cumintzu sa dossale segund\u00e0ria de sos CFN, su de Iscr\u00e8sias e Carv\u00f2nia.\nPro su chi pertocat sas infraistruturas ferruvi\u00e0rias, su transitadorzu est probidu de chimbe bias pro su serv\u00ectziu de passizeris: sa prima, serente a su fraigu de biazadores, est impreada mescamente pro sos trenos de su serv\u00ectziu metropolitanu de Casteddu. Sas \u00e0teras bator, siz\u00ecbiles peri sutacoladorzu, sunt utilizadas pro sos trenos destinados a intro de sa Dossale Sarda (bias 2 e 3) e chirru a sa de su Sucis-Iscresianu (bias 4 e 5) respetivamente. Bias annanghedoras s'agatant a faca de sas antisfontomadas, e s'impreant pro s'istassionamentu de materiale rodadu o pro \u00e0teras finalidades de serv\u00ectziu. S'istassione disponet aguarmente de una filera de bias pro su serv\u00ectziu de mercantzias, postas a faca de su fraigu de biazadores. Custu \u00f9rtimu est formadu dae unu tenimentu de duas prantas cun terrassitu, de pranimetria retangulare.\nIn contu de sa zestione de su moimentu, s'istassione est semper pessonalada, su chi sinn\u00ecfigat chi est s'aderetadore logale de su moimentu su chi cuntrollat su tr\u00e0figu ferruvi\u00e0riu prendende s'istassione.\nIntertr\u00e0munos.\nS'istassione est una de sas prus importantes de sa retza sarda, sende sa destinada a s'intertr\u00e0munu intre sos trenos chi apr\u00f2ghilant o s'aderetant a sa Dossale Sarda e sos chi andant o arribant dae su Surcis-Iscresianu. Su transitadorzu istranzat trenos destinados a Iscr\u00e8sias, Carv\u00f2nia, Santu B\u00e8ngiu, Aristanis, Macumere, Terranoa, T\u00e0tari, Portu Turre e Casteddu. Sa relassione cun sa cabitale rezionale est garantidu finas dae su serv\u00ectziu ferruvi\u00e0riu metropolitanu de Casteddu, chi aunit s'istassione cun sos transitadorzos de Ass\u00e8mini Santa Lughia, Ass\u00e8mini, Ass\u00e8mini C\u00e0rmini, Casteddu-Su Masu, Su Masu Abioportu, Casteddu Santa Gilla e, comente naradu, cun s'istassione de Casteddu.\nPro su chi pertocat sos \u00e0teros trasportadores, in s'aparcadorzu de s'istassione est situadu su t\u00e8rminus de sa l\u00ecnia 9 de su CTM, chi permitit de nche sizire pratza Matteotti in Casteddu. In prus de custu, realizant arressadas finas sos postales de s'IRST chi aunint su Surcis cun su biddarzu universid\u00e0riu de Pauli. A carchi chentina de metros dae sa pratza de s'istassione, s'agatat aguarmente un'\u00e0tera arressada de s'IRST, dae ue si podent sizire sas comunas probianas a ue no arribat su caminu de ferru."}
{"id": "11567", "revid": "6209", "url": "https://sc.wikipedia.org/wiki?curid=11567", "title": "Sumilleri", "text": "Su t\u00e8rmine \u201csumilleri\u201d derivat dae su proventzale \u201csaumalier\u201d. Orizinarmente, teniat su sinn\u00ecfigu de \u201cghiadore de b\u00e8stias de c\u00e0rrigu\u201d, chi cun su tempus s'est mudadu in \u201cincarrigadu de su bivit\u00f2riu\u201d e a pustis in \u201cfundagheri\u201d. S'or\u00eczine latina cheret detetada in sa paraula \u201csagma\u201d, chi sinn\u00ecfigat \u201cc\u00e0rrigu\u201d. \nSa figura de su sumilleri est diferente dae sa de su tastadore de binos, mancari siant comunas sa degustadura profissionale de unu binu, gasi etotu chi su cunnoschimentu e sa curtura de sos binos. Su tastadore si fogalizat subra de su zud\u00ecssiu t\u00e8nnigu e sa calidade de su binu (in particulare, est insajadu pro logalizare e zuigare sos defetos individuales presentes); su sumilleri \u00ecntegrat s'an\u00e0lisis sensoriale peri sa presentadura, su serv\u00ectziu e sa cumbinadura de sos binos. A sa difer\u00e8ntzia de sa degustadura realizada dae unu tastadore (chi devet impreare iscrusivamente t\u00e8rmines codifigados), su sumilleri devet ischire \u201ccontare\u201d (est a narrer, \u201ccomunicare\u201d) unu binu, o siat, in medida bari\u00e0vile cunforme a su cuntestu in ue s'agatat, a lu descrier finas in t\u00e8rmines \u201cl\u00ecrigos\u201d (limbazu po\u00e8tigu), addae de lu fagher in manera astrintamente ispetzialista (limbazu t\u00e8nnigu).\nSu sumilleri a dies de oe.\nSu sumilleri est unu profissionale a tretu de realizare un'an\u00e0lisis organol\u00e8tiga de sas bufaduras cun sa finalidade de nd'abaliare su tipu, sa calidade, sas carater\u00ecstigas, sas potentzialidades de cunservadura, mescamente cun refer\u00e8ntzia a sa cumbinadura curreta intre su binu e su m\u00e0ndigu.\nEst impreadu in realidades impresariales de casta bariada, \u00f9rtimamente finas in sa DGO. In sos restorantes, s'\u00f2cupat de sa selessione de sos produtos, de acordu cun su ghiadorzu de s'istabilimentu, de sa redatadura e de s'atualizadura de sa lista de sos binos, gasi che de sa reghidura de su fundagu. In sala de su restorante, cussizat a sos crientes su binu inditadu pro esser cumbinadu cun sos pratos amaniados dae s'issefu. Contivizat su serv\u00ectziu de sos binos etotu e de totu sas bufaduras arc\u00f2ligas. Su sumilleri non servit s'aba, tarea chi lis currispondet iscrusivamente a sos camareris.\nSu sumilleri profissionale devet cunnoscher sas reziones printzipales produidoras de binu de su mundu (enografia), s'ist\u00f2ria de su binu, sas t\u00e8nnigas de curtura e de s'enolozia, sas binzas (ampelografia) e sos binos; in prus de custu, non devet discuidare su cunnoschimentu de sos distillados, de sos licores, de sas birras, de sos cocktails internassionales printzipales, de sa gastronomia e de sa coghina."}
{"id": "11574", "revid": "3602", "url": "https://sc.wikipedia.org/wiki?curid=11574", "title": "Maimone", "text": "Maim\u00f2ne est su deus anticu de s'abba in sa mitologia sarda.\nSecundu a unos cantos istudiosos, Maimone est su deus fen\u00ectziu de s'abba. Su limbista Max Leopold Wagner in su Ditzionariu Etimologicu Sardu vortat Maimone a sa paragula italiana \"spauracchio\", dande a su faveddu origine semitica e nande chi a sos tempos inditabat una martin\u00eccca e a pustis si a\u00ecat mudau ind una bestia de fantas\u00eca.\nAtteros istudiosos, comente a Mario Ligia, affirman chi Maimone siat imbetzes unu deus anticu de s'abba de origine nuragh\u00e8sa e protosarda, chi a pustis sos Fen\u00ectzios a\u00ecan torrau a interpretare. Sa rad\u00ecchina Maim'o, difattis, in fenitziu cheret narrer \"abba\", mentras chi in ebraicu inditabat unu dim\u00f2niu e sa brama de d\u00ecnare. Semper su matessi istudiosu lu identificat chin su deus libicu-b\u00e8rberu de s'abba Amon, chin sa differentzia chi sa radichina de su faveddu sardu Maimone, pro sa presentzia de sa vocale \"-i\", diat esser prus antica de cussu e d\u00ecat b\u00e8nner der\u00e8ttu dae s'Asia Minore e non dae s'Africa.\nSu babbu mannu de s'archeologia sarda, Giovanni Lilliu, in s'opera sua \"La civilt\u00e0 dei Sardi\", nat chi Maimone fit unu dimoniu chi sos sardos anticos mutt\u00ecan in Casteddu e B\u00eclartzi pro bi f\u00e0cher abba in terra, mentras chi in Iglesias fit s'ispiritu de unu puttu.\nSu cultu de Maimone bi d\u00ecat deper esser galu oje in Ozzastra e in carchi trettu de Barbaza. Finas a su seculu colau, sos massajos e sos pastores sardos invocaban:\nSu l\u00f9mene de Maimone cambiabat dae trettu a trettu: fit Mamuthone in Mamujada, Maimone in Orgosolo, su Maim\u00f9lu in Ulassai. Medas caratzas sardas fachen riferimentu a custu deus de sa Natura.\nChin sa artzi\u00e0da de sa Cristianidade, non bi a\u00ecat colau troppu tempus innantis chi lu a\u00ecan identificau chin su Dimoniu etottu."}
{"id": "11575", "revid": "7331", "url": "https://sc.wikipedia.org/wiki?curid=11575", "title": "Sardus Pater", "text": "Su Sardus Pater fit su deus nuragh\u00e8su chi si adorabat in su tempiu de Antas, su \"Sardopat\u00f2ros ier\u00f2n\" (in gregu anticu \"\u03a3\u03b1\u03c1\u03b4\u03bf\u03c0\u03b1\u03c4\u03ce\u03c1\u03bf\u03c2 \u0399\u03b5\u03c1\u03cc\u03bd\", ovverosiat su tempiu de su Sardus Pater, \"S\u00e0rdos\", \"\u03a3\u03ac\u03c1\u03b4\u03bf\u03c2 \u03a0\u03b1\u03c4\u03ae\u03c1\") chi ammentat su geografu Tolom\u00e8u e chi est in sa Sardigna de zosso (Meurredd\u00eca) a 10 km prus a sud de sa bidda de Fr\u00f9mini Mayori). Su tempiu, e mascamente in ube su tempiu istabat, che at pesau medas arresonos e a medas chircas batt\u00ecas a innantis dae archeologos e istudiosos de istoria sarda. Sa tzert\u00e8sa chi in Antas bi fit propriu su tempus de sos nuraghesos si a\u00ecat tentu in su 1954, cando una istudiante de s'Universidade de Casteddu (L. Caboni), in sa punna de iscrivere sa tesi de laurea, a\u00ecat iscopertu unu arr\u00f2ch'e s'epist\u00ecliu. In sa campagna cumintzada in su 1966, che fin ess\u00ecas dae sutt'e terra una tabella chind una dedica a su deus in chistione e un'iscr\u00ectta chi fachiat tzinnu a sa pesada de su Tempiu de su Deus Sardus Pater Bab\u00e0i. Custu arr\u00f2cu si podiat ponner a pare chin cussu imb\u00e8nniu in su 1954 e cussent\u00ecat de torrare a cump\u00f2nner s'iscritta integrale de su frontone.\nOnorificentzia.\nDae su 2007, sa Regione Aut\u00f2noma de Sardigna consignat donnia annu su titulu de Sardus Pater a cittadunus Italianus e istrangius chi si fessint distinghius pro meritis culturalis, socialis o moralis, e chi apant donau prestigiu a sa Sardigna."}
{"id": "11576", "revid": "2404", "url": "https://sc.wikipedia.org/wiki?curid=11576", "title": "Ofelleria", "text": "S'ofelleria est una parte de s'arte coghinale, cunsagrada iscrusivamente a s'amaniadura de alimentos durches comente siant ofellas infertzidas, ofellitas, turtas, pistocos, pralinas, tziculateddos, candidos e \u00e0teros de sa casta. S'ofelleria est un'arte chi pertenet in manera ispetz\u00ecfiga a sa tradissione coghinale europea e a sas tradissiones chi si sunt zeneradas dae issa, che s'amerigana o sa criolla.\nMele o tz\u00f9caru? Sa n\u00e0schida de su cuntzetu de s\u00e8rvida durche.\nCusta arte at tentu un'ispainadura cussider\u00e0bile in sos \u00f9rtimos bator s\u00e8gulos e in cuncomit\u00e0ntzia cun un'agatabilidade prus manna de unos cantos ingredientes in su mercadu, prus chi totu su tz\u00f9caru. Difatis, s'elementu durche fiat abarradu pro s\u00e8gulos derivadu dae sa fr\u00f9tora, dae su mustu e in particulare dae su mele, chi fiat annantu comente ingrediente de cumpretamentu a medas \u00e0teros. A ingh\u00ecriu de s'annu 900 a.p.d.C, su mele fiat istadu acostazadu dae su tz\u00f9caru de cannamele, importadu comente isp\u00e8tzia dae sos territ\u00f2rios \u00e0rabos. Petzi moende cun su 1500, su tz\u00f9caru est importadu dae sas Am\u00e8rigas devenende un'ingrediente prus comunu. Su tz\u00f9caru de biarava at a renner aut\u00f2noma s'Europa in s'amaniadura de durcarias a petus de sas importaduras. Custu at a amenguare profundamente sos costos e at a dare un'imp\u00e8llida not\u00e0bile a sa produssione durcale, chi aiat cunnotu un'isprosura cun onzi r\u00e8gula definende s'autonomia sua pr\u00f2pia in cumparadura cun sa gastronomia intentada a livellu grobale."}
{"id": "11578", "revid": "2404", "url": "https://sc.wikipedia.org/wiki?curid=11578", "title": "Bandalismu", "text": "Su bandalismu est su cunzuntu de sas assiones de interditamentu, dannu o destruidura chirru a benes anzenos, materiales e nono, pro meru ispassiamentu o descuidu.\nOr\u00eczine de su t\u00e8rmine.\nSu t\u00e8rmine fiat istadu impreadu pro sa prima bia dae Henry Gr\u00e9goire s'abade, p\u00ecscamu custitussionale de Blois, in su 1.794 in tempus de sa Rebolussione frantzesa. S'abade, mancari sende repubriganu e progressivu, l'aiat utilizadu in sentidu inzenzadore in sas relatas suas a sa Cumbentura pro denuntziare sas assiones de s'armada repubrigana a dannu de cr\u00e8sias, monumentos e \u00f2peras de arte, cumparende-las cun sos efetos tentos dae sas imbasuras terrorosas de su p\u00f2bulu de sos B\u00e0ndalos in su de V s\u00e8gulos a.p.d.C. \nCas\u00ecstigas.\nSu bandalismu podet leare medas assempros. In cuntzetu de isempru, podimus tzitare:"}
{"id": "11579", "revid": "11485", "url": "https://sc.wikipedia.org/wiki?curid=11579", "title": "1756", "text": "S'annu 1756 (MDCCLVI in n\u00f9meros romanos) est un annu incomintzadu in gi\u00f2ia segundu su calend\u00e0riu gregorianu. "}
{"id": "11580", "revid": "11485", "url": "https://sc.wikipedia.org/wiki?curid=11580", "title": "1757", "text": "S'annu 1757 (MDCCLVII in n\u00f9meros romanos) est un annu incomintzadu in s\u00e0padu segundu su calend\u00e0riu gregorianu. "}
{"id": "11581", "revid": "11485", "url": "https://sc.wikipedia.org/wiki?curid=11581", "title": "1758", "text": "S'annu 1758 (MDCCLVIII in n\u00f9meros romanos) est un annu incomintzadu in dom\u00ecniga segundu su calend\u00e0riu gregorianu. "}
{"id": "11582", "revid": "11485", "url": "https://sc.wikipedia.org/wiki?curid=11582", "title": "1759", "text": "S'annu 1759 (MDCCLXIX in n\u00f9meros romanos) est un annu incomintzadu in lunis segundu su calend\u00e0riu gregorianu. "}
{"id": "11583", "revid": "11485", "url": "https://sc.wikipedia.org/wiki?curid=11583", "title": "1760", "text": "S'annu 1760 (MDCCLX in n\u00f9meros romanos) est un annu incomintzadu in martis segundu su calend\u00e0riu gregorianu. "}
{"id": "11584", "revid": "130225", "url": "https://sc.wikipedia.org/wiki?curid=11584", "title": "1862", "text": "S'annu 1862 (MDCCCLXII in n\u00f9meros romanos) est un annu incomintzadu in mercuris segundu su calend\u00e0riu gregorianu."}
{"id": "11585", "revid": "130223", "url": "https://sc.wikipedia.org/wiki?curid=11585", "title": "1860", "text": "S'annu 1860 (MDCCCLX in n\u00f9meros romanos) est un annu incomintzadu in dom\u00ecniga segundu su calend\u00e0riu gregorianu."}
{"id": "11586", "revid": "132541", "url": "https://sc.wikipedia.org/wiki?curid=11586", "title": "1855", "text": "S'annu 1855 (MDCCCLV in n\u00f9meros romanos) est un annu incomintzadu in lunis segundu su calend\u00e0riu gregorianu."}
{"id": "11587", "revid": "5008", "url": "https://sc.wikipedia.org/wiki?curid=11587", "title": "1814", "text": "S'annu 1814 (MDCCCXIV in n\u00f9meros romanos) est un annu incomintzadu s\u00e0padu segundu su calend\u00e0riu gregorianu."}
{"id": "11588", "revid": "132423", "url": "https://sc.wikipedia.org/wiki?curid=11588", "title": "1807", "text": "S'annu 1807 (MDCCCVII in n\u00f9meros romanos) est un annu incomintzadu gi\u00f2ia segundu su calend\u00e0riu gregorianu."}
{"id": "11590", "revid": "144239", "url": "https://sc.wikipedia.org/wiki?curid=11590", "title": "1409", "text": "S'annu 1409 (MCDIX in n\u00f9meros romanos) est un annu incomintzadu gi\u00f2ia segundu su calend\u00e0riu gregorianu."}
{"id": "11591", "revid": "130238", "url": "https://sc.wikipedia.org/wiki?curid=11591", "title": "1900", "text": "S'annu 1900 (MCM in n\u00f9meros romanos) est un annu incomintzadu lunis segundu su calend\u00e0riu gregorianu."}
{"id": "11592", "revid": "130239", "url": "https://sc.wikipedia.org/wiki?curid=11592", "title": "1901", "text": "S'annu 1901 (MCMI in n\u00f9meros romanos) est un annu incomintzadu martis segundu su calend\u00e0riu gregorianu."}
{"id": "11593", "revid": "130240", "url": "https://sc.wikipedia.org/wiki?curid=11593", "title": "1972", "text": "S'annu 1972 (MCMLXXII in n\u00f9meros romanos) est un annu incomintzadu s\u00e0padu segundu su calend\u00e0riu gregorianu."}
{"id": "11594", "revid": "130241", "url": "https://sc.wikipedia.org/wiki?curid=11594", "title": "1973", "text": "S'annu 1973 (MCMLXXIII in n\u00f9meros romanos) est un annu incomintzadu lunis segundu su calend\u00e0riu gregorianu."}
{"id": "11595", "revid": "130242", "url": "https://sc.wikipedia.org/wiki?curid=11595", "title": "1974", "text": "S'annu 1974 (MCMLXXIV in n\u00f9meros romanos) est un annu incomintzadu martis segundu su calend\u00e0riu gregorianu."}
{"id": "11596", "revid": "8902", "url": "https://sc.wikipedia.org/wiki?curid=11596", "title": "1100", "text": "S'annu 1100 (in numeros romanos:MC) est comintzadu in dom\u00ecniga secundu su Calendariu Giulianu."}
{"id": "11598", "revid": "203", "url": "https://sc.wikipedia.org/wiki?curid=11598", "title": "1200", "text": "S'annu 1200 (in numeros romanos:MCC) est comintzadu in s\u00e0padu secundu su Calendariu Giulianu."}
{"id": "11600", "revid": "3602", "url": "https://sc.wikipedia.org/wiki?curid=11600", "title": "Autonomismu", "text": "Su autonom\u00ecsmu est cussu fenomenu in politica in ube una comunidade p\u00f9nnat a siche picare prus potere in su protzessu de iss\u00e8peru decisionale dae sa soberan\u00eca de s'istadu, chi comuncas abbarrat a nde facher parte. Est finas sa tend\u00e8ntzia, dae parte de s'istadu, a facher e prom\u00f2gher su detzentram\u00e8ntu amministrativu.\nS'ideologia, a s'ispissu, si ponet a pare chin su federalismu oppuru si riferit a una facultade de limit\u00e0u auto-gubernu (de s'ateru, sa par\u00e0gula benit dae su gr\u00e8cu \u03b1\u03c5\u03c4\u03bf\u03bd\u03bf\u03bc\u03af\u03b1, chi la fr\u00e0vican \u03b1\u03c5\u03c4\u03cc\u03c2 e in prus \u03bd\u03cc\u03bc\u03bf\u03c2, chi est a n\u00e0rrer \"gubernu dae se et\u00f2ttu\") chi unu organu prus mannu cuntz\u00e8dit a unu prus minore. Unu fenomenu chi si bi podet puru assimiz\u00e0re, s'indipendentismu, est imbetzes a che lu ponn\u00e8r a banda ca cussu tenet sa boluntade de non facher prus parte de sa comunidade politica de s'istadu pro nde fravicare un'atteru distintu.\nIn Italia s'autonomia naschit in su 1946, cando s'istadu fachet autonoma sa Sitzilia; sichit sa Sardigna in su 1948 e finas sa Badde de Aosta e su Trentinu-Tirolu de bassu, e in su 1963 su Friuli-Venetzia Giulia."}
{"id": "11601", "revid": "3602", "url": "https://sc.wikipedia.org/wiki?curid=11601", "title": "Indipendentismu", "text": "Su indipendent\u00ecsmu est cussu fenomenu in politica in ube una comunidade p\u00f9nnat a si nche picare s'indipend\u00e8ntzia dae s'istadu chi nde fachet parte, fravic\u00e0ndeche un'ateru. A s'ispissu in su limbazu espressivu, prus de manera negativa chi non ateru, si impr\u00e8at su fav\u00e8ddu de \"separatismu\".\nUnu fenomenu chi si bi podet puru assimiz\u00e0re, s'autonomismu, est a che lu p\u00f2nner a banda, ca cussu tenet imbetzes sa boluntade de pedire a s'istadu prus potere de poder picare iss\u00e8peros vincul\u00e0ntes e, a su solitu, est prus pacu radicale.\nMedas bortas s'indipendentismu proponet sas resones suas in supra de su printz\u00ecpiu de autodeterminassione, chi su Der\u00e8ttu Internassionale reconnoschet, e in supra de su fatu chi su populu in chistione etotu apat tentu s'indipendentzia in passau (a nois a curtzu o atesu chi siat). In prus, a s'ispissu si fachet riferimentu a s'idea (in origine giacobina) de istadu-natzione, punnande a si facher reconnoscher che istadu soberanu e natzione cufforma a cussu chi d\u00ecat tenner sa comunidade presa.\nS'indipendentismu, mancari medas oppositores lu pintent che a natzionalismu turpu e surdu, podet tenner imbetzes a cost\u00e0zu o finam\u00e8ntas che base sua medas ideologias, dae sas de dr\u00e8sta a su marxismu de manca."}
{"id": "11602", "revid": "12712", "url": "https://sc.wikipedia.org/wiki?curid=11602", "title": "Intzidente abi\u00e0tigu in s'Isc\u00e0rrafachelos Pirelli", "text": "S'intzidente abi\u00e0tigu in s'Isc\u00e0rrafachelos Pirelli fiat istadu unu disacatu abi\u00e0tigu acont\u00e8ssidu in Milanu su 18 de abrile de 2.002, addaghi un'apar\u00e8chiu minore de turismu si fiat tzacarradu contra a s'Isc\u00e0rrafachelos Pirelli. Su contu fiat istadu de tres mortos e unos 70 fertos.\nManera de acont\u00e8ssida.\nSu 18 de abrile de 2.002, Luigi Fasulo, unu pilotu italianu de 67 annos cun naturalizadura isv\u00ectzera, fiat decolladu a bordu de unu Rockwell Commander 112TC HB-NCX dae s'abioportu de Locarnu a sas chimbe e cuartu de merie cun destinu a Milanu Linate, in ue diat aer d\u00e8vidu realizare unu tr\u00e0nsitu pro ghirare a pustis a Locarnu a sas ses e cuartu. Su pranu de bolu prebidiat duas rotas poss\u00ecbiles: Locarnu-Saronno-Turre de sa Telecom de Rozzano-Rogoredo-Linate, o puru Locarnu-Lagu Mazore-Baresu-Milanu Linate. \nA ingh\u00ecriu de sas 5:35, Fasulo aiat p\u00e8didu a sa turre de cuntrollu de Linate s'autorizadura pro aterrare a sa pista 36R, dimanda chi l'est denegada pro probremas de tr\u00e0figu. A sas 5:42; in s'\u00ecnteri chi fiat realizende unu mantenimentu de isetu in antis de s'aterrazu, Fasulo aiat comunicadu, a sa prima a sa turre de cuntrollu de Locarnu e a pustis a sa de Linate, sa pres\u00e8ntzia de un'anomalia in su carritu. Sa turre de cuntrollu de Milanu aiat cumandadu a Fasulo de tzirculare in s'aneddu de isetu Ata, unu curs\u00e0riu abi\u00e0tigu a forma de ellissa chi s'isvilupat a longu de sa periferia de sa tzitade.\nFasulo, chi cun probabilidade fiat realizende su cuntrollu de sos diferentes mandos (lughes pilotu de su carritu, mandu manuale de abertura de azut\u00f2riu, fus\u00ecbiles de su sistema el\u00e8trigu), non si fiat abizadu chi si fiat faddidu de rota e, in logu de s'aderetare a su tzircuitu de isetu, fiat andadu chirru a s'isc\u00e0rrafachelos Pirelli. In s'\u00f9rtimu arrogu de sa rota, su pilotu teniat su sole in sa cara, su chi podet aer cuntribu\u00ecdu a li cuare s'isc\u00e0rrafachelos.\nUnos cantos testimonzos aiant decraradu chi aiant bidu s'apar\u00e8chiu ammiende una birada cun su motore in sa belotzidade m\u00e0ssima, peroe oram\u00e0i fiat demasiadu a tardu pro evitare s'ost\u00e0gulu. A sas 5:46, s'Aero Commander de Fasulo si fiat tzacarradu contra a sa de 26 prantas de s'isc\u00e0rrafachelos Pirelli, ispossiende immediatamente unu fogu bastu chi diat esser istadu istudadu petzi a pustis de argunas oras.\nB\u00ectimas.\nIn s'intzidente, in prus de Luigi Fasulo chi s'agataiat a bordu de s'apar\u00e8chiu a sa sola, aiant p\u00e8rdidu sa bida Anna Maria Rapetti e Alessandra Santonocito, duas impreadas de sa Rezione Lombardia chi s'agataiant in sa pranta a ue s'est tzacarradu s'apar\u00e8chiu. Addae de custu, b'aiat \u00e0pidu unos 70 fertos.\nIncherta.\nPustis iscr\u00f9dida s'ip\u00f2tesis de s'atentadu dae sos inchertadores, suzerida dae sos eventos tr\u00e0zigos de s'11 de cabudanni de 2001 in Am\u00e8riga, in unu primu mamentu fiant istadas manifestadas unas cantas cunzeturas, intre sas cales s'iscontzadura t\u00e8nniga e su suitz\u00ecdiu. A s'agabu de su 2.002, in sa relata de incherta a pitzos de s'intzidente, s'ANSB (Azentzia Nassionale pro sa Segur\u00e0ntzia de su Bolu) aiat craridu chi sa causa prob\u00e0bile \u00e8sseret a buscare in s'incapatzidade de su pilotu de regher in manera adeguada sa cunduta de sa fase finale de su bolu in sa pres\u00e8ntzia de probremas t\u00e8nnigas, operativas e ambientales. Su resurtadu de s'incherta aiat dassadu dudas in una parte cussider\u00e0bile de s'opinione p\u00f9briga, parende pagu prob\u00e0bile chi s'apar\u00e8chiu si siat agatadu pro casualidade in su tzentru de Milanu, a 100 metros ebia dae su solu, e chi nche siat fertu in modu intzidentale contra a un'isc\u00e0rrafachelos.\nMemoriale.\nAtuarmente, sa de 26 prantas de s'Isc\u00e0rrafachelos Pirelli istranzat unu memoriale in amentu de sas b\u00ectimas."}
{"id": "11604", "revid": "130278", "url": "https://sc.wikipedia.org/wiki?curid=11604", "title": "572", "text": "S'annu 572 (DXLXXII in n\u00f9meros romanos) est un annu incomintzadu chen\u00e0bura segundu su calend\u00e0riu gregorianu."}
{"id": "11606", "revid": "130281", "url": "https://sc.wikipedia.org/wiki?curid=11606", "title": "597", "text": "S'annu 597 (DXCVII in n\u00f9meros romanos) est un annu incomintzadu martis segundu su calend\u00e0riu gregorianu."}
{"id": "11607", "revid": "130279", "url": "https://sc.wikipedia.org/wiki?curid=11607", "title": "590", "text": "S'annu 590 (DXC in n\u00f9meros romanos) est un annu incomintzadu dom\u00ecniga segundu su calend\u00e0riu gregorianu."}
{"id": "11608", "revid": "203", "url": "https://sc.wikipedia.org/wiki?curid=11608", "title": "604", "text": "S'annu 604 (DCVI in n\u00f9meros romanos) est un annu incomintzadu m\u00e8rcuris segundu su calend\u00e0riu gregorianu."}
{"id": "11610", "revid": "130280", "url": "https://sc.wikipedia.org/wiki?curid=11610", "title": "594", "text": "S'annu 594 (DXCIV in n\u00f9meros romanos) est un annu incomintzadu chen\u00e0bura segundu su calend\u00e0riu gregorianu."}
{"id": "11613", "revid": "130284", "url": "https://sc.wikipedia.org/wiki?curid=11613", "title": "534", "text": "S'annu 534 (DXXXIV in n\u00f9meros romanos) est un annu incomintzadu dom\u00ecniga segundu su calend\u00e0riu gregorianu."}
{"id": "11614", "revid": "130286", "url": "https://sc.wikipedia.org/wiki?curid=11614", "title": "920", "text": "S'annu 920 (CMXX in n\u00f9meros romanos) est un annu incomintzadu s\u00e0padu segundu su calend\u00e0riu gregorianu."}
{"id": "11616", "revid": "130289", "url": "https://sc.wikipedia.org/wiki?curid=11616", "title": "Subracoladorzu", "text": "Su t\u00e8rmine \u201csubracoladorzu\u201d \u00ecnditat avesarmente su rugramentu de un'arrogu ferruvi\u00e0riu o caminale cun unu curs\u00e0riu postu a unu livellu diferente.\nUnu rugradorzu situadu a su matessi livellu de unu caminu de ferru cun unu caminu, una carrera o una pratza, a su contr\u00e0riu, est unu coladorzu livelladu.\nSu cuntzetu de subracoladorzu ferruvi\u00e0riu, in prus de custu, podet esser intentadu comente rugramentu intre duos caminos de ferru a livellu diferente, chi belle gasi in su limbazu t\u00e8nnigu est definidu comente \u201cmaniestu coladore\u201d o \u201cmaniestu de colada\u201d. Su rugradorzu a su matessi livellu de duos caminos de ferru est unu rugradorzu ferruvi\u00e0riu.\nParis pata, in un'istrutura de tipu modernu, no essende poss\u00ecbile a brocare longamente su tr\u00e0nsitu in su caminu o in su caminu de ferru prus bassu, sa fraigadura acontessit in duas fases.\nIn primu t\u00e8rminu, si criant sas muridinas de reparu de solu e sas istruturas de tzimentu netzess\u00e0rias pro fraigare ambas rampas de artiadas, postas in sos m\u00e0rghines e bastante a tesu dae sa bia inferiore. Custa operadura est isecutada impreende m\u00e0chinas de moimentu de terra comente abripistas e motolivelladoras pro sa prima fase; in sa segunda fase, s'\u00f2perat a m\u00e8diu de incofrados de linna o metallu cumbinados cun s'impreu de betoneras e gruas pro su prenimentu dae susu, criende in custa manera istruturas r\u00eczidas de afortimentu de betone armadu.\nIn una segunda fase, in s'\u00ecnteri chi s'isetat su cunsolidamentu de su tzimentu, si realizat si est pretzisu s'installadura de sos pilotones intermedi\u00e0rios, fitianu limitende in modu petzi partiale su tr\u00e0nsitu peri sa bia antisesistidora pro minimare sas contrariedades su prus chi si podat.\nIn totu sas istruturas posissionadas gasi, s'agatant elementos a increddamentu, a subra de sos cales s'at finarmente a ponner s'antisfabrigadu de su ponte beru e aut\u00e8ntigu, in bigas de metallu o in elementos modulares de tzimentu. A dies de oe, custa parte est frechentemente insambrada a bandas, a costazos de s'istrutura, e interrompende su tr\u00e0figu in sa bia inferiore petzi pro pagas oras si podet realizare su supesamentu de s'unielementu insambradu gasi a m\u00e8diu de gruas ispetziales e su posissionamentu suo in situ.\nIn su casu de fraigadura de subracoladorzos subra de caminos de ferru, no est raru chi su tr\u00e0nsitu siat brocadu petzi pro carchi ora a note manna e chi si realizent su supesamentu e sa posta de s'intercolunnale in sa lughe de sas al\u00f2zenas.\nUna bia posissionadu s'elementu superiore, si cuns\u00f2lidat s'istrutura a m\u00e8diu de impernamentos e tiradores, in manera a permiter sa reabertura de sa bia inferiore. Finarmente, si realizat su cumpretamentu (asfartadura, cresura de segur\u00e0ntzia, fraigadura de sas bias, eletrifigadura...)."}
{"id": "11617", "revid": "3602", "url": "https://sc.wikipedia.org/wiki?curid=11617", "title": "Liceu classicu Domenico Alberto Azuni", "text": "Su Liceu de Istadu \u00abDomenico Alberto Azuni\u00bb est unu liceu classicu de T\u00e0tari.\nSu Liceu fit n\u00e0schiu in su 1852, cando sa Cr\u00e8sia, a pustis de sos abbol\u00f2tos de su 1848, a\u00ecat p\u00e8rdiu su monop\u00f2liu de s'imp\u00e0ru tzitadinu, ca fintzas a tando su potere fit de sos Gesuitas.\nChin s'unidade de sa pen\u00ecsula italiana in su 1861, su liceu divenit regiu e in su 1865 li ponent su t\u00ectulu in ammentu de Domenico Alberto Azuni, zur\u00ecsta de er\u00e8ntzia tataresa e istudiosu de der\u00e8tu maritimu e cummertzi\u00e0le chi a\u00ecat traballau pro sos Savoia e Napolione.\nIn prus de 150 annos de istoria, su Liceu Azuni at donau cuntributos mannos pro s'educassione de sa classe dirigente sarda e cussa italiana. In su numeru de sos chi bi ant istudi\u00e0u, bi at puru zente chi at tentu importu mannu in Italia, comente a duos Presidentes de Rep\u00f9brica (Antonio Segni e Francesco Cossiga) e duos segretarios de su Partidu Comunista Italianu (Palmiro Togliatti e Enrico Berlinguer), chene contare a ateros politicos, funtzionarios, magistraos, professores universitarios, artistas, imprenditores e professionistas."}
{"id": "11618", "revid": "3602", "url": "https://sc.wikipedia.org/wiki?curid=11618", "title": "Partidu Comunista de Sardigna", "text": "Su Partidu Comunista de Sardigna (Italianu: \"Partito Comunista di Sardegna\") est istau unu partidu politicu comunista e indipendentista sardu.\nIst\u00f2ria.\nSu PCS at tentu rad\u00ecchina in Sardinna a sos primos meses de su 1943, cando lu a\u00ecan fundau Giovanni Antioco Mura, unu militante sotzialista e sardista connottu peri sa zente locale pro s'attivismu tzivile suo (a\u00ecat finas fundau carchi cooperativa de massajos e pastores), e Antioco Cassitta, unu ex-militante de su Partidu Comunista Italianu chi fit a curtzu a sas ideas de Amedeo Bordiga. Su PCS est istau unu progettu politicu attivu mascamente in sa provintzia de T\u00e0tari, ma sa presentzia sua si annotabat puru in sos atteros trettos de s'isula.\nCustu partidu minore teniat unu programma originale: nande chi fit fidele a sos printzipios de su Marxismu-Leninismu e a cussos de sa Costitutzione Sovietica (iscritta puru in su manifestu politicu issoro), su PCS p\u00f9nnabat a una Repubrica Sotzialista de Sardigna indipendente, cumpresa ind una prus manna Repubrica Federale Sovietica. Custa posissi\u00f2ne politica fit in accordu chin sa l\u00ecnia de sa Tertza Internatzionale e finas chin su programma de su cungressu de Lione, chi su Partidu Politicu Comunista Italianu a\u00ecat tentu in su 1926. Custa federassione sovietica no a\u00ecat cumpresu petzi territorios chi pertoccaban a s'istadu italianu ebb\u00eca, ca a s'Italia nemmancu bi fach\u00ecan tz\u00ecnnu sos de su PCS. Nemmancu bi at de lu n\u00e0rrer, sos de su PCI male bid\u00ecan custu progettu politicu, ca tando cussu partidu nemmancu nde cher\u00ecat s'intesa de dare s'autonomia a sa Sardigna. Bi a\u00ecat \u00e0ppiu calicunu mamentu de tensione, comente cando carchi attivista de su PCI a\u00ecat occupau sa s\u00e8a tataresa de su PCS (chi, prus a tardu, d\u00ecat esser div\u00e8nnia cussa de sa FGCI, su corpus zovanu de su PCI).\nSu PCS at tentu relatziones politicas chin militantes sardistas, peri sas biddas de su Logudoro. Custu partidu at tentu una bida goi pacu longa, chi ja a s'accabbu de su 1944 su Partidu Comunista Italianu si lu a\u00ecat mandic\u00e0u e belle tottu assorb\u00ecu, mancari chi Giovanni Antioco Mura, fadd\u00ecu s'esperimentu, si nche a\u00ecat abbarrau in fora. Pro custu fattu, su PCS non bi la a\u00ecat fatta mai a andare a peruna eletzione."}
{"id": "11619", "revid": "3602", "url": "https://sc.wikipedia.org/wiki?curid=11619", "title": "Michele Obino", "text": "Don Michele Obino (Santu Lussurzu, 19 de jannarju de su 1769 - Parigi, 6 de jannarju de su 1839) est istau unu accademicu sardu de su Regnu de Sardigna, in prus de esser istau unu de sos prus mannos protagonistas de sos motos revolutzionarios sardos.\nBida.\nN\u00e0schiu in Santu Lussurzu, si a\u00ecat distintu in sos istudios dae sende zovanu arribande, in su mese de aprile de su 1794 a 25 annos, a t\u00e8nner sa Cattedra de Decretales in s'Universidade de T\u00e0tari.\nTen\u00ecat bideas illuministicas chi tando fint fachende su ziru de su mundu connotu e, sende unu de sos protagonistas de s'abbolotu contra su feudalesimu in Sardigna, a\u00ecat istranz\u00e0u a s'amicu Giovanni Maria Angioy cando issu fit custr\u00ecntu a si nche andare a pustis de su fadd\u00ecmentu de sa revolutzione populare.\nA\u00ecat iscrittu libreddos, dif\u00f9ndios de manera clandestina, comente s' \"Achille della Sarda Liberazione\" e \"I sentimenti del vero patriotta sardo che non adula Cagliari\", li a\u00ecant fatu unu protzessu accusandelu de \u00e0er ispintu pro s'abbolotu e de \u00e0er cumpart\u00ecu libros rivolutzionarios. Fit custrintu a si cubare in sa m\u00e0ntza in sos pad\u00e8ntes de su Montiferru, paris chin sos ateros protagonistas de sa rivolutzione sarda chi accud\u00ecant in cughe dae Santu Lussurzu e ch\u00ecrrios a curtzu, comente sa bidda de Iscanu.\nA sa fine, si nche fit tuccau in Frantza in ube at colau sos urtimos annos de bida, morindes\u00ecche in Parigi in su 6 de jannariu de su 1839: pasat in pache in su campusantu de P\u00e8re Lachaise.\nAchille della Sarda Liberazione.\nEst unu libreddu de carchi pazina zirau de manera clandestina, e cumpart\u00ecu in Sardinna in s'abbolotu de su 1793-96; una copia la mantenet sa Biblioteca Universitaria de Casteddu.\nSi isch\u00ecrriat in duos paragrafos: \"\"Analisi della sarda costituzione politica\" (analisi de sa costituzione politica sarda), \"Politica machiavellica del Ministero\" (politica machiavelliana de su Ministerju), \"Schiavit\u00f9 feudistica\" (Tzeracch\u00eca feudistica) e \"Inimicizia piemontese\"\" (Disamistade piemontesa), chin cadaunu tenende una fr\u00e0sia in curtzu chi fachet su res\u00f9mu de sas bideas rivolutzionarias sardas, in prus de facher de testimonia in supra de su lig\u00e0mine chi bi a\u00ecat chin s'ideologia frantzesa e prus in generale europea de tando.\nSu libreddu nat chi s'ordinamentu feudale sardu est sa causa prus manna de su disac\u00e0tu chi b'at in Sardigna e accusat su gubernu piemontesu de non rispetare su patu intra su Re e sa Natzione Sarda chi tutelat sos der\u00e8tos de su \u00abReame di Sardegna\u00bb e ponet unu frenu a sa \u00abassoluta Monarchia\u00bb. Violare su pattu cheret narrer a dare, nachi, su deretu de resist\u00e8ntzia."}
{"id": "11620", "revid": "130302", "url": "https://sc.wikipedia.org/wiki?curid=11620", "title": "1918", "text": "S'annu 1918 (MCMXVIII in n\u00f9meros romanos) est un annu incomintzadu in gi\u00f2ia a segunda de su calend\u00e0riu gregorianu."}
{"id": "11621", "revid": "12712", "url": "https://sc.wikipedia.org/wiki?curid=11621", "title": "1989", "text": "S'annu 1989 (MCMLXXXIX in n\u00f9meros romanos) est un annu incomintzadu dom\u00ecniga a segunda de su calend\u00e0riu gregorianu."}
{"id": "11622", "revid": "2932", "url": "https://sc.wikipedia.org/wiki?curid=11622", "title": "Muru de Berilinu", "text": ""}
{"id": "11627", "revid": "2404", "url": "https://sc.wikipedia.org/wiki?curid=11627", "title": "Iraq", "text": "S'Iraq (Arabu: \u0644\u0639\u0631\u0627\u0642\u200e al-\u2018Ir\u0101q),), ufitzialmente Rep\u00f9brica de s'Iraq est una nazione mediorientale se su sud-ovest asiaticu.\nIn su 1920 fini istados delimitados sas lacanas de su territoriu natzionale e in su 1921 fit istada criada sa monarchia. Sa capitale est Bagdad."}
{"id": "11628", "revid": "7285", "url": "https://sc.wikipedia.org/wiki?curid=11628", "title": "Bagdad", "text": "Bagdad est sa capitale de s'Iraq, a su 2011 si contaian 7.216.00 abitantes."}
{"id": "11629", "revid": "2507", "url": "https://sc.wikipedia.org/wiki?curid=11629", "title": "Faradda di li candareri", "text": "Sa Faradda di li Candareri (in sardu chind una bortada literale: \"Sa Falada de sos Candaleris\") est una festa de T\u00e0tari in su 14 de ag\u00f9stu et est una protzessione de colunnas mannas, chi si narant appuntu \"candareri\", e si tenet in su Cursu Vittorio Emanuele II fintzas a Porta Sant'Antonio et dae su Cursu Francesco Vico fintzas at l\u00f2mper at sa cr\u00e8sia de Santa Maria de Betlem.\nSa zente li narat fintzas \"Festha Manna\" et, secund'at sa tradissione, si festat pro su fattu chi sos tataresos a\u00ecant fattu unu votu at sa Madonna Assunta, chi los d\u00ecat \u00e0er d\u00e8piu sarvare dae sa pesta.\nSa \"Festha Manna\" per\u00f2e no est tantu sa falada de sos candaleris, cantu sa festa de sos Santos patronos, che at Gavinu, Prothu et Janu\u00e0rju, chi in sa realtade si fachet in Portu Turre.\nSa festa at tentu unu periodu de crisi at s'accabbu de su seculu de XIX et at su cumintzu de su Novichentos, ma como la torrant at sichire unas 100.000 pessones, chi acc\u00f9dint a T\u00e0tari puru dae foras.\nSa festa, in su 2013, l'ant ann\u00e0nta at su numeru de sas Siendas orales et immateriales de s'umanidade de s'UNESCO."}
{"id": "11630", "revid": "3602", "url": "https://sc.wikipedia.org/wiki?curid=11630", "title": "Essida de sos Candaleris", "text": "Sa ess\u00ecda de sos candaleris est una manifestada cattolica chin macchinas batt\u00ecas in palas, chi si narant candaleris, e si tenet in N\u00f9ivi cada 14 de agustu in onore de sa Madonna Assunta. Sa festa si assimizat meda a cussa chi fachent in T\u00e0tari (\"Faradda di li candareri\"), Iglesias (Festa di Sancta Maria di Mezo di Gosto) e in Pi\u00e0ghe.\nGr\u00e8mios.\nComente in Tatari e in ateros trettos in ube si fachet una festa simile in Sardigna, finas in N\u00f9ivi cada macchina cheret inditare unu sotziu corporativisticu de sos traballadores de su passau, chi si narat appuntu \"gr\u00e8miu\". Pro sa bidda de N\u00f9ivi cada gremiu tenet unu colore chi est finas su colore de su Candaleri suo:"}
{"id": "11631", "revid": "587", "url": "https://sc.wikipedia.org/wiki?curid=11631", "title": "Festa di Sancta Maria di Mezo di Gosto", "text": "Sa Festa di Sancta Maria di Mezo di Gosto o Festa di Santa Maria di Mezz'Agosto est una manifestada cattolica chin macchinas batt\u00ecas in palas, chi si naran candaleris, e si tenet in Iglesias cada 15 de agustu in onore de sa Madonna Assunta. In Sardigna sa festa si assimizat meda a cussa chi fachen in T\u00e0tari (faradda di li candareri), N\u00f9ivi (sa essida de sos candaleris) e in Pi\u00e0ghe.\nSa rin\u00e0schida.\nSa rinaschida de sa festa in Iglesias fit in su 1992, cando fit iscoperta e torrada a luche nova unu candaleri, chi fit de su cuartieri de Santa Chiara, e si a\u00ecat isseperau de torrare a festare cussa chi fit una festa antica, chi s'orizine la testimonzat unu br\u00e8ve de sa chi tando si nabat \"Villa di Chiesa\" in su seculu de XIII:"}
{"id": "11632", "revid": "3602", "url": "https://sc.wikipedia.org/wiki?curid=11632", "title": "Proscritzione", "text": "Sa proscritzi\u00f2ne (in latinu: \"proscriptio\"), a su cumintzu fit in su mundu anticu romanu unu bandu pr\u00f9bicu in ube si notificabat sa b\u00e8ndia de sos benes de unu depid\u00f2re.\nIn s'urtimu periodu repubricanu de Roma (I\u00b0 seculu innantis de Cristu) sa proscritzione fit b\u00e8nnia a m\u00e8diu de pel\u00e8a politica. Fit difattist unu istrumentu pro che bocare a fora, chin s'esiliu, o che isp\u00e8rder fisicamente sos inimicos politicos e pessonales, e sos benes issoro los intregaban in s'erariu prubicu o impreaban pro pacare sos sordaos. Bi a\u00ecat \u00e0ppiu duas proscritziones mannas: cussa de su dittatore \"Lucius Cornelius Sulla Felix\" contr'a sa classe de caddos in s'82 a.C. e cussa de sos triumviros \"Octavianus\", \"Marcus Antonius\" e \"Marcus Aemilius Lepidus\" a dannu de sos inimicos issoro in su 43 a.C., a ube che a\u00ecat ruttu finas s'oradore \"Marcus Tullius Cicero\".\nSu fav\u00e8ddu est abbarrau pro inditare, peri sos tempos chi a\u00ecan sich\u00ecu, s'atzione de unu regime chi, a sa falada de su chi lu a\u00ecat pretz\u00e9diu, che bocat a fora e a fortza classes dirigentes intr\u00e8gas."}
{"id": "11633", "revid": "173789", "url": "https://sc.wikipedia.org/wiki?curid=11633", "title": "Mamuthone", "text": "Su mamuthone, paris chin s'issohadore, est una carratza caratteristica de su carrasec\u00e0re mamujad\u00ecnu in Sardigna. Sa cr\u00f2pa si distinghet pro bestim\u00e8nta e pro sa manera chi si m\u00f2ghent in sa protzessione: sos mamuthones b'andant fatic\u00e0os e in silentziu, mentras chi sos issohadores si bestint a colores meda \"alluttos\" e d\u00e0ent bida e movimentu a sa festa.\nIst\u00f2ria.\nS'orizine de sos mamuthones abbarrat in mist\u00e8riu. Sicund'a Marcello Madau, archeologu de s'Accademia tataresa de Bellas Artes, nos mancant iscrittos chi facant a testimonia de sa presentzia issoro in tempus a nois att\u00e8su. Wagner no nde faveddat e in su 1928 su Touring Club descrivet petzi su focu de Sant'Antoni. Sicund'a su matessi istudiu, a dontzi modu, carchi testimonia orale narrat chi sos Mamuthones ja esist\u00ecant in su seculu de XIX. Carchidunu affirmat imbetzes chi sa protzessione benzat a nois dae s'edade nuragh\u00e8sa, pro adorare sos animales, pro parare fronte a sos ispiritos malos o pro si augurare de fachere regorta bona. In mesu a sas teorias, bi nd'at puru una nande chi fit pro tzelebrare sa b\u00ecnchida de sos pastores muntagninos contr'a sos invasores saracenos, fattos a presoneri, oppuru pro adorare carchi deus nuraghesu de massajos e pastores, o galu che ritualidade totemica pro ammasedare su boe.\nCarchi istudiosu affirmat chi b'at unu lig\u00e0mine istr\u00ecntu chin sos ritos dionisiacos, e atteros narrant chi nono ponende sa festa tra sas protzessiones chi tzelebrant su pass\u00e0zu de sas istajones."}
{"id": "11634", "revid": "3602", "url": "https://sc.wikipedia.org/wiki?curid=11634", "title": "Issohadore", "text": "Su issohadore est, paris chin su mamuthone, una carratza tipica de su carrasecare mamujadinu in Sardigna. Su ruolu chi tenet est a t\u00e8nner dominantzia in supra de su mamuthone. S\u00e0 cropa b'andat semper a pare e non biazat mai separada.\nIstoria.\nSiat sos mamuthones chi sos issohadores los a\u00ecat istudiaos s'archeologu tataresu Marcello Madau. Sos resurtaos chi fin ess\u00ecos a campu d\u00ecan esser una prova de su fattu chi sos mamuthones d\u00ecan \u00e0er orizine in su seculu de XIX, mentras chi sos issohadores d\u00ecan esser un'imbentu a nois prus accurtzu e ispirau a sas biseras ispagnolas. A dontzi modu, sas teorias sun paritzas e, a nde atzettare una, si fachet arriscu de r\u00f9gher in ridutzionismu.\nIn su carrasec\u00e0re.\nIn sa protzessione de carrasecare, irf\u00eclan addaenn\u00e0ntis, addais\u00e8cus e a cost\u00e0zos, accumpanzande sos mamuthones e tenturare chin sa fune, narada soha, carchi zovana femmina pro lis dare auguriu de salude e fertilidade, o sos amicos o sas autoridades, pro lis augurare a issos puru unu bonu traballu pro su bene de tottus. Su capu issohadore, chi si podet definire che unu mannu pr\u00e8ide nuragh\u00e8su, d\u00e0et su zustu d\u00ecllu e ritmu a su ballu e cumandat sos mamuthones."}
{"id": "11635", "revid": "3602", "url": "https://sc.wikipedia.org/wiki?curid=11635", "title": "Fallout (videojocu)", "text": "Fallout est unu jocu de rolu chi at fattu e isviluppau Interplay Entertainment in su 1997. Su jocu tenet locu ind unu benidore post-apocalitticu e retro-futuristicu, a pustis de una gherra mundiale nucleare in su seculu de XXII de istoria alternativa. Su protagonista in Fallout est unu abitadore de unu cubadorju, appositamente fravicau pro si protezere dae sas radiatziones chi an sich\u00ecu a s'isp\u00e0rghere peri su mundu de superfitze, de l\u00f9mene \"Vault\", e s'iscopu suo est a atzapare un'atteru \"chip\" pro purificare s'abba, cando su chi tenen si at oramai gastau, e sarvare sos atteros dae siche morrer de s\u00ecdis.\nSu jocu est tentu in cuss\u00ecderu pro essere su sich\u00ecdore ispirituale de su jocu de ruolu de su 1998 \"Wasteland\". A primu depiat impreare su sistema bideau dae Steve Jackson de l\u00f9mene \"GURPS\", ma Interplay a unu tzertu puntu si nd'at imbentau unu a sa sola pon\u00e8ndeli su l\u00f9mene de \"SPECIAL\".\nFallout est istau unu jocu chi sa critica at acclamau, in prus de \u00e0er ispirau unu muntone de atteros sichidores e \"spin-off\", dande vida a sa s\u00e8ria de Fallout."}
{"id": "11636", "revid": "3602", "url": "https://sc.wikipedia.org/wiki?curid=11636", "title": "Fallout 2", "text": "Fallout 2 est unu jocu de rolu chi at fattu Black Isle Studios e chi Interplay at prubicau in su 1998.\nMancari chi apat unu mundu de jocu in ube zirare meda prus mannu e una \"storyline\" meda prus longa, sa grafica e sas meccanicas sun abbarradas belle comente fin in su primu capitulu.\nS'istoria de jocu tenet locu in su 2241, 80 annos a pustis de su chi b'at \u00e0ppiu in Fallout. Su jocu contat s'istoria de unu chi s'er\u00e8ntzia sua fit s'eroe de su primu capitulu, e de su compitu chi tenet de sarvare sa trib\u00f9 sua dae su f\u00e0mine atzapande una macchina antica n\u00f2dia comente su Kit pro cr\u00ecare su Giardinu de s'Eden (\"Garden of Eden Creation Kit\")."}
{"id": "11637", "revid": "2404", "url": "https://sc.wikipedia.org/wiki?curid=11637", "title": "Limba islandesa", "text": "Su islandesu est una limba indoeuropea chi pertenet a s'ala germanica. Est sa limba uffitziale de s'Islanda e la faveddan unas 300.000 pessones. \nIst\u00f2ria.\nIn s'edade de Mesu, prima galu de s'imbentu de s'iscritura, in Islanda e goi puru in atteros trettos nordicos (Isvetzia, Danimarca e Norvegia) si chistionabat su norrenu, chi a nois est b\u00e8nniu mascamente gr\u00e0ssias a poesias, nadas \"Sk\u00e1ldskapur\", chi sos poetes (sos \"Sk\u00e1ld\") cumpon\u00ecan e cantaban. Issos an tramandau bona parte de s'istoria de sos pa\u00ecsos nordicos.\nS'occupassione danesa de s'Islanda, addurada dae su 1380 a su 1918, no at tentu belle peruna influentzia in s'evolvimentu de sa limba islandesa, ca sa populassione sich\u00ecat a la impreare pro sas comunicassiones de cada die. Su danesu si impreabat petzi pro sas comunicassiones uffitziales, e goi puru s'inglesu in s'occupassione americana chi b'andat dae su 1940 a sos annos '50.\nIn su 1944 sa costitussione nat chi s'islandesu est sa limba uffitziale de istadu e, dae tando, est s'unica a esser autoritzada in sos iscrittos uffitziales o arresonos prubicos.\nS'isolamentu de s'Islanda, paris chind una forte e resistente curtura iscritta, an fattu a manera chi sa limba antica si fit mantesa benissimu, abbarrande belle comente fit milli annos fachet, de manera ispetziale pro su chi pertoccat s'iscrittu ma finas s'orale, tantu chi s'islandesu est a como, tra tottu sas limbas nordicas, cussa chi prus s'assimizat a su norrenu: un'islandesu, oje in die, podet leghere chene problemas una saga chi sos anticos suos a\u00ecan iscrittu in su seculu de XIII.\nParticularidades in grammatica, chi in atteras limbas sun iscumpartas o si an ev\u00f2lviu, sun abbarradas belle goi in islandesu. In prus in Islanda, pro more de una politica limbistica chi d\u00e0et cara a su purismu, si fachet meda attensione a non che facher intrare paragulas istranzas e sos faveddos novos sun un imbentu chi picat dae su vocabolariu islandesu chi ja b'est.\nSi assimizat meda a s'islandesu su faroesu, sa limba de sas \u00ecsulas F\u00e6r \u00d8er."}
{"id": "11640", "revid": "2404", "url": "https://sc.wikipedia.org/wiki?curid=11640", "title": "Aveiro", "text": "Aveiro, cunnotu comente sa \u201cBen\u00e8tzia de Portugallu\u201d e, pro carchi tempus, narada \u201cNoa Brag\u00e0ntzia\u201d, est una bidda portughesa, cabitale de su Distritu de Aveiro, in sa Rezione Tzentru e pertenende a sa sutarezione de su Vouga de Zosso, cun unos 55.291 abitadores. Sa leada urbana est formada dae sos trighinzos de Gloria e Vera Cruz (s'arzola orizinale de sa bidda).\nS'agatat unos 55 km. a su nordu-uestu de Coimbra e unos 70 km. a su suddu de Portu, sende sa bidda printzipale de sa sutarezione de su Vouga de Zosso cun 390.840 abitadores (2.011) e sa de tres biddas de sa rezione Tzentru, a pustis de Biseu e Coimbra. \nEst sea de una comuna de 78.450 abitadores (2.011) e 197,58 kmcd. de arzola, sutapartzida in deghe trighinzos. Sa comuna est alindada a su nordu dae sa comuna de Murtosa (siat peri sa Ria de Aveiro, siat peri terra), a su nordu-estu dae Albergaria-a-Velha, a s'estu dae Agueda, a su suddu dae Oliveira de Bairro, a su suddu-estu dae Vagos e dae Ilhavo (sende sos tr\u00e8menes cun custa \u00f9rtima comuna aguarmente marcados peri terra e a m\u00e8diu de sa ria), e cun una fasca relativamente astrinta de iscaru in s'Otz\u00e8anu Atr\u00e0ntigu, a s'uestu, peri su trighinzu de Sao Jacinto. Est una leada importante urbana, portenca, ferruvi\u00e0ria, universid\u00e0ria e tur\u00ecstiga.\nUn'imbarcadura t\u00ecpiga de Aveiro, chi nde surcat sos canales, est su moliceiro.\nS'ispetzialidade coghinale prus carater\u00ecstiga de sa bidda est custitu\u00ecda dae sos ovos moles (\u201coos moddes\u201d), durcarias minudas a base de ou e farra in intro de \u00f2stias de formas bariadas (biscacu, pische, eac.)."}
{"id": "11641", "revid": "2404", "url": "https://sc.wikipedia.org/wiki?curid=11641", "title": "Su chircadore de isteddos", "text": "Su chircadore de isteddos (t\u00ectulu orizinale: \u201c\"Il cercatore di stelle\"\u201d) est unu romanzu in italianu de Daniela Curreli s'iscritora casteddarza.\nSu romanzu, iscritu in prima pessone cun protagonista masculinu, abordat dae unu puntu de bista sicol\u00f2zigu su tema grandiosu, misteriosu e infinitu de s'istima.\nInredu.\nMarianu, su pessonazu printzipale de su contu, est unu sardu emigradu zai dae annos a Marsella, in ue reghet unu restorante de bonu livellu.\nSa zenerosidade in s'ocupare de sos afetos est un calidade surprendidora in un'\u00f2mine, peroe Marianu rapresentat sa d\u00e8roga a sa r\u00e8gula, ca bivit cun podda si non donat istima. Imb\u00f2ligat sas f\u00e8minas in sa maghia de s'apentu, curat sas fertas de sos coros issoro, alimentat sas acapiaduras peri lig\u00e0menes fortes f\u00ecsigos e ispirituales, in s'\u00ecnteri ch'int\u00e8rpretat sa parist\u00f2ria de sa cassa a sos isteddos.\nAtuarmente, no esistit bortadura in limba sarda de custu romanzu.\n\u201cNon b'at un'istima l\u00e8via e un'istima forte. B'at unu \u00f9nigu tipu de istima. Est su chi si presentat nuu in dae in antis de s'\u00e0nima e ti pedit de lu bestire\u201d. Daniela Curreli"}
{"id": "11643", "revid": "2404", "url": "https://sc.wikipedia.org/wiki?curid=11643", "title": "Abioisfasitis", "text": "S'abioisfasitis (mutida finas s\u00ecndroma de sas fitas or\u00e0rias, in ingresu \u201c\"jet lag\"\u201d) est una cundissione fisiol\u00f2ziga d\u00e8vida a un'arteradura de sos r\u00ectimos tzircadianos de sa carena in su casu de unu biazu r\u00e0pidu chi rugrat diferentes fitas or\u00e0rias, dae s'estu e dae s'uestu e dae s'estu a s'uestu (in custa \u00f9rtima eventualidade, s'istrobu e su discumb\u00e8niu tirant a esser prus mannos), tipigamente unu biazu in apar\u00e8chiu. \nSa cundissione de abioisfasitis podet tenner dies bariadas de dura finas a cando sa pessone si siat adatada cumpretamente a sa fita or\u00e0ria noa, cun recuperadura m\u00e8dia aguale a una die pro onzi rezione or\u00e0ria rugrada. Patint s'isfasitis in manera particulare sos pilotos de apar\u00e8chiu, s'echipazu e sos biazadores frechentes. Sas cumpanzias abi\u00e0tigas tenent regulativas cun s'intentu de cumbater sa podda de sos pilotos causada dae s'abioisfasitis."}
{"id": "11644", "revid": "2404", "url": "https://sc.wikipedia.org/wiki?curid=11644", "title": "Corpus Christi (Texas)", "text": "Corpus Christi est una tzitade costerenca istadunidesa situada in su suddu de su Texas. Cunforme a su retzensimentu de 2012, tenet una pobuladura de 312.195 abitadores, sende sa de otu prus mannas de su Texas. \nSu n\u00f9mene latinu, chi sinn\u00ecfigat \u201cCorpus de Cristos\u201d, fiat istadu dadu a s'assentadorzu e a sa ba\u00eca inghiriadora dae Alonso Alvarez de Pineda s'isproradore in su 1519, addaghi aiat iscobertu sa ba\u00eca losana mesutropigale, in sa die n\u00f2dida chi tzelebraiat su \u201cCorpus de Cristos\u201d. Sa tzitade est istada paranumenada sa \u201ctzitade ispumosa in s'oru de mare\u201d, mescamente in sa literadura tur\u00ecstiga.\nSa tzitade tenet su de chimbe portos prus mannu de su pa\u00ecsu e est s\u00e8rvida dae un'abioportu internassionale."}
{"id": "11645", "revid": "131340", "url": "https://sc.wikipedia.org/wiki?curid=11645", "title": "Michele Bravi", "text": "Michele Bravi (Citt\u00e0 di Castello, 1994) est unu cantantu italianu."}
{"id": "11646", "revid": "7227", "url": "https://sc.wikipedia.org/wiki?curid=11646", "title": "Pietro Delitala", "text": "Pietro Delitala (Bosa, seculu de su XVI - 1613) est istau unu poete sardu, chi si ammentat pro esser istau su primu (e finas s'unicu in epoca chi non siat sa de oje) a iscrivere, in Sardigna, poesias in italianu.\nBida.\nFit istau unu militare de s'Istamentu de sos Caballeris de su Parlamentu de su Regnu de Sardigna, assumancu finas a su 1573. Su babbu Nicol\u00f2 fit podest\u00e0 de Bosa in su 1556, mentras chi mama sua, sa nobile Sibilla Dessena, la ammentat su poete Antoni Lo Frasso in su libru suo \"Los Diez Libros de Fortuna d'Amor\" de su 1575.\nSu Delitala in su 1572 fit postu a presone, chin tottu probabilidade pro disamistade, ma una cummissione parlamentare de su vicer\u00e9 Conte d'Elda in su 1573 lu a\u00ecat fattu ass\u00f2rbere. In su 1583 su frade Agostino Angelo accud\u00ecat a su Parlamentu Generale pro lu rappresentare, ma in su 1589 fit torra a presone, custa borta in sutta de s'Incuisitzione chi li a\u00ecat postu un'ammenda de 5.600 francos. Che fit ess\u00ecu dae presone in su 1590 gr\u00e0ssias a s'amicu (e consultore de su Sant'Uffitziu) Giovanni Francesco Fara.\nEss\u00ecu dae presone, in su 1593 lu a\u00ecan ja cunvocau e custa borta ch'a\u00ecat postu a lu rappresentare Ramon de Cetrilla. S'a\u00ecat cojubau in su 1595 e a\u00ecat fattu 5 fizos: Agostino Angelo, Giovanni Geronimo, Pietro, Diego e Francesco. In su 1606 su vicer\u00e9 lu a\u00ecat premiau ca a\u00ecat sarbau sa tzitade sua de Bosa dae s'undadura de su Temu, su ribu chi b'est in mesu.\nA\u00ecat iscrittu unu libreddu de cantones chin su titulu de \"Rime Diverse\" prubicau dae s'editore casteddaju Galcerino in su 1596. In su beranu e ist\u00ecu de su 1594 fit che istranzu in Genova chin s'amicu de su marchesu Ambrogio Spinola e poi in Mondov\u00ec, a ch\u00ecrriu de su santuariu de Vicoforte in pilligrin\u00e0zu. In sas Rimas suas, descrivet custu pilligrinazu, ma finas unu miraculu chi bi d\u00ecat \u00e0er d\u00e8piu in su mese de Nadale de su matessi annu, cando su capitanu de su nab\u00eclliu genovesu P\u00e0tron Natteri a\u00ecat sarbau dae s'undadura de su Temu unu signore de Codronz\u00e0nos, chi si tentabat sa sorte attraess\u00e0nde su ribu chin su caddu suo. Sa poetica si depet b\u00ecere in su cuntestu de su filone petrarchista italianu de su Chimbich\u00e8ntos, chin influentzias de Torquato Tasso, ma finas de atteros poetes sardos che Gerolamo Araolla, Gavino Sugner e atteros pacos chi a\u00ecan isseper\u00e0u de iscrivere in italianu, ind un'isula chi fit tando meda ispanitzada."}
{"id": "11647", "revid": "3602", "url": "https://sc.wikipedia.org/wiki?curid=11647", "title": "Hierominu Araolla", "text": ""}
{"id": "11648", "revid": "3602", "url": "https://sc.wikipedia.org/wiki?curid=11648", "title": "Salvatore Viale", "text": "Salvatore Viale (Bast\u00eca, 6 de Capid\u00e0nne de su 1787 - 23 de Sant'Andr\u00eca de su 1861) est istau unu iscrittore, poete e magistrau corsicanu, su primu a iscr\u00ecvere in c\u00f2ssu un'opera de imp\u00f2rtu liter\u00e0riu, sa \"Dionomach\u00eca\" (1817). De bid\u00e8as liberales, at t\u00e8ntu unu importu mannu in sa p\u00f9nna de mant\u00e8nner sa tradissione curturale de su populu cossu e at difesu su rolu de s'italianu che limba culta de s'isula."}
{"id": "11649", "revid": "772", "url": "https://sc.wikipedia.org/wiki?curid=11649", "title": "Le ombre del passato", "text": "Le ombre del passato (in sardu:\"Sas umbras de su tempus coladu\") est unu romanzu grogu-nieddu-rosadu de Pier Luigi Cantarelli s'iscritore parmesu, editadu in su 2013 dae sa domo de imprenta \u201cZona\u201d de Aretzu.\nInredu.\nAlessandro Guidorossi, unu cummess\u00e0riu de polima ispertu de Parma, isc\u00f2berit a pustis de annos de istima chi muzere sua Cristina l'est trampende. S'esist\u00e8ntzia sua tr\u00e0culat, sas tzertesas s'isfr\u00ecghinant e su dolore si faghet una maladia sufogadora chi l'an\u00ecchilat.\nIntre tantu, sa bidda est disestrada dae una filera de cr\u00ecmines de biol\u00e8ntzia mai intesa, perpetrados cun un'ermu inavesale dae su cale, a m\u00e8diu de unu dispositivu a mollas, nche tzucant otu lepas afiladas chi pr\u00f2vocant morte iscutale isfigurende sa cara de sas b\u00ectimas.\nSos mortorzos tenent una carater\u00ecstiga comuna: sos mortos pertenent a su pessonale m\u00e8digu e param\u00e8digu de sa cr\u00ecniga sichi\u00e0triga de s'ispidale de Parma.\nSu chestore, mancari siat istadu postu a su cunnoschimentu de sas cundissiones sicol\u00f2zigas dif\u00ecziles in ue s'agatat su cummess\u00e0riu, at a insister pro chi siat isse su ch'inchertet, cunfiadore in sas capatzidades imbestigativas suas.\nA su cumintzu, Alessandro at a realizare sas imbestigaduras disganadamente, peroe cando s'intreat de s'imboligamentu de muzere sua in s'acont\u00e8ssida, at a agatare torra s'ist\u00ecmulu netzess\u00e0riu pro afrontare cun determinadura inimigos pertiassos chi zughent torra a unu tempus coladu misteriosu prenu de mem\u00f2rias dramm\u00e0tigas."}
{"id": "11650", "revid": "7227", "url": "https://sc.wikipedia.org/wiki?curid=11650", "title": "Limba pluritzentrica", "text": "Una limba pluritz\u00e8ntrica est una limba chi tenet par\u00ectzos istandard differentes. Est una limba, comente narat su l\u00f9mene, chin tz\u00e8ntros medas, e cadaunu tenet assumancu carchi norma codificada a contu propriu. Generalmente, sas limbas pluritzentricas si impr\u00e8an che istrumentu politicu finas pro p\u00f2nner l\u00e0canas a sos territorios, de manera chi su cuntzettu de \"identidade natzionale\" non si podat p\u00f2nner a p\u00e0re chin su limbazu de sinzos suo. Pro facher carchi esempiu, si d\u00ecat p\u00f2der n\u00e0rrer chi s'inglesu, su frantzesu, su tedescu, su coreanu, su serbu-croatu, su Swahili, s'isvedesu, s'ispagnolu, s'arabu, s'armenu, su Bengali, su Hindi-Urdu, su Malay, su tzinesu e goi sichinde, sian limbas pluritzentricas.\nA s'imb\u00e8sse, cada limba chi tenet unu istandard eb\u00eca si narat monotz\u00e8ntrica; sun limbas monotzentricas, pro esempiu, su russu, su giapponesu e s'islandesu."}
{"id": "11651", "revid": "3602", "url": "https://sc.wikipedia.org/wiki?curid=11651", "title": "In articulo mortis", "text": "Sa fr\u00e0sia latina In articulo mortis, bortada unu pacu non a sa littera, cheret narrer \"a puntu de siche m\u00f2rrere\".\nSa frasia, picada dae su limbazu de cr\u00e8sia, si impreat pro inditare su chi at fattu una pessona cando est in periculu de bida, est a narrer in su lettu de morte. In campu giuridicu s'espressione inditat su chi at nau una pessona (pro esempiu, sas boluntades suas) pacu prima de siche morrere."}
{"id": "11652", "revid": "772", "url": "https://sc.wikipedia.org/wiki?curid=11652", "title": "Jos\u00e9 Delitala y Castelv\u00ec", "text": "Jos\u00e9 Delitala y Castelv\u00ec (Casteddu, 10 de Sant'Andr\u00eca de su 1627 - 1703) est istau unu militare e politicu sardu.\nBida.\nFit su fizu minore, cufforma a Angelo di Girolamo Delitala e Maria Amat y Castelv\u00ec, de sa familia nobile de sos contes (marchesos dae su 1605) de L\u00e0cuni. Su babbu fit caballeri de s'ordine de Santiago, artziau a cussu gradu pro b'esser istau in sos esertzitos ispagnolos chin onore mannu e chin fertas medas a nde facher testimonia. A pustis de \u00e0er istudiau in sa tzitade in ube fit n\u00e0schiu, a s'edade de bindichi annos tuccabat a s'Ispagna in ube a\u00ecat acabbau s'educassione sua. Tando a\u00ecat fattu carriera militare arribande a su gradu de colonnellu. In su 1672, C\u00e0ralu II de Ispagna lu ponet a gubernare su Capu de Sutta e sa Gallura. In su 1686, a pustis de sa morte de su conte de Fuensalida, a\u00ecat esertzitau sa funtzione de vicer\u00e9 \"ad interim\".\nOperas.\nMancari chi s'impignu politicu suo fit mannu, ten\u00ecat amore pro sa curtura literaria. Est de su 1672 sa reg\u00f2rta de poesias \"Cima del monte Parnaso espa\u00f1ol con las tres musas castellanas Caliope, Urania y Euterpe\", chi li a\u00ecan fattu unu l\u00f9men puru in Ispagna."}
{"id": "11653", "revid": "2404", "url": "https://sc.wikipedia.org/wiki?curid=11653", "title": "S'hymnu sardu nationale", "text": " S'Hymnu Sardu Nationale fit s'innu de su Regnu de Sardigna piemontesu.\nEst de sos annos trinta de su seculu de XIX, iscrittu (ind unu sardu logudoresu ma liter\u00e0riu meda, chi in sa forma si assimizat a cussu de Giovanni Spano) dae su pr\u00e8ide Vittorio Angius, liberale e deputau a su Parlamentu Subalpinu. Sa musica l'a\u00ecat imbetzes cumposta su maistru tattaresu Giovanni Gonella (1804-1854). \nSa prima esecutzione at tentu locu in su teatru Tzivicu de Casteddu in su 20 de febr\u00e0rju de su 1844.\nS'ispartitu lu at iscopertu in s'archiviu de s'auditorium de Casteddu su prof. Francesco Cesare Casula, direttore de s'Istitutu de Istoria de s'Europa de su Mediterraneu in su CNR.\nSicund'a Casula, s'innu lu ten\u00ecan in cuss\u00ecderu meda sos res. S'urtima esecutzione uffitziale fit in su 1937 cando su papa Pio XI a\u00ecat dau sa Rosa d'Oro a sa regina Elena.\nS'innu fit tando postu a cost\u00e0zu chin sa Marcia Reale e poi bocau de su tottu in su 1947, pon\u00e8ndeche comente innu italianu cussu de Mameli (\"Il Canto degli Italiani\").\nIn su 1991 s'innu fit postu in esecutzione dae sa banda de sos Carabineris in su Cuirinale in su 29 de maju; lu intend\u00ecan che omaju a s'orizine tataresa de su Presidente de sa Repubrica Francesco Cossiga. Fit torrau a sonare a sas dimissiones de su Capu de Istadu, in su 28 de aprile de su 1992.\nIn su 2001 fit torrau a ch'esser postu in esecutzione a s'int\u00e8rru, pro dis\u00eczu suo, de Maria Jos\u00e9 de Savoia, s'urtima regina de s'Italia."}
{"id": "11654", "revid": "13567", "url": "https://sc.wikipedia.org/wiki?curid=11654", "title": "Tuone Udaina", "text": "Tuone Udaina (mortu in su 10 de L\u00e0mpadas de su 1898), connottu finas comente Antonio Udina in italianu, est istada s'urtima pessona a t\u00e8nner cumpetentzia attiva de su dalmaticu. Issu fit sa fonte printzipale de informatziones in supra de su limbazu de sos mannos suos, cussu de s'isula de \"Veglia\" (\"Krk\" in croatu), pro su limbista Matteo Bartoli, chi lu a\u00ecat intervistau in su 1897, mancari chi non seret propriu s' \"ideale\": non fit dalmaticu de limba mama e sa limba l'a\u00ecat imparada dae sos negossios chi sos mannos suos fach\u00ecan in dommo (comente a\u00ecat nau: \"E-l mi tuota e la maja niena favlua cosaic, in veclisun, jali favlua ce jali kredua ce ju non kapaja, ma ju to\u010d!\" bortau \"Babbu meu e mama mea goi faveddaban, faveddaban in \"viklasun\", pessande chi deo non los cumprend\u00eco, ma a\u00eco cumpresu tottu!\"), in prus non la chistionabat prus dae oramai 20 annos e fit surdu e chene dentes: difattis, no an mai fattu registratziones sonoras in supra de sa limba chi faveddabat. Tuone Udaina traballabat che barb\u00e8ri, e pro custu li naban finas \"burbur\". A sas ses de bortaed\u00ece de su 10 de l\u00e0mpadas in su 1898, una mina de terra lu a\u00ecat mortu e, chin issu, finas su dalmaticu ch'est iscumpartu pro semper."}
{"id": "11655", "revid": "170732", "url": "https://sc.wikipedia.org/wiki?curid=11655", "title": "Limba dalmatica", "text": "Su dalm\u00e0ticu o d\u00e0lmata fit una limba romanza chi unu tempus si chistionabat peri sas costas de sa Dalmatzia. Fit una de sas limbas romanzas balcanicas.\nSa documentassione istorica chi tenimus faveddat de duas macro-variedades printzipales:\nIstoria.\nCando s'imperiu romanu de otzidente fit rutu, sa zente latinitzada de s'Illiria fit abbarrada in podere de sos invasores Avaros e Islavos. In su seculu de VII sa regione fit part\u00eca in duos: sa Dalmatzia (su tretu acant'e mare) e sa zona montagnina; sa secunda fit oramai islavitzada, sa prima a\u00ecat resist\u00ecu a sas invasiones mantenende s'identidade sua; sa populassione fit res\u00e8ssia a si che fughire a sos portos fortificaos comente Zara, Spalato e Ragusa. Galu oje, in su Montenegru, bi sunt toponimos de l\u00e0dina orizine lat\u00ecna comente Durmitor, Visitor e Cipitor. \nSicund'a s'istoricu Giovanni de Castro, in su seculu de XI galu prus de 50.000 pessones chistionabant su dalmaticu. Per\u00f2e, chin totus sas conchistas de sa Repubrica de Venetzia su dalmaticu fit in sa prus parte bocau in locu de su venetu: paret chi in sa tzitade de Zara custu siat accad\u00ecu ja in antis de su Rinaschimentu. Su dalmaticu raguseu fit imbetzes sa limba egemone de sa Repubrica de Ragusa finas a su seculu de XI, e isparta finas a sa meitade de su Battoschentos. Est gr\u00e0ssias a Giovanni Conversini de Ravenna (1343-1408), chi si chess\u00e0bat chi non pod\u00ecat prus faveddare chin sa zente de Ragusa, semus a connoschentzia chi ja a s'acabbu de su seculu de XIV sa limba prus allegada in c\u00f9ghe non fit prus su dalmaticu. Sa classe arta, a dontzi modu, fit bil\u00ecmbe si non tril\u00ecmbe, cap\u00e0ssa de faveddare siat su latinu, siat s'italianu, siat su limbazu islavu de Ragusa. Filippo de Diversis nat chi in sos annos 1434-1440, cando imparabat sa grammatica latina in Ragusa, in sos tribunales galu si chistionabat in dalmaticu, ma sos zuiches etotu chin issu faveddabant in italianu.\nSu dalmaticu raguseu si che fit est\u00ecntu in s'acabu de su Battoschentos. Pro s'umanista raguseu Elio Lampridio Cerva (1460 - 1520) su dalmaticu fit una limba belle irmenticada, un'ammentu de pitzinn\u00eca. In carchi trettu isolau, comente sas isulas de Quarnero e fortzis Lissa, su dalmaticu bi l'a\u00ecat fatta a supravv\u00ecvere chin tottu probabilidade finas a s'artziada de Napolione che limba chistionada dae comunidades de numeru mannu. S'urtimu a chistionare su limbazu de su nord, Tuone Udaina, si che fit mortu in Veglia pro s'iscopiu de una mina de terra in su 1898; ma, prima de si che morrere, su glottologu Matteo Bartoli li a\u00ecat fattu un'intervista, prubicande prima in italianu (versione p\u00e8rdia e torrada a bortare p\u00e8tzi dae pacu) e poi in tedescu unu sagiu in supra de su dalmaticu (\"Das Dalmatische: altromanische Sprachreste von Veglia bis Ragusa und ihre Stellung in der apennino-balkanischen Romania\"), galu un'opera de importu mannu pro cumprender e istudiare custa limba antica. \nEdduncas, su dalmaticu che limba nou-latina est oje iscumpartu de su totu. Chin \"dalmaticu\" oje si nat su limbazu croatu narau \"\u010dakavo-ikavo\", chi faveddant sos croatos de Dalmatzia e chi at picau medas faveddos italianos e venetos e si bi podent galu b\u00ecer in intro medas elementos lessicales de probabile orizine dalmatica. Pro cantu pertocat sas populassiones de limba veneta e italiana de sa Dalmatzia, sunt como pacas e ispartas."}
{"id": "11656", "revid": "12712", "url": "https://sc.wikipedia.org/wiki?curid=11656", "title": "Limba nuraghesa", "text": "Chin limba nuragh\u00e8sa, nurax\u00e8sa o nur\u00e0gica si bolet inditare sa limba (o limbas, sicomente no nde ischimus belle nudda) chi sos nuragh\u00e8sos chistionabant, in antis chi sa Sardigna e sa C\u00f2ssiga esserent latinizadas.\nManc\u00e0ntzia de fontes.\nSicomente no amus mai iscopertu repertu perunu chin iscritos chi si podant ref\u00e8rrer a carchi limba nuraghesa, pro como sa prus parte de istudiosos pessat chi sos nuraghesos non connosch\u00ecant peruna fromma de iscritura.\nNo azuat su fatu chi s'antica limba protosarda nche l'apat iscantzellada su latinu in su cursu de s'edade nuraghesa. In mancantzia de calesisiat fonte, si podent petzi fravicare teorias o calicuna ipotesi. Una chirca de Gigi Sanna, no cumprobada in nudda dae sos istudiosos, at fatu essire a campu sa possibilidade chi una iscritura Nuraghesa o Shardana, in antis chi fint arribaos sos Fen\u00ectzios, esist\u00ecat comuncas.\nIp\u00f2tesi Sardoill\u00ecrica.\nSicundu a Alberto G. Areddu tames b'at meda innetos chi sos Nuraghesos faveddabant una limba parente istrinta de sa chi aiant faveddau sos antenados de sos Albanesos. Picande mascamente paragulas chi sunt atestadas in leadas remonidas de s'Ozzastra e de sa Barbagia, isse in antis ponet custas confruntatziones: \nPustis acatat confrontatziones in sa toponomastica de gai: \"Orolai\" cun alb. e islavu \"Orol\" \"abbile\", \"Nucoro\" cun islavu \"noga\" \"pede\", etc. etc."}
{"id": "11657", "revid": "2404", "url": "https://sc.wikipedia.org/wiki?curid=11657", "title": "Cesare Casella", "text": "Cesare Casella (Pavia, 22 de tr\u00eculas de 1969) est istadu sa b\u00ectima de unu de sos sechestros de pessone a tr\u00e0munu de luissione prus longos acont\u00e8ssidos carchi bia in It\u00e0lia.\nL'aiant recatadu in Pavia su 18 de ghennarzu de 1988 e redassadu inche Natile di Careri, in Cal\u00e0bria, su 30 de ghennarzu de 1990. Pro s'alliberamentu suo fiat istada pagada (su 14 de austu de 1988) una luissione de milli milliones de francos betzos, sena resurtadu.\nS'atentu de sos m\u00e8dios massivos chirru a su sechestru fiat cr\u00e8schidu in manera cussider\u00e0bile in su l\u00e0mpadas de 1989, addaghi sa mama de Cesare, Angiolina Montagna \u2013 cunnota comente Angela Casella (1946-2011) e narada a pustis \u201cMama balente\u201d - si nche fiat zuta a Cal\u00e0bria e aiat p\u00e8didu, in sas pratzas, s'alliberamentu de fizu suo e un'interventu prus mannu dae bandas de s'Istadu. \nSubra de s'acont\u00e8ssida, Cesare Casella at iscritu unu libru, editadu dae Rizzoli, a t\u00ectulu \u201c734 dies a largu dae domo\u201d."}
{"id": "11658", "revid": "2404", "url": "https://sc.wikipedia.org/wiki?curid=11658", "title": "Mud\u00ecmine de imprenta", "text": "Su mud\u00ecmine de imprenta est s'iss\u00e8beru de no fagher pubrigare noas subra de un'epis\u00f2diu determinadu de interessu de sos m\u00e8dios massivos.\nMotivaduras.\nSa cunduta narada podet derivare dae una dimanda ispressa de sos suzetos chi sunt realizende un'imbestigadura zudissi\u00e0ria, cun sa finalidade de impe\u00ecre cumprigaduras eventuales in tempus de s'isvilupu suo.\nAlternativamente, su mud\u00ecmine de imprenta podet esser impostu in manera aut\u00f2noma pro iss\u00e8beru l\u00ecberu de su m\u00e8diu de informadura, chi siat chistione de unu ziornale o de una partzidura de relassiones p\u00f9brigas de un'impresa.\nIn It\u00e0lia, su t\u00e8rmine \u201cmud\u00ecmine de imprenta\u201d at cumintzadu a esser impreadu in sos annos setanta de su s\u00e8gulu coladu cun refer\u00e8ntzia a sos sechestros de pessone, su mud\u00ecmine fiat pratigadu cun s'intentu de amparare sos sechestrados e sas fam\u00eclias issoro.\nMoende cun sos annos otanta, s'ispressura at printzipiadu a s'utilizare finas in cuntestos isportivos, in contu de atretas o echipas chi si negant a responder a sas pregontas de ziornalistas o a lis dispensare informaduras. Custu impreu \u201clizeri\u201d est zuigadu de sabore dudosu dae una parte cussider\u00e0bile de s'opinione p\u00f9briga, dada sa difer\u00e8ntzia evidente cun su cuntestu s\u00e8riu e deligadu de sos sechestros de pessone.\nMud\u00ecmine de imprenta in Wikipedia.\nIn su casu de su recatamentu de David Rodhe su reporteri de su New York Times dae bandas de sas mil\u00ectzias talebanas in Pachistanu, su di\u00e0riu aiat detz\u00ecdidu de no ponner in evid\u00e8ntzia sa noa, pro no trubare chighillu e cumprigare sas assiones realizadas cun a finalidade de nche cromper a s'alliberamentu de su cullaboradore suo pr\u00f2piu. Pro nche sizire s'intentu naradu, su ziornale de Noa Iorcu aiat p\u00e8didu sa cullaboradura de Wikipedia, chi aiat atzetadu. Difatis, pro diferentes meses Jimmy Wales e unos cantos amministradores aiant brocadu sa p\u00e0zina chi pertocaiat su cronista. Custa assione aiat iscadenadu sa rebellia de medas utilizadores, chi obiamente fiant a sas iscuras de sas motivaduras chi nch'ant zutu a custu. Cun s'alliberamentu de su cronista, acont\u00e8ssidu su 20 de l\u00e0mpadas de 2009, Wikipedia at craridu sas motivaduras de su zestu suo."}
{"id": "11660", "revid": "2404", "url": "https://sc.wikipedia.org/wiki?curid=11660", "title": "Campubassu", "text": "Campubassu est una bidda italiana de 48.398 abitadores, cabitale de sa prov\u00ecntzia numenale e de sa rezione de su Molise.\nPrima bidda de sa rezione pro pobuladura, s'agatat a 701 metros subra de su livellu de su mare, resurtende duncas sa de tres cabitales rezionales prus arta de It\u00e0lia a pustis de Pot\u00e8ntzia e S'\u00c0bila.\nSa bidda, de or\u00eczine longubarda, est posta in sa zona cumpr\u00e8ndida intre sos rios Biferno e Fortore. S'arrodu ist\u00f2rigu incruit numerosas testimonias de sas diferentes \u00e8pogas ist\u00f2rigas, dae sa cr\u00e8sia millidughentesa de San Leonardu a su casteddu Monforte millichimbighentesu e a sa catedrale noucr\u00e0ssiga de sa Sant\u00ecssima Trinidade.\nSa bidda est sea archipiscamale metropolitana (archidi\u00f2tzesis de Campubassu-Boiano) e de s'Universidade de sos ist\u00f9dios de su Molise."}
{"id": "11668", "revid": "2404", "url": "https://sc.wikipedia.org/wiki?curid=11668", "title": "Contrabandu", "text": "Su contrabandu est unu tr\u00e0figu ill\u00ectzitu de mercantzias intre Istados e nassiones diferentes sena su pagamentu de sas godetas duanales o in rebellia a sa r\u00e8gulas chi l\u00ecmitant su cum\u00e8rtziu de benes determinados; sas mercantzias ozetu de contrabandu podent esser, pro narrer:\nSu contrabandu est istadu semper cuntrastadu dae sos diferentes Istados a m\u00e8diu de su cuntrollu de sas l\u00e0canas e peri lezisraduras chi prebident penalidades dinarencas e presonales.\nSu contrabandu de zigarretas in It\u00e0lia.\nIn sos annos setanta de su s\u00e8gulu coladu, su contrabandu de zigarretas, chi aproghilaiat su prus dae s'Ap\u00f9lia, \u201cpuntu de arribada\u201d de custa atividade, nch'aiat sizidu livellos de economia atzuvada ch'imboligaiant unu n\u00f9meru mannu de pessones, mescamente in sas tres tzitades a ue faghiant refer\u00e8ntzia sas rotas de intrada a su pa\u00ecsu: N\u00e0pule, Ben\u00e8tzia e Z\u00e8nova. S'economia narada fiat tollerada ampramente in unu tempus de crisis econ\u00f2miga grae dae sas fortzas de segur\u00e0ntzia in su n\u00f9mene de s'\u201damortizadore sotziale\u201d, cun s'intentu de prebenner cr\u00ecmines prus graes dae bandas de sas pessones imboligadas in su tr\u00e0figu. Difatis, sas operaduras de isc\u00e0rrigu in bidda acontessiant suta de sos ogros de totu sa zente e sas imbarcaduras etotu fiant seguradas sena castigadas in sos portos (francu in Ben\u00e8tzia, in ue chie si siat las podiat segurare a curtzu de su portale de domo). Sas imbarcaduras naradas moiant zenerarmente a de note in n\u00f9meru mannu e in su matessi tempus essende dae su mare territoriale, foras de su cale las isetaiant naes-carretones bentulende banderas umbra e, a pustis de carrigare, torraiant a bidda topende fitianu cun cuntrollos de sa polima fisgale."}
{"id": "11670", "revid": "2404", "url": "https://sc.wikipedia.org/wiki?curid=11670", "title": "Aparcadore ill\u00ectzitu", "text": "Sos aparcadores o istassionadores ill\u00ectzitos sunt pessones ch'isvilupant sena autorizadura su rolu de tentadores de be\u00ecculos motorizados in zonas su prus p\u00f9brigas destinadas, regularmente o nono, a s'aparcamentu.\nCarater\u00ecstigas.\nSu fen\u00f2menu de sos aparcadores ill\u00ectzitos est ispainadu mescamente in su tzentru-suddu continentale, in particulare Sitz\u00eclia, Camp\u00e0nia e Abrutzu, in ue est relassionadu cun sa criminalidade organizada (camorra e m\u00e0fia), insertende-si in s'istratezia de cuntrollu de su territ\u00f2riu de custas organizaduras, peroe est in ispainadura lestra, e pertocat finas s'Ap\u00f9lia, su L\u00e0tziu (prus chi totu in sas zonas iscarales), \u00e0teras zonas de su tzentru, unas cantas reziones de su nordu (in ue s'aparcamentu ill\u00ectzitu est pratigadu siat dae italianos siat dae istranzos) e finas sa Sardinna. \nCussiderende logos particularmente frechentados, comente siant sos caminos in sas probianias de prajas, discutegas, ispidales o \u00e0teros logos de interessu, e sa \u201ctarifa\u201d dimandada de diferentes euros, finas a 10-20 euros pro betura, s'aparcamentu ill\u00ectzitu podet renner foras male diferentes chentinas o mizas de euros sa die a un'aparcadore individuale, chi a pustis at a pagare una parte de su balanzu a s'organizadura criminale chi li permitit d'operare in su territ\u00f2riu.\nIn medas casos, s'aparcamentu ill\u00ectzitu devenet iscurpimentu cun onzi r\u00e8gula a dannu de sos chi aparcant, cun minetzas regulares de dannos a s'autom\u00f2bile si non si pagat, gasi che atemorimentos e atacos f\u00ecsigos.\nIn casos bariados, s'aparcamentu ill\u00ectzitu est realizadu in arzolas in ue no est autorizadu s'istassionamentu, su chi a bias cuntr\u00ecbuit a cunzestare su tr\u00e0figu.\nIn unos cantos casos, s'aparcamentu ill\u00ectzitu est pratigadu in sas fascas bia\u00ectas, o siat reguladas peri s'istassionamentu contra costu. S'automobilista si bidet duncas custr\u00ecnghidu a pagare tantu sa tarifa regulare che s'aparcadore ill\u00ectzitu.\nSunt istadas bariadas, belle ch'ispor\u00e0digas, sas assiones de sos istituimentos pro chircare de ponner camu a su fen\u00f2menu, peroe finas a como sunt resurtadas su prus ineficassas.\nIn onzi modu, est bonu chi chie si siat s'abizet de sa pres\u00e8ntzia de aparcadores ill\u00ectzitos sinzalet deretu su fatu a su 112 o a su 113."}
{"id": "11671", "revid": "138369", "url": "https://sc.wikipedia.org/wiki?curid=11671", "title": "Peter O'Toole", "text": "Peter Seamus Lorcan O'Toole (Connemara, 14 Nadale, 1934 \u2013 14 Nadale 2013), fit unu attore de s'Irlanda."}
{"id": "11672", "revid": "3602", "url": "https://sc.wikipedia.org/wiki?curid=11672", "title": "Benaltrismu", "text": "Benaltr\u00ecsmu, benatter\u00ecsmu o benattr\u00ecsmu (\"benaltrismo\" in italianu) est unu noulozismu chi b\u2019est in su campu de sas issientzias politicas (italianas). Su faveddu fachet sintesi de s\u2019espressione \u201cAtteru bi d\u00ecat b\u00f2lere!\u201d chi s\u2019impreat pro inditare s\u2019orizine o su sorvimentu de unu problema ind un\u2019atteru chi si credet, a bisu de su chi faveddat, semper de prus mannu importu de su chi narat s\u2019attera pessone in meritu. \nImpr\u00e8u.\nSa tesi benatterista si esponet semper in mesu o a s\u2019acabbu de un\u2019arresonu, contr\u2019a su tentativu de acattare ind unu problema siat s\u2019orizine siat su sorvimentu suo, nande chi \u201ctantu ja sun custos sos problemas!\u201d de manera ironica o \u201ctantu sos problemas sun atteros\u201d. Custa est una manera pro chi s\u2019autore podat rebuzare e botzare derettu comente \u201cillegittima ca est inutile\u201d calesisiat cosa o resurtau chi b\u2019est essinde a capu de una chistione, chene narrer peroe su chi pessat abberu in supra de sa chistione etottu e de su chi sos atteros b\u2019an pessau a pizu. \nSu benatterismu est una fallacia logica chi a s\u2019ispissu sa zente bi rughet cando si chistionat de materia cuntroversa, mascamente politica, pro che fughire dae s\u2019arresonu chene si esponnere nande chi, prima de pessare a custu problema, d\u00ecat toccare a lu fachere pro \u201csos problemas mannos de sa zente\u201d, istande chiettu e tranchillu ca, tantu, nemmos l\u00ecllu at a dimandare itte d\u00ecan essere, cussos \u201cproblemas mannos\u201d."}
{"id": "11673", "revid": "3602", "url": "https://sc.wikipedia.org/wiki?curid=11673", "title": "Istorbu de personalidade", "text": "In psichiatria su ist\u00f2rbu de pessonalidade inditat sos chi tenen, appuntu, una pessonalidade non elastica cuff\u00f2rma a s\u2019ambiente sotziale chi los ingh\u00ecriat, cosa chi podet trisinare impare siat su campu cognitivu, siat cussu affettivu, siat cussu interpessonale e goi sichinde. No est un\u2019istorbu de conca, ca cussu de pessonalidade est in genere prus lepiu, ma sichit a si afforticare in su tempus sende egosintonicu (chi sa pessone etottu non si nd\u2019abbizzat e antzis lu atzetat) e a su matessi tempus alloplasticu (cambiat s\u2019ambiente in ube sa pessone zirat, ma non a issa).\nDescritzione.\nS\u2019istorbu de pessonalidade paret b\u2019essinde in su pitzoccu a s\u2019acabbu de pitzinnia, cando cumintzat a b\u00e8nner mann\u00ecttu, ma custa zen\u00eca de istorbu podet essere a diversu cufforma a sos mannos. Su faveddu de \u201cistrobu de pessonalidade\u201d si atzapat pro sa prima b\u00eca in su DSM-IV, mancari chi cussos apan una descrizione ja in su DSM III. Unu istorbu de pessonalidade est unu modellu de isperientzia o cumportamentu chi differit meda dae sa curtura chi at p\u00e0schiu sa pessone, e si presentat l\u00e0dinu in su campu affettivu, cognitivu e comportamentale.\nSu cuntzetu de \u201cistorbu\u201d paret belle brincau a die de oje: sicomente naschit dae sende minore, est a unu modellu de pessonalidade chi nos depimus ref\u00e8rrer, nandeli \u201ctipu\" e nono \u201cistorbu\u201d, pro esempiu, de pessonalidade istrionica.\nClassificatzione de su DSM IV.\nSicund\u2019a sa de battor editzione de su \u201cDiagnostic and Statistical Manual of Mental Disorder\u201d (DSM IV) de su Ass\u00f2tziu de sos Psichiatrias Americanos (APA), bi sun tres \u201ccluster\u201d, est a narrer zen\u00ecas, de istorbos de pessonalidade:\nGRUPU A.\nSu grupu A presentat cumportamentos cussideraos \u201cistranos\u201d in ube su sozetu siche abbandiat pro diffidentzia.\nGRUPU B.\nSu grupu B presentat cumportamentos cussideraos \u201cteatrales\u201d e \u201cdrammaticos\u201d, in prus a peruna empat\u00eca de su sozetu.\nGRUPU C.\nIn su grupu C su sozetu tenet bassa autostima e finas timoria de arreu."}
{"id": "11674", "revid": "3602", "url": "https://sc.wikipedia.org/wiki?curid=11674", "title": "Su Hobbit", "text": "Su Hobbit (in limba orizinale \"The Hobbit\" o \"There and back again\", ovverosiat \"tuc\u00e0da e torr\u00e0da\") est unu romantzu fantasy chi John Ronal Ruel Tolkien a\u00ecat iscrittu e prubicau pro sa prima b\u00eca in su 1937. Su sichidore suo at a esser Su Sennore de sos Aneddos (\"The Lord of the Rings\").\nSu romantzu tenet unos cantos elementos de importu, chi si acatant in sos ateros traballos de Tolkien in supra de sa Terra de Mesu: s'Unicu Aneddu at a essere su tema tzentrale de Su Segnore de sos Aneddos, mentras chi sas ispadas elficas anticas de Gondolin nos torrant a ammentare su chi contat su Silmarillion. Su tema de s'eroismu est tzentrale, ca su romantzu in medas lu ant b\u00ecdu comente una metafora de sa Prima Gherra Mundiale, in ube massajos e zente de campagna in generale fit ghetada in su trintzeramentu nande chi sa gherra fit \"atzione eroica\".\nSu Hobbit e sos ateros duos libros postos a pare fachent un'unicu contu chi addurat pro totus sas bator Eras chi Tolkien si a\u00ecat immazinau. In sa Prima Era, chi contat su Silmarillion, b'at sa cosmogon\u00eca, sa genesi de sas ratzas (posta a banda cussa de sos Hobbit) e su chi zirat in tundu a su primu Segnore isc\u00f9ru, Melkor; in sa de duas, chi nde contat s'appendice a Su Segnore de sos Aneddos e a s'Akallab\u00eath (parte de su Silmarillion), b'at s'artziada e sa ruta de su regnu de sos Omines de N\u00f9menor e sa sestadura de sos Aneddos de sos Elfos, in ube los azuat Sauron, novu Segnore iscuru poi isp\u00e8rdiu chin s'alliantzia manna tra Omines e Elfos. In sa de tres, chi nde contant siat su Hobbit siat su Segnore de sos Aneddos, b'at sa reconchista de s'ascus\u00f2rju nanicu chi a\u00ecat furau Smaug e sa gherra de s'Aneddu, torra contr'a Sauron. In sa de bator, chi no nde contat perunu libru, sos Omines picant su podere in sa Terra de Mesu acabande a sas ateras ratzas.\nIstoria.\nSu maghi\u00e0rju Gandalf, paris chin tr\u00e8ichi nanos, fachet b\u00ecsita a Bilbo Baggins, unu hobbit chi vivet in Hobbiville, in sa Contea, e li ispiegat chi custos nanos, chi los cumandat Thorin Iscududech\u00e8rcu, bolent torrare a conchistare su regnu de Erebor, sa domo chi tando fit issoro in antis chi l\u00eclla fur\u00e8sit s'iscurtone Smaug. Gandalf lu arr\u00f2lat che iscassinadore, ca est bravu a iscassinare, e sos cumpanzos li promittint su de batordichi de s'ascusorju chi est in sa muntagna. Bilbo, comente totus sos hobbit, est unu chi li piachet abbarrare in dommo fughinde su periculu, ma dorminde e pipande, ma a sa fine lu cumbinchent e tando tucat chin sos nanos. A pustis de unu muntone de avventuras, sos cumpanzos arribant a Erebor e la ill\u00ecberant dae su iscurtone. Bilbo ch'at a torrare a domo ricu e chind unu aneddu de cab\u00e0le mannu."}
{"id": "11675", "revid": "2404", "url": "https://sc.wikipedia.org/wiki?curid=11675", "title": "Rebolussione rumena", "text": "Sa rebolussione rumena de 1989 fiat istada custitu\u00ecda dae una filera de abolotos e de protestos isvilupados in su pa\u00ecsu intreu in su nadale de 1989 e chi nch'aiant zutu a su bortulamentu de su rez\u00ecmene comunista, tando ghiadu dae Nicolae Ceausescu, e a s'isecutadura de su ditadore e de muzere sua.\nChe in sos \u00e0teros pa\u00ecsos de s'Europa levantesa, sa majoria ischerfadora de sa pobuladura fiat insatisfata cun sa situassione. S'aus\u00e8ntzia de onzi liberdade tzivile e sa pol\u00ectiga econ\u00f2miga de Ceausescu (rembussu de su d\u00e8bidu furasteri peri s'isportadura de sa produidura agr\u00eccula cumbinadu cun prozetos de fraigos subradimensionados) aiant zutu a su sufogamentu de onzi bida sotziale e a s'impoberamentu zenerale de sa pobulassione. Su merchinzu aliment\u00e0riu e s'atmosfera de suspetu e terrore intratenta dae sa polima segreda (Securitate) fiant sas mitzas printzipales de malisp\u00e8tzia.\nDe totu sos pa\u00ecsos de s'estu chi aiant revessadu sos rez\u00ecmenes in su podere a pustis de sa ruta de su muru de Berilinu in su barigare de s'atonzu e de s'ierru de 1989-1990, sa Rumania fiat istada s'\u00f9nigu in ue custu mudamentu fiant acont\u00e8ssidu in su s\u00e0mbene, cun unas 60.000 b\u00ectimas mortales de su rez\u00ecmene abaliadas."}
{"id": "11677", "revid": "3602", "url": "https://sc.wikipedia.org/wiki?curid=11677", "title": "Cyberbullismu", "text": "Su cyberbullismu est unu faeddu, pigadu dae s'inglesu, pro inditare s'attu de dare inf\u00e0du a una pessone pro m\u00e8diu de istrumentos elettronicos comente internet, sas e-mail, sos blog, sos telefoneddos, e goi sighinde.\nSa paraula l'at imbentada s'educadore canadesu Bill Belsey. Comente su bullismu in sa vida reale, su \"frade\" in cussa virtuale podet esser una violad\u00f9ra de su C\u00f2dighe Tzivile, de cussu Penale e, pro cantu pertoccat sa leze italiana, de su de sa Privacy (D.Lgs 196 de su 2003).\nOe in die, su 34% de su bullismu est in sa retza; mancari chi si presentet a manera diversa, finas cussu chi b'est in su web est bullismu, podende causare dannu psicologicu mannu a chie nde ruet vittima.\nDifferentzias cunforma su bullismu \"traditzionale\".\nCunf\u00f2rma su bullismu traditzionale in sa vida reale, s'impr\u00e8u de m\u00e8dios elettronicos li daet a su cyberbullismu unas cantas caratteristicas ispetziales:"}
{"id": "11678", "revid": "2404", "url": "https://sc.wikipedia.org/wiki?curid=11678", "title": "Andera GR 20", "text": "S'andera GR 20, ubigada in C\u00f2rsiga e longa 200 km., est cussiderada una de sas anderas prus dif\u00ecziles e suzestivas in Europa.\nS'isterrit dae Calinzana, in su nordu-uestu de s'\u00ecsula, finas a Conca, in su suddu-estu, sizende art\u00e0rias de prus de 2.000 metros e permitende de ammirare paisazos istupendos pobulados dae fauna agreste bundantziosa. \nSos caminadores cumpetitivos bene assussados sunt capatzos de la cuguzare in prus pagu de una die e mesu, cando chi a sos caminadores normales (ch'in onzi casu devint possuer tzerta isperi\u00e8ntzia) est cussiz\u00e0bile a si leare 15 dies a su nessi pro cumpretare su curs\u00e0riu e a afrontare s'imprendimentu petzi a s'istiu.\nS'andera est sinzolada in ruju e arbu e non devet esser abandonada mai. Su curs\u00e0riu rugrat unos cantos trighinzos in ue est poss\u00ecbile a si reaprovisionare, e est probidu de refuzos in ue a colare sa note."}
{"id": "11679", "revid": "7227", "url": "https://sc.wikipedia.org/wiki?curid=11679", "title": "Pinzutu", "text": "Pinz\u00f9tu, chin su prurale chi fachet in \"pinz\u00f9ti\" (pronuntzia in corsicanu: , pronuntzia frantzesa: , in sardu \"puntz\u00f9du\" e in italianu \"appuntito\"), est una par\u00e0gula mala chi sa zente de C\u00f2ssiga impr\u00e8at pro indit\u00e0re sos continentales, ca t\u00e8nen un'atz\u00e8ntu \"appunt\u00ecu\" chi in s'all\u00e8ga de sos corsicanos imb\u00e8tzes non b'at (pro custu sos zovanos lis n\u00e0ran p\u00e8ri \"le pinz\", chin su matessi sinn\u00ecficu). Su faveddu est de impr\u00e8u com\u00f9nu f\u00ecntzas pro sos turistas e istr\u00e0nzos in generale, per\u00f2e.\nOr\u00eczine de su fav\u00e8ddu.\nSos corsicanos naran a sos atteros frantzesos \"pinzuti\" dae sa Battalla de Ponte Novu, in ube s'armada de Pascale Paoli gherr\u00e0bat contr'a sos continentales, pro m\u00f2re de su berr\u00ecttu a tres p\u00f9ntas de s'es\u00e8rtzitu issoro."}
{"id": "11680", "revid": "3602", "url": "https://sc.wikipedia.org/wiki?curid=11680", "title": "Battalla de Ponte Novu", "text": "Sa battalla de Ponte Novu (in c\u00f2ssu \"battaglia di Ponte Novu\" e in frantzesu \"bataille de Ponte Novu\") est una pel\u00e8a chi si at gherr\u00e0u in d\u00f9as d\u00eces, dae s'8 a su 9 de m\u00e0ju de su 1769, tra sos indipendentistas de sa Rep\u00f9brica Corsicana paol\u00ecna e sos mertzen\u00e0rios prussianos a un'ala, e a s'\u00e0ttera sas armadas de su re frantz\u00e8su Lu\u00ecsu de XV, chi sos granad\u00e8ris frantzesos a\u00ecant ghiau pro s'istrada de C\u00f2rte (su capu de locu de sa natzione corsicana de tando). Custa battalla, chi b\u00ecet sa definit\u00ecva b\u00ecnchida de sos \u00f9rtimos, ponet acc\u00e0bbu a sa gh\u00e8rra tra sos frantzesos e sos indipendentistas corsicanos: dif\u00e0ttis, su 13 de l\u00e0mpadas de su 1769 Pasc\u00e0le Paoli tucc\u00e0bat dae Portiv\u00e8chju (c\u00f2mmo Porto Vecchio) in Gran Bretagna. S'indipend\u00e8ntzia de s'\u00ecsula fit oram\u00e0i accabb\u00e0da de man\u00e8ra uffitzi\u00e0le.\nSu ponte fit derr\u00f9tu in sa sec\u00f9nda gherra mundiale, ma s'amm\u00e8ntu de sa batt\u00e0lla est g\u00e0lu pres\u00e8nte m\u00e8da in sos corsicanos, mascam\u00e8nte cussos natzionalistas, chi la b\u00ecent com\u00e8nte un'\u00f2pera de resist\u00e8ntzia er\u00f2ica."}
{"id": "11681", "revid": "7227", "url": "https://sc.wikipedia.org/wiki?curid=11681", "title": "Boe marinu", "text": "Su b\u00f2e mar\u00ecnu (\"monachus monachus\") est unu mamm\u00ecferu de sa fam\u00eclia \"Phocidae\". Est un'isp\u00e8tzie in per\u00ecculu de si est\u00ecnghere, tantu chi oje in d\u00ece non bi nd'at chi unos 500 in tottu su mundu.\nS'areale de su b\u00f2e marinu cumprend\u00ecat tottu su Mare de Mesu, su Mare Nigheddu, sas cost\u00e8ras atlanticas de Ispagna e Portogallu, Maroccu, Mauritania, Madera e Canarias. Oje chi est oje, per\u00f2e, sich'est belle isp\u00e0rtu dae su Mare de Mesu, pro neghe de s'attividade umana in costa (p\u00ecsca e c\u00e0tza, turismu, palattos e g\u00f2i sichinde). Non bi nd'abbarrat chi 500 esemplares in gr\u00f9stios isp\u00e8rdios in Gr\u00e8ghia e Turchia, e fintzas in su nord-ovest de s'Africa (Maroccu, Mauritania e Madera). In Sardinna fortzis bi nd'at galu calicunu, in su trettu tzentru-orientale de s'Ozzastra."}
{"id": "11682", "revid": "2404", "url": "https://sc.wikipedia.org/wiki?curid=11682", "title": "Limba galega", "text": "Su galegu (connottu finas che galitzianu) est una limba romantza n\u00e0schia in su seculu de XII in su trettu de ponente de s'antica provintzia romana Gallaecia, chi cumprend\u00ecat sa Galitzia de commo, su nord de su Portogallu e sas terras a curtzu de levante. S'attera limba chi naschit in custa terra est su leonesu, chi s'assimizat meda a su galitzianu.\nSu galegu-portughesu fit belle arribau a essere una limba culta foras dae sa Galitzia e dae su Portugallu, e a\u00ecat tentu un'esistentzia uffitziale pro 700 annos, perdendela in su seculu de XIV. Sa deb\u00eclesa de sa limba at perm\u00ectiu a su castiglianu de cumandare, finas a su seculu de XIX: custu periodu lu an ammentare n\u00e0ndelis \"S\u00e9culos Escuros\".\nComo su galegu est sa limba ufitziale de Galitzia, chi faveddan 3 miliones de pessones paris chin s'ispagnolu."}
{"id": "11683", "revid": "6650", "url": "https://sc.wikipedia.org/wiki?curid=11683", "title": "Radical chic", "text": "Radical chic est un'espressione idiomatica, chi benit dae s'inglesu, pro inditare sos de s'arta burghes\u00eca o de sa classe medi\u00e0na chi, tantu pro sich\u00ecre una moda o pro inter\u00e8ssu pessonale o ipocris\u00eca, tenen ideas de estrema manca chi b'andan contr'a sa classe de apparten\u00e8ntzia issoro. A s'ispissu b'at unu tzertu sent\u00ecdu de menispr\u00e8ssiu pro su din\u00e0re, fr\u00e0ncu poi v\u00ecver una vida chin attividades de bal\u00e0nzu chi issos etottu, cara a sos atteros, d\u00ecan definire de custa manera. In prus, non b\u00e8nit a mancare su menispr\u00e8ssiu tipicamente aristocraticu e elit\u00ecsta pro s'ignor\u00e0ntzia de \"sos atteros\", ca si presentan chind unu tzertu pres\u00f9mu de superiorid\u00e0de, mascam\u00e8nte curturale: custu ca sos de s'ala \"radical chic\" in realtade istr\u00f2chen male, ch\u00e8ne lu isch\u00ecre, cumportam\u00e8ntos de sos artistas \"boh\u00e9mien\" chi, vort\u00e0os a banalidade, oje com\u00f9nican un'id\u00e8a snob\u00ecstica."}
{"id": "11684", "revid": "2404", "url": "https://sc.wikipedia.org/wiki?curid=11684", "title": "Limba napulitana", "text": "Su napulit\u00e0nu (\"napulitano\") est un'idioma romanzu chi, paris chin s'italianu, faveddan in tottu s'Italia de z\u00f2sso, in Campania, Basilicata, Calabria de s\u00f9su, Abrutzu, Molise, Puglia e sa parte de Latziu chi est a l\u00e0cana chin sa Campania: ovveros\u00ecat, tottus sas terras chi tando fach\u00ecan parte de su Regnu de sas Duas Sitz\u00eclias in sa banda de su faru de Messina, in ube sa limba natzionale fit appuntu su napulitanu, m\u00e8ntras chi prus a zosso bi fit su sitzilianu. \nIn su seculu de XVI re Ferdinando su Cattolicu a\u00ecat impostu su castiglianu che nova limba uffitziale e su napolitanu, a libellu amministrativu, toppicabat in sos uffitzios de dipromatzia e in sos funtzionarios pr\u00f9bicos: su cardinale Girolamo Seripando, in su 1554, a\u00ecat isseper\u00e0u de che bocare su napulitanu foras dae c\u00f9ghe puru, pon\u00e8ndeche su toscanu. Pro seculos su napulitanu est istau unu ponte tra su mundu classicu e cussu modernu, isparghin\u00e0nde sa moda de s'\u00abamor cortese\u00bb in sa poesia otzidentale, su tragicomicu (Vaiasseide, Pulcinella); in prus, in napulitanu b'an iscrittu pro sa prima b\u00eca sos contos prus connottos de sa curtura europea moderna e premoderna, comente Chisin\u00e8ddula e sa Bella Addormentada. Oje su napulitanu si connoschet p\u00e8ri tottu su mundu pro sas cantones folkloricas chi li ziran a tundu.\nNaturalmente su veru napuletanu est faveddau in Napoli, ispetzialmente in sos riones populares de Napoli. Sa limba napulitana tenet una litteradura importante in prosa, su teatru de Eduardo De Filippo, in poesia, de Tot\u00f2 e ateros, e in sa cantone dae su 1600 a oje, connotta in tottube."}
{"id": "11685", "revid": "7227", "url": "https://sc.wikipedia.org/wiki?curid=11685", "title": "Limba friulana", "text": "Su friulanu (\"furlan\") est un'idioma noulatinu chi fachet parte de su grupu de sas limbas retoromantzas, paris chin su romanciu e su ladinu.\nChistionada in Friuli-Venetzia Giulia e ind una parte minore de su Venetu, si la reconnoschet dae su 1999 che limba de minor\u00eca istorica e posta in sutta de tutela a libellu locale. Est sa limba retoromantza prus faveddada."}
{"id": "11686", "revid": "3602", "url": "https://sc.wikipedia.org/wiki?curid=11686", "title": "Ninja Gaiden (videojocu de su 2004)", "text": "Ninja Gaiden est unu videojocu de atzione in 3D, prubicau in su 2004 petzi pro Xbox. Affacch'e paritzos atteros titulos, su jocu fachet parte de sa s\u00e8ria de Ninha Gaiden, chi b\u00ecet che protagonista su ninja Ryu Hayabusa.\nApprofettande de sa (tando) manna potentzia t\u00e8nnica de Xbox, su Team Ninja a\u00ecat isseper\u00e0u de t\u00f2rrare a prop\u00f2nner sa formula classica de sos jocos de atzione \"annos '90\" ind una b\u00e8ste nova, arribande a isvilupare custu titulu chi, sicund'a sa critica, est unu de sos menzus action-game de tottus sos tempos. Cando fit ess\u00ecu, Ninja Gaiden a\u00ecat tentu tzoccam\u00e0nos pro sa grafica sua, chi tando fach\u00ecat abberu isp\u00e0ntu, un\u00eca a una jocabilidade chi fit b\u00e8lle a s'ist\u00e0diu de perfetzione. Su sutz\u00e8ssu de Ninja Gaiden fit tantu mannu, chi su Team Ninja a\u00ecat sich\u00ecu a nde f\u00e0cher atteros in forma de sequel e duos remake."}
{"id": "11687", "revid": "3602", "url": "https://sc.wikipedia.org/wiki?curid=11687", "title": "Craic", "text": "Craic (/\u0294kr\u00e6k/ KRAK), o crack, est unu fav\u00e8ddu chi sos irlandesos impr\u00e8an m\u00e8da pro sa tz\u00e0rra (cussa chi fachet cas\u00ecnu in particul\u00e0re) e cosa ispassi\u00f2sa in generale; si p\u00f2net a p\u00e0re, a s'isp\u00ecssu, chin s'art\u00ecculu defin\u00ecu, s\u00e8nde d\u00f9ncas \"the craic\". Custa par\u00e0gula at un'ist\u00f2ria curiosa a p\u00e0las suas: s'inglesu \"crack\" lu a\u00ecat pic\u00e0u s'irlandesu, ben\u00ecnde \"craic\", in sa meit\u00e0de de su seculu de XX, e a p\u00f9stis su \"spelling\" irlandesu chi nd'at resurt\u00e0u lu at pic\u00e0u t\u00f2rra s'inglesu. \nCr\u00ecticas.\nSa paragula \"craic\" at p\u00e8sau unu munt\u00f2ne de criticas, mascam\u00e8nte de sos pur\u00ecstas chi li n\u00e0ran \"fr\u00e0ssu irlandesu\" (\"fake Irish\") o unu noulozismu pseudo-ga\u00e8licu, ma f\u00ecntzas prus \"sotziulogicas\" n\u00e0nde chi est s'espressione de s'idealt\u00ecpu (istere\u00f2tipu) de s'irlandesu.\nSotziulog\u00eca.\nSa paragula est c\u00f2mmo parte de sa curtura irlandesa. Su professore Eileen M. Trauth a\u00ecat nar\u00e0u chi, manc\u00e0ri chi nd'a\u00ecat fal\u00e0da de \u00e0bba s\u00f9tta de sos p\u00f2ntes d\u00e0e c\u00e0ndo s'Irlanda fit g\u00e0lu terra de mass\u00e0jos, s'import\u00e0ntzia chi t\u00e8net a libellu traditzionale su cuntz\u00e8ttu de \"craic\" abb\u00e0rrat galu, tantu chi sos traballad\u00f2res li d\u00e0en c\u00e0ra pro zuic\u00e0re sa calid\u00e0de de vida."}
{"id": "11688", "revid": "3602", "url": "https://sc.wikipedia.org/wiki?curid=11688", "title": "Gaelicu Irlandiesu", "text": ""}
{"id": "11689", "revid": "2404", "url": "https://sc.wikipedia.org/wiki?curid=11689", "title": "Ricciotti Greatti", "text": "Ricciotti Greatti (Basiliano (\u00d9dine), 13 de santuga\u00ecne de 1939) est unu fubaleri italianu antigu, in sa posissione de mesucampista.\nCarrera.\nCr\u00e8schidu in su Spilimbergo, s'istrenat in sa S\u00e8rie A cun sa camiseta de sa Frorentziana su 10 de santuga\u00ecne de 1.958 in s'add\u00f2viu disputadu in Triestu contra a sa Triestesa e bintu dae sos tanados pro 3-1. In s'istajone posteriore, zogat in su Palermu, in ue totalizat 16 pres\u00e8ntzias marchende bator golos. Posteriormente colat a sa Rezana, in ue abarrat tres istajones. Crompit a su Casteddu pro 32 milliones de francos betzos in s'istassione 1.963-1.964 e b'at a abarrare finas a s'agabu de sa carrera, logrende s'iscudete in su 1.969-1.970.\nAt realizadu in totu sas istajones de profissionale, francu in s'\u00f9rtima, addaghi aiat zogadu 10 partidas. Aiat marcadu grobarmente 54 puntos in sa carrera sua de profissionale."}
{"id": "11690", "revid": "3602", "url": "https://sc.wikipedia.org/wiki?curid=11690", "title": "Autodeterminatzione", "text": "Su printz\u00ecpiu de autodeterminatzi\u00f2ne de sos p\u00f2pulos aff\u00ecrmat su der\u00e8ttu de unu populu in sutta de dom\u00ecniu istr\u00e0nzu a si pic\u00e0re s'indipend\u00e8ntzia, a ist\u00e0re chind un'\u00e0tteru istadu o, a d\u00f2ntzi modu, a p\u00f2der isseper\u00e0re su rez\u00ecme pol\u00ecticu chi issos b\u00f2len.\nCustu printzipiu est una l\u00e8ze de su derettu internatzionale generale, est a n\u00e0rrer una leze chi sos effettos giuridicos suos b\u00e0len pro tottu sa Comunidade de sos Istados. In prus, custu printzipiu est f\u00ecntzas una leze de \"ius cogens\", ovverosiat unu derettu e printzipiu m\u00e0ssimu de su derettu internatzionale, e mal'a iscantzell\u00e0re pro m\u00e8diu de cunventzi\u00f2nes internatzionales. Comente c\u00e0pitat pro tottus sas lezes de su derettu internatzionale, fintzas cussu de autodeterminatzione lu rat\u00ecfican lezes internas a sos istados, pro esempiu in Italia sa L.n.881/1977, e balet che leze de Istadu chi balet de prus de su derettu internu (Cass.pen. 21-3 1975).\nIst\u00f2ria.\nDae s'Ottich\u00e8ntos in susu s'Europa, s'America e su restu de su mundu an connottu sa dottr\u00ecna politica de su natzionalismu, chi fit tantu forte dae arribare a sos duos istados, tando s\u00ecmbulos de sa pel\u00e8a ideologica, chi an cambiau s'istoria contemporanea, ovveros\u00ecat sos Istados Unidos chin Thomas Woodrow Wilson e s'URSS chin Vladimir Lenin. Issos an reconn\u00f2ttu su printzipiu in duas maneras differentes, s'unu mascam\u00e8nte chin sos fentom\u00e0os \"14 puntos\" e sa n\u00e0schia de sa Sociedade de sas Natziones, s'atteru chin s'isp\u00ecnta de s'Internatzionale de Tres chi, pro es\u00e8mpiu, a\u00ecat custr\u00ecntu su Partidu Comunista Sudafricanu a s\u00ecche lass\u00e0re a p\u00e0las sa pol\u00ectica filo-bianca pro su derettu de sa populatzione nigh\u00e8dda a gubernare. Ambosduos sun pares, ca an d\u00e8piu f\u00e0cher passos addaes\u00e8cus in fav\u00f2re de iss\u00e8peros meda \"realpolitik\": b\u00e0stet b\u00ecer sa nova l\u00e0cana geopolitica chi ch'a\u00ecat ess\u00ecu a s'accabbu de sa prima gherra mundiale, opp\u00f9ru su fattu chi s'URSS reconnosch\u00ecat su derettu in chisti\u00f2ne a sas Rep\u00f9bricas suas, fr\u00e0ncu non lu p\u00f2nner in pratica mai f\u00ecntzas a su tempus de sa \"Perestrojka\".\nSu printzipiu de autodeterminatzione de sos populos si at isvilupp\u00e0u de manera unu pacu prus cumpr\u00eca in sa sec\u00f9nda meit\u00e0de de su Novich\u00e8ntos, in su 1945 a s'accabbu de sa secunda gherra mundiale. Est ist\u00e0da s'Organitzassione de sas Natziones Un\u00ecas (ONU) in particulare a nde prom\u00f2gher s'isvil\u00f9ppu in \u00ecntro de sa Comunidade de sos Istados."}
{"id": "11691", "revid": "155413", "url": "https://sc.wikipedia.org/wiki?curid=11691", "title": "Unione Sovietica", "text": "Sa Uni\u00f2ne de sas Rep\u00f9bbricas Sotzial\u00ecstas Sovi\u00e8ticas (URSS) (in russu: \"\u0421\u043e\u044e\u0437 \u0421\u043e\u0432\u0435\u0442\u0441\u043a\u0438\u0445 \u0421\u043e\u0446\u0438\u0430\u043b\u0438\u0441\u0442\u0438\u0447\u0435\u0441\u043a\u0438\u0445 \u0420\u0435\u0441\u043f\u0443\u0431\u043b\u0438\u043a \u2013 \u0421\u0421\u0421\u0420\"), conn\u00f2tta f\u00ecntzas com\u00e8nte Unione Sovietica (\"\u0421\u043e\u0432\u0301\u0435\u0442\u0441\u043a\u0438\u0439 \u0421\u043e\u0301\u044e\u0437\") fit unu ist\u00e0du federale comunista de s'Eur\u00e0sia nordorientale.\nIstoria.\nFit n\u00e0schia in su 30 de Nad\u00e0le de su 1922, boc\u00e0ndeche s'Imp\u00e8riu Tzar\u00ecsta a p\u00f9stis de sa gh\u00e8rra tziv\u00ecle russa, e s\u00ecche fit morta in su 26 de Nadale de su 1991, a pustis de esser istada, p\u00e0ris chin su prus mannu in\u00ecmicu suo de sos Istados Unidos, una superpot\u00e8ntzia a lib\u00e8llu mundiale e unu de sos prus mannos protagonistas de s'istoria de su s\u00e8culu de XX, s\u00ecat in sa prima meit\u00e0de de su seculu s\u00ecat in sa Segunda Gherra Mundiale, siat a pustis de sa gherra e a su cum\u00ecntzu de sa Gherra Fr\u00ectta.\nSu n\u00f9meru de sas repubricas chi nde fach\u00ecan parte fit meda cambi\u00e0da in su t\u00e8mpus. Pacu prima de s\u00ecche m\u00f2rrer, 15 Repubricas Sotzialistas Sovieticas fachian parte de sa Federatzione, chin sa prus manna s\u00e8nde cussa Russa, chi si narat oje Federatzione Russa. Edd\u00f9ncas, fintzas sa mann\u00e8sa de sas terras fit cambiada meda, s\u00e8nde com\u00f9ncas prus o m\u00e0ncu manna cantu s'Imperiu Russu, ch\u00e8ne per\u00f2e Polonia e Finlandia. \nB'a\u00ecat unu partidu politicu ebb\u00eca chi fit reconnottu de man\u00e8ra uffitziale, su Partidu Comunista de s'Unione Sovietica (PCUS), chi lu ghi\u00e0bat unu segretariu generale e su Politburo, chi fit su s\u00ecmbulu mundiale de s'ideologia comunista in su seculu de XX."}
{"id": "11692", "revid": "2404", "url": "https://sc.wikipedia.org/wiki?curid=11692", "title": "Assaditos", "text": "Sos assaditos sunt ischidonetes de petza de berveghe t\u00ecpigos de sa coghina abrutzesa. \nOr\u00eczines.\nT\u00ecpigos de sa zona peemontaresa de su chirru orientale de su monte Voltigno (Villa Celiera) de sa cadena de su Gran Sasso, cun caraterizaduras logales minoras, sunt produ\u00ecdos pratigamente in totue in su territ\u00f2riu abrutzesu, tantu in manera domulana che industriale.\nOe custu pratu est ispainadu in totu su territ\u00f2riu rezionale e finas foras de sas l\u00e0canas abrutzesas, mescamente in Roma, in ue gr\u00e0ssias a s'immigradura dae s'Abrutzu est intradu a formare parte cun onzi deretu de sa coghina logale. Pro sas carater\u00ecstigas issoro de bondade e pratigalidade, si sunt faghende apressiare finas foras de s'Abrutzu, gr\u00e0ssias a carchi imprendidore chi los est proponende in sas cadenas de distribuidura prus mannas, cun resurtados satisfatores, no petzi inche sas comunidades de emigradores abrutzesos.\nAmaniadura.\nSos assaditos sunt cumpostos dae petza o\u00ecna.\nS'amaniadura cunsistit in su segonzu de sa petza in cantzigheddos de dimensiones meda limitadas e in s'infilonzu suo a ischidonetes. Posteriormente, sos assaditos sunt c\u00f2ghidos a sa br\u00e0sia, normarmente impreende unu braseri a sa forma carater\u00ecstiga illonghiada.\nS'intzertu de s'assaditu dependet meda finas dae sa coghidura e dae sa grella impreada, dae sa temperadura de su fogu, peroe prus chi totu dae sa capatzidade de su coghineri.\nTipos.\nSos tipos de assaditu sunt duos in s'iss\u00e8ntzia: 1) sa produidura seriale, caraterizada dae cubigheddos de petza cun 1 cm. de chirru pagu prus o mancu, infilados a un'ischidonete de linna pro una long\u00e0ria de unos 20 cm.; 2) sa produidura manuale, in ue sa petza est segada a lepa in arrogheddos irregulares de dimensiones bariadas, interponende pizos de petza meda lanza cun arroghedditos de rassu, aguarmente de berveghe, chi los rennet moddes e perfumados. Custu \u00f9rtimu tipu de assaditos, cunforme a sos abaliadores, est su de zudu prus mannu, ca tenet bisonzu de petza de calidade \u00f2tima pro poder aguantare bene una coghidura prus longa.\nBariantes.\nUna bariante meda ispainada e de zudu est sa ch'impreat petza de crastadu. In su cum\u00e8rtziu mannu tzentralizadu e in diferentes restorantes, si bendent assaditos de petza de anzone colludu. Sas bariantes cun petza de porchinu, dindu o puddu non formant parte de sa tradissione abrutzesa, su formadu de sa petza impreada est prus mannu e sunt narados a s'avesu ischidonetes. \nCumbinaduras e maneras tradissionales de cunsumidura.\nSos assaditos sunt acumpanzados avesarmente dae fitas de pane domulanu arrosiadas cun ozu ghermanu super\u00ecnnidu, e cumbinados primorosamente cun un Montepulciano d'Abruzzo o, comente galu si faghet in sos istabilimentos prus tradissionales, cun unu misturu de binu nieddu logale dilu\u00ecdu cun gassosa (tres cuartas partes de litru de binu e una de gassosa).\nTradissionarmente, cherent mandigados isfilende sos cantzigheddos de petza de unu a unu, mantenende-los astrintos intre sas dentes e tirende su truncheddu chirru a s'istremidade.\nFestas e pioladas.\nSa festa prus fontomada chi s'isvilupat in s'ondra de sos assaditos non tenet logu in Abrutzu comente si diat poder pessare, si nono in Cosio Valtellino, in sa prov\u00ecntzia de Sondri. Sa \u201cFesta de sos assaditos\u201d, chi s'isvilupat in sos \u00f9rtimos duos agabos de chida de su mese de cabudanni, atraighet onzi annu mizas de apentados."}
{"id": "11693", "revid": "772", "url": "https://sc.wikipedia.org/wiki?curid=11693", "title": "Pasquale Paoli", "text": "Filippo Antonio Pasquale de Paoli, o \"Pasc\u00e0le Paoli\", (Stretta di Morosaglia, 6 de apr\u00ecle de su 1725 \u2013 Londra, 5 de febr\u00e0rju de su 1807) est istau unu politicu, militare e generale c\u00f2ssu, t\u00e8ntu dae medas natzionalistas corsicanos in cuns\u00ecderu com\u00e8nte \"u Babbu di a Patria\".\nBida.\nPaoli fit n\u00e0schiu in Stretta di Morosaglia, fizu de Giacinto Paoli, chi a\u00ecat ghi\u00e0u sos reb\u00e8rdes de C\u00f2ssiga contr'a su dom\u00ecniu genovesu. Pascale a\u00ecat tando sich\u00ecu a babbu suo in dist\u00e8rru in su 1738, gherrande in intro de s'es\u00e8rtzitu napulitanu; torrande a fal\u00e0re in Cossiga, in su 29 de aprile de su 1755, fit b\u00e8nniu a cumandante de sas fortzas reberdes, che \"generale de sa Natzione C\u00f2ssa\". In su mese de Sant'Andr\u00eca de su matessi annu, fit proclam\u00e0da s'indipendentzia de s'\u00ecsula, chi a custu puntu si at fattu costitutzione, amministratzione, sistema zudissi\u00e0riu e esertzitu. Chind una s\u00e8ria de attaccos, Pascale fit res\u00e8ssiu a nde catz\u00e0re tottus sos genovesos dae s'isula, p\u00f2sta a banda carchi tzitt\u00e0de acc\u00f9rtzu a su mare. Tando fit a su gub\u00e8rnu batt\u00ecnde medas riformas. At fravic\u00e0u in Corte, bidda posta in su tzentru de s'isula, un'universidade (torr\u00e0d'a ap\u00e8rrer p\u00e8tzi in sos annos '80 de su Novich\u00e8ntos). In su 1767 s\u00ecche a\u00ecat pic\u00e0u s'\u00ecsula de Capraia dae sos genovesos chi, oram\u00e0i d\u00e8biles pro chisti\u00f2nes finantzi\u00e0rias e non prus cap\u00e0ssos de dare c\u00e0ra a sa C\u00f2ssiga, fin custr\u00ecntos a la dare a sa Frantza, chi tando a\u00ecat conchist\u00e0u s'isula pro nde f\u00e0cher unu possedim\u00e8ntu pesson\u00e0le de Luisi de XV. \nPro duos annos Paoli a\u00ecat gherr\u00e0u chin sos invas\u00f2res novos, f\u00ecntzas a cando in su 1769 lu a\u00ecan b\u00ecntu sas fortzas de su conte de Vaux e fit tando custrintu a disterr\u00e0re in Gran Bretagna. In su 1789 s\u00ecch'and\u00e0bat a Parigi chin su permissu de s'Assemblea Costituente, e chin su gradu de generale lu a\u00ecan torrau a mand\u00e0re in Cossiga. Ma Paoli, chi li fach\u00ecat \u00e0scamu su chi sa revolutzione frantzesa fit ben\u00ecnde a \u00e8sser, e chin sa Conventzione chi li n\u00e0bat de esser unu trait\u00f2re, a\u00ecat cunvoc\u00e0u in su 1793 in Corte un'assemblea, chin issu et\u00f2ttu a f\u00e0cher de presidente, e decrar\u00e0nde s'indipendentzia dae sa Frantza a\u00ecat chirc\u00e0u de cuntz\u00e8der, de b\u00e0das, s'isula a su gubernu britannicu. Ma, sicomente custu no nde cher\u00ecat nemmancu s'int\u00e8sa, Paoli fit t\u00f2rra custr\u00ecntu a disterr\u00e0re a Londra in su 1796, in ube s\u00ecche fit m\u00f2rtu \u00f9ndichi annos prus a t\u00e0rdu, e sa C\u00f2ssiga torr\u00e0bat a esser unu dipartimentu frantzesu."}
{"id": "11694", "revid": "9026", "url": "https://sc.wikipedia.org/wiki?curid=11694", "title": "GOG.com", "text": "GOG.com (chi fit a pr\u00ecmu un'acr\u00f2nimu de \"Good Old Games\") est unu serv\u00ectziu de CD Projekt in ube si poden compor\u00e0re online sos videojocos. Mancari chi siat una si\u00e8nda polacca, sa s\u00e8a sua est in Nicosia (Cipru).\nIn c\u00f9ghe sun in b\u00e8ndia videoj\u00f2cos medas pro PC, a s'isp\u00ecssu chin tantu de patch proch\u00ec si podan jocare f\u00ecntzas chin sistemas prus modernos. A differ\u00e8ntzia de cantu b'at in atteros servitzios comente Direct2Drive e Steam, su software non lu prot\u00e8zen chin DRM e s'usu\u00e0riu non che d\u00e8pet f\u00e0cher intr\u00e0re in su computer suo client per\u00f9nu o atteru software pro iscarric\u00e0re e joc\u00e0re.\nDae su 27 de m\u00e0rtzu de su 2012 in s\u00f9su, GOG at accabb\u00e0u de b\u00f2ler n\u00e0rrer \"Good Old Games\", divent\u00e0nde p\u00e8tzi GOG e cumintz\u00e0nde a b\u00e8nder jocos prus pacu ant\u00eccos, comente , Alan Wake, Assassin's Creed e m\u00e8das \u00e0tteros.\nIn su m\u00e8s' 'e Santu Gab\u00ecne de su 2012 GOG at cumintz\u00e0u a dare app\u00f2zu a jocos \"DRM-free\" f\u00ecntzas pro Mac, a cumintzare dae The Witcher e The Witcher 2 (amb\u00f2sd\u00f9os chi los at f\u00e0ttos CD Projekt). In su mese de ag\u00f9stu de su 2013 b'at unos 600 jocos de par\u00ectzos \"publisher\", comente Activision, Apogee, Atari, Codemasters, Electronic Arts, Interplay, Revolution Software, Sierra Entertainment, Square Enix, Team17, TopWare e Ubisoft."}
{"id": "11695", "revid": "3602", "url": "https://sc.wikipedia.org/wiki?curid=11695", "title": "Steam (informatica)", "text": "Steam est unu serv\u00ectziu de Valve in ube si poden compor\u00e0re online sos videojocos. Est att\u00ecvu dae su 12 de Capid\u00e0nne de su 2003, e si nde p\u00f2det f\u00e0cher impr\u00e8u in Windows, Mac OS X (dae su 12 de m\u00e0ju de su 2010), GNU/Linux (dae su 14 de febr\u00e0rju de su 2013), Android e iOS. In su m\u00e8s' 'e jann\u00e0rju de su 2012 sos chi fin iscr\u00ecttos a Steam fin unos 40 miliones. In su m\u00e8s' 'e jann\u00e0rju de su 2010 b'a\u00ecat 1500 videojocos chi los a\u00ecan fattos prus de 100 isviluppad\u00f2res. In su m\u00e8s' 'e Santu Gab\u00ecne de su 2013 Valve n\u00e0t chi Steam ten\u00ecat 65 miliones de usu\u00e0rios. Su cat\u00e0logu in lista t\u00e8net, oje in d\u00ece, prus de 3000 t\u00ectulos de compor\u00e0re e iscarric\u00e0re."}
{"id": "11696", "revid": "2404", "url": "https://sc.wikipedia.org/wiki?curid=11696", "title": "Su disacatu abi\u00e0tigu de sas Atzoras", "text": "Su disacatu abi\u00e0tigu de sas Atzoras fiat istadu un'intzidente interv\u00e8nnidu a unu Boeing 707 chi teniat a bordu 137 passizeris italianos e 7 membros de echipazu de nassionalidade istadunidesa. Non b'aiat \u00e0pidu perunu subrab\u00ecvidu.\nSu bolu.\nFiat s'una e deghe de merie de su m\u00e8rcuris 8 de frearzu de 1989 addaghi su bolu 1851, unu nolitadu de s'Independent Air Corporation, decolladu dae s'abioportu de B\u00e8rgamu e destinadu a Santu Dom\u00ecnigu, aiat addobadu su montigru Pico Alto in s'\u00ecsula de Santa Maria, sa prus levantesa de s'archip\u00e8lagu de sas Atzoras, in ue s'apar\u00e8chiu deviat realizare unu tr\u00e0nsitu programmadu.\nIn sas primas oras a pustis de su disacatu, si fiat teorizadu chi sa causa p\u00f2deret esser carchi anomalia de sos istrumentos de bordu, o puru un'erru umanu de Leon Daugherty su cumandadore o de su bitze suo. Si fiat pessadu finas a unu sabotamentu.\nIn cunsegh\u00e8ntzia de su disacatu, s'imprenta italiana de sos tempos aiat tiradu a pintare sos bolos nolitados comente incunfi\u00e0biles, cun sos bolarzos impreados chi fiant paranumenados fitianu \u201ccarretones de sos chelos\u201d.\nInchiesta.\nSas imbestigaduras, in realidade, gr\u00e0ssias a s'agatamentu de sa boeta niedda, nch'aiant zutu a unu cuncruimentu meda prus banale e galu prus tr\u00e0zigu a unu tempus. B'aiat \u00e0pidu unu malint\u00e8ndidu intre sos membros de s'echipazu e sa turre de cuntrollu, cunforme a sos t\u00e8nnigos chi aiant decodifigadu su grabadore de boghe de sa cabina de pilotamentu, provocadu dae sa subraponidura de sas comunicaduras chi si fiant dadas in sos minutos anteriores a su disacatu.\nSa turre de cuntrollu aiat cuntz\u00e8didu ao Boeing s'autorizadura a s'aterrazu comunichende de falare a sa cuota de 3.000 pees (910 metros, art\u00e0ria minima de segur\u00e0ntzia pro s'acurtziamentu de s'abioportu) e, in su matessi tempus, aiat comunicadu su prensu barom\u00e8trigu de 1027 millibares. Sa comunicadura si fiat tancada cun sa dimanda de cunfirmadura dae bandas de sa turre de su sizimentu de sa cuota inditada. In subraponidura, s'echipazu aiat informadu sa turre de cuntrollu chi su bolarzu diat esser istadu zutu a sa cuota de 2.000 pees (600 metros) e de aer intesu sos datos subra de su prensu atmosf\u00e8rigu.\nSa subraponidura de comunicaduras aiat impe\u00ecdu a s'echipazu de intender sa parte finale de sa trasmissura de su cuntrollore de bolu, chi pediat cunfirmadura de sa cuota, e a custu \u00f9rtimu de cumprender s'intentu de s'echipazu de nche falare a 2.000 pees. Custa incumprensura tr\u00e0ziga aiat provocadu un'artit\u00f9dine incurreta de su bolarzu, agravada dae una comunicadura inesata de su prensu atmosf\u00e8rigu.\nIn fines, sas cundissiones crim\u00e0tigas, caraterizadas dae turbol\u00e8ntzia e dae sa pres\u00e8ntzia de nues bassas, aiant dadu su chi fartaiat. Unos cantos testimonzos aiant bidu s'apar\u00e8chiu bolende a cuota bassa a beru a curtzu de domos. Forsis, in cussu mamentu su pilotu si fiat s\u00e0bidu de sa situassione de per\u00ecgulu grae a beru in ue s'agataiat, peroe no aiat p\u00f2didu fagher nudda, dadu chi, pagas iscutas a pustis, s'abionae aiat addobadu su montigru, artu unos 590 metros, in su puntu de una trempa meda desiguale. Su logu \u00e0briu no aiat fazilitadu sa tarea de sos azutoriadores, chi una bia cr\u00f2mpidos a su logu aiant topadu cun un'issena ispramosa sena subrab\u00ecvidos.\nCunsegh\u00e8ntzias.\nIn cunsegh\u00e8ntzia de custu disacatu, comente ammiadu in antis, s'imprenta italiana aiat aderetadu sas cr\u00ectigas suas chirru a sus turoperadores chi si cunfiaiant a bolos nolitados prus baratos chi sos bolos de l\u00ecnia, peroe chi, a bisu issoro, sutabaliaiant sas normas de segur\u00e0ntzia pro minimare in manera cussider\u00e0bile sos costos de zestione cun bolarzos antigados e pessonale no califigadu e custrintu a bussardos tostos de traballu. In onzi modu, sas imbestigaduras posterioras aiant ism\u00e8ntidu su prus de sas acusas naradas, cando chi no totus.\nGiorgio Santuz su ministru de sos trasportos de tando, s'in cras de sa traz\u00e8dia, aiat susp\u00e8ndidu tempuranamente s'autorizadura a bolare in sos chelos italianos de s'Independent Air."}
{"id": "11697", "revid": "155770", "url": "https://sc.wikipedia.org/wiki?curid=11697", "title": "Istatuas de Mont'e Prama", "text": ""}
{"id": "11698", "revid": "14497", "url": "https://sc.wikipedia.org/wiki?curid=11698", "title": "A Night at the Opera", "text": "A Night at the Opera est su titulu de un'album de su gruppu inglesu Queen, pubblicadu in su 1975."}
