{"id": "18006", "revid": "2404", "url": "https://sc.wikipedia.org/wiki?curid=18006", "title": "Sacru Romanu Imp\u00e8riu", "text": "Su Sacru Romanu Imp\u00e8riu (962 p.C. - 1806), est istadu un'acabiddada de territ\u00f2rios de s'Europa tzentrale, otzidentale e in mesura minore meridionale n\u00e0schidu in s'arta Edade M\u00e8dia chi s'at agatadu pro casi unu mill\u00e8nniu.\nA annu de fundatzione si cuns\u00ecderat g\u00e8neralmente su 962, data de s'incoronatzione de Otone I. S'imp\u00e8riu de Otone difatis eredaiat manna parte de s'Imp\u00e8riu carol\u00ecngiu, ma non sa Franc\u00f2nia otzidentale, chi beniat a \u00e8ssere aprossimadamente sa Frantza de oe in die. Comente si siat una parte bona de s'istoriografia de limba italiana e frantzesa incluet in s'ist\u00f2ria de su Sacru Romanu Imp\u00e8riu fintzas s'Imp\u00e8riu carol\u00ecngiu, cunsiderende\u00b7nde duncas s'incoronazione de C\u00e0rolu Mannu in su 800 che a data de cumintzu. Petzi in su 1512 suta de s'imperadore Massimilianu I sa ditzione Sacru Romanu Imp\u00e8riu de sa Natzione Germ\u00e0nica (in tedescu \"Heiliges R\u00f6misches Reich Deutscher Nation\", in latinu \"Imperium Romanum Sacrum Nationis Germanicae\"), giai atestada dae su 1417, est istada impreada in un'atu de su soberanu, su pre\u00e0mbulu de dispidida in su Reichstag de Col\u00f2nia. Sa titolatura de s'imperadore, in onni manera, no at cambiadu, abarrende fintzas a su 1806 \"Romanorum Imperator semper Augustus\", chene relatos germ\u00e0nicos.\nIn teoria s'imperadore depiat \u00e8ssere sa m\u00e0ssima autoridade pol\u00ectica de su mundu abitadu, superiore a totu sos res e aparigiadu (o superadu, segundu de sas bisuras pol\u00ecticas) solu de su paba, chi fiat giamadu a guvernare sa cristianidade in sas mat\u00e8rias chi pertocaiant sa fide. In sos fatos per\u00f2 carchi cosa chi si potzat n\u00e0rrere sighiat custa punna, fiat segudada petzi cun C\u00e0rolu Mannu, chi per\u00f2 non teniat giurisditzione dereta in unas cantas terras cristianas, comente s'Inghilterra. Dae Otone I de Sass\u00f2nia a in antis, s'imp\u00e8riu guvernaiat petzi a sa Germ\u00e0nia e pro unu per\u00ecodu minore partes de s'It\u00e0lia e de unas \u00e0teras terras europeas. Su primu a agi\u00f9nghere su t\u00e8rmine \"sacru\" a su costumadu \"imp\u00e8riu romanu\" est istadu Fidericu Barbaruja: isse cumparet in una l\u00ectera de su 1157, chi pediat a sos capotatzos de s'imp\u00e8riu agiudu contra de sas tzitades lombardas.\nS'imp\u00e8riu at tocadu su m\u00e0ssimu de sa pot\u00e8ntzia in sa B\u00e0scia Edade M\u00e8dia \u2013 cando costituiat in paris cun su Pabadu unu de sos duos p\u00f2deres universales \u2013 e est istadu formalmente iscontzadu in su 1806."}
{"id": "18008", "revid": "7227", "url": "https://sc.wikipedia.org/wiki?curid=18008", "title": "Iscacos", "text": "Is iscacos.\nInformatziones generales.\nIs iscacos sunt unu giogu de mesa naschidu in India in su de ses s\u00e8culos e dif\u00f2ndidu in cada parte de su mundu.\nSu faeddu iscacos l\u00f2mpet dae su persianu \"shi\u2019a\", chi bolet n\u00e0rrere \u201cre\u201d. In is diferentes limbas chi influentzant a su sardu pigat varios n\u00f9menes: \"scacchi\" in italianu, \"ajedrez\" in ispagnolu, \"escacs\" in catalanu, \"chess\" in inglesu e \"\u00e9chacs\" in frantzesu.\nIn custu giogu ddu ant duas giogadores e un\u2019iscachera (chi si traduet \"scacchiera\" in italianu, \"tablero de ajedrez\" in ispagnolu, \"tauler d\u2019escacs\" in catalanu, \"chess board\" in inglesu, \"\u00e9chiquier\" in frantzesu) cun 32 figuras/petzos (\"pezzi\" in italianu, \"piezas\" in ispagnolu, \"peces\" in catalanu, \"pieces\" in inglesu, \"pi\u00e8ces\" in frantzesu), seighi pro cadaunu giogadore. S\u2019iscachera est dividida in 64 cuadros/casellas (\"caselle\" in italianu, \"casillas\" in ispagnolu, \"casellas\" in catalanu, \"squares\" in inglesu, \"cases\" in frantzesu), 32 biancas e 32 nieddas alternadas, chi formant oto colunnas (chi andant dae sa litera a a sa litera h), oto traversas (dae sa 1 a sa 8) e 26 diagonales.\nIs figuras/petzos de is iscacos.\nIs petzos de is cales cadaunu giogadore disponet sunt:\nIs peones movent dae sa segunda traversa, is \u00e0teros petzos dae sa prima.\nSa leada/pigada.\nCun sa leada/pigada unu petzu eliminat dae su giogu unu petzu de s\u2019aversariu chi istat in dd\u2019una casella a suta de s\u2019atacu suo.\nSa promotzione.\nCando unu peone lompet in s\u2019ultima traversa, su giogadore tenet sa facultade de ddu prom\u00f2vere (promozione in italianu, promoci\u00f3n/coronaci\u00f3n in ispagnolu, promoci\u00f3/coronaci\u00f3 in catalanu, promotion in inglesu, promotion in frantzesu) mudende.ddu in dd\u2019unu petzu/figura printzipale, chi est sa reina in sa majoria manna de is casos.\nIs fase de sa partida.\nIn su giogu de is iscacos si considerant de manera abituale tres fases:\nSa prima m\u00f2vida est de su giogadore biancu, a su cale sighit su nieddu e aici a in antis, in alternantzia, finas a s\u2019agabbu de sa partida (de iscacos).\n(partita a scacchi in italianu, partida de ajedrez in ispagnolu, joc d\u2019escacs in catalanu, chess game in inglesu, partie d\u2019\u00e9chec in frantzesu).\nIs partidas de iscacos podent acabare:\n(scacco matto in italianu, jaque mate in ispagnolu, escac i mat in catalanu, checkmate in inglesu, \u00e9chet et mat in frantzesu);\nMovidas ispetziales.\nSunt m\u00f2vidas ispetziales:"}
{"id": "18009", "revid": "7227", "url": "https://sc.wikipedia.org/wiki?curid=18009", "title": "Gigantes de Mont'e Prama", "text": "Sas Istatuas (o sos zigantes o ancora gigantis) de Mont'e Prama sun iscurt\u00f9ras nuragh\u00e8sas iscurp\u00ecas a tottu tundu. Sec\u00e0das a c\u00e0ntos, che las an iscop\u00e8rtas pro cumbinassi\u00f2ne ind unu campu in su m\u00e8se de m\u00e0rtzu de su 1974 in Monte de Prama (chi si narat de custa manera pro sas p\u00e0rmas chi bi cr\u00e8schen in \u00ecbe), a c\u00f9rtzu a sa bidda de Crabas in sa Sardigna tzentrale de pon\u00e8nte. Sas ist\u00e0tuas sun iscurp\u00ecas in ren\u00e0rju locale e s'art\u00e8sa iss\u00f2ro b'\u00e0ndat dae sos duos a duos metros e ch\u00ecmbe. \nA p\u00f9stis de b\u00e0ttoro camp\u00e0gnas de isc\u00e0vu, chi si an fattu tra su 1975 e su 1979, sos chimbem\u00ecza c\u00e0ntos e b\u00ecculos chi si an imb\u00e8nniu - b'at f\u00ecntzas de contare b\u00ecndichi c\u00f2ncas e bintid\u00f9as cott\u00ecglias - fin abbarr\u00e0das pro tr\u00ecnt'annos in sos macas\u00ecnos de su Mus\u00e8u Archeologicu Natzionale de Casteddu, chin calic\u00f9na parte de imp\u00f2rtu esp\u00f2sta in su mat\u00e8ssi museu. \nCando su Minist\u00e8rju pro sos Benes e sas Attividades Curturales de sa Regione Sardigna at intreg\u00e0u su din\u00e0re chi bi cher\u00ecat, in su 2005, dae su 2007 a commo sas istatuas las est galu acontz\u00e0nde su CCA (\"Centro di Conservazione Archeologica\") romanu in sa localidade tatar\u00e8sa de \"Li Punti\", traball\u00e0nde chin su coordinam\u00e8ntu de sa Soprintend\u00e8ntzia de sos Benes Archeologicos de T\u00e0tari e Nugoro e chin s'az\u00f9du de cussa castedd\u00e0ja e aristan\u00e8sa.\nIn cudd\u00e0e, dae su m\u00e8se de m\u00e0ju de su 2009, e mascam\u00e8nte in su m\u00e8se de Sant'Andr\u00eca de su 2011, bintich\u00ecmbe istatuas de gherr\u00e8ris, tirad\u00f2res de s'\u00e0rcu e p\u00f9giles, p\u00e0ris chin calicunu modellu de nur\u00e0che, sun esp\u00f2stas a su pr\u00f9bicu.\nA cantu p\u00e0ret, si cr\u00e8det chi tottus sos c\u00e0ntos pert\u00e8nzan a barantab\u00e0ttor istatuas. Cussas chi si an accontz\u00e0u, \u00f2je in d\u00ece, sun bintich\u00ecmbe, in prus de tr\u00e8ichi modellos de nurache, m\u00e8ntras chi atteras tres freg\u00f9ras umanas e atteros tres modellos de nurache sun galu cantos isp\u00e8rdios chi non si p\u00f2den p\u00f2nner a p\u00e0re. Cando su rest\u00e0uru s'at a f\u00e0cher de man\u00e8ra cumpr\u00eca, sa prus parte de sos rep\u00e8rtos d\u00ecat d\u00e8per torr\u00e0re a Crabas, in su locu dae ube che fin ess\u00ecas a campu. \nN\u00e0nchi sos Zigantes o, comente lis n\u00e0bat Giovanni Lilliu, \"Kolossoi\", sun de su seculu de \u00f2to, nove o adderett\u00f9ra d\u00e8che, ip\u00f2tesi chi nde d\u00ecat f\u00e0cher sas istatuas a tottu tundu prus ant\u00eccas de tottu su Mar' 'e M\u00e8su, ca b\u00e8nin pr\u00ecma de sos \"kouroi\" de s'antica Gr\u00e8ghia, a pustis de sas iscurturas eg\u00ectzias.\nA s'urtimu che sun beninde a fora prus e prus repertos, dae sos pacos chi si a\u00ecat res\u00e8ssiu a acattare fintzas a commo: in su 2014 sa ministra Francesca Barracciu (Partitu Democraticu italianu) a\u00ecat propostu de nche mandare unu fora dae sa Sardinna a Roma, cosa chi a\u00ecat pes\u00e0u cuntierra (criticas medas pro su prus) tra sa zente sarda, tentu in cunsideru chi no a\u00ecat acrar\u00e0u si fit cosa pro carchi tempus o bol\u00ecat prusaprestu ischirriare a unu zigante dae sos atteros, pro lu battire a tipu trofeu in sa penisula italiana.\nNanchi si poden atzappare in sutta de terra prus de 60 miza repertos de cabale mannu pro s'archeoloz\u00eca sarda e europea in ibe."}
{"id": "18011", "revid": "7227", "url": "https://sc.wikipedia.org/wiki?curid=18011", "title": "C\u00f2micu", "text": "Unu c\u00f2micu est una persone chi chircat de intrat\u00e8nnere unu p\u00f9blicu faghende\u00b7lu r\u00ecere. Lu podet f\u00e0ghere pro m\u00e8diu de contigheddos, situatziones curiosas, cumportende\u00b7si de macu o resende una cumm\u00e8dia. Unu c\u00f2micu chi tribagliat diretamente in dae in antis de unu p\u00f9blicu est mutidu \"cabaretista\".\nUnu diciu pobulare, meda tzitadu ma generalmente atribuidu a E Wynn, est, \"Unu giornaleddu narat cosas divertentes, unu c\u00f2micu narat sas cosas in manera divertente\", chi disegnat una distintzione tra cantu sa cumm\u00e8dia podet \u00e8ssere atribuida a su cunt\u00e8nnidu verbale e cantu a s'agire de sa persone.\nDae su 1980, una undada noa de cumm\u00e8dia, mutida cumm\u00e8dia alternativa, est creschida in popularidade cun s'istile suo prus ins\u00f2litu e isperimentale. Custu a su s\u00f2litu cumportat una relatzione prus de isperi\u00e8ntzia o de asserva, in piessigna fata dae Alexei Sayle, Daniel Tosh, Louis C.K. e Malcolm Hardee. Pro cantu riguardat sos c\u00e0bidos, c\u00f2micos comente a Tommy Tiernan, Des Bishop e Joan Rivers orint dae s'issoro background pro si pigare in giru issos matessi, mentras unos \u00e0teros comente a Jon Stewart e Bene Elton tenent fortes isfumaduras pol\u00ecticas e culturales.\nMedas giornaleddos s\u00e8gudant unu sighidu de cultu mentras girant famados hub c\u00f2micos comente a su f\u00e8stival Just for Laughs a Montreal, s'Edinburgh Fringe e su Melbourne Comedy F\u00e8stival in Austr\u00e0lia. S'ispissu sa carriera de unu fumettista sobrat in modu significativu cando binchet unu pr\u00e8miu c\u00f2micu importante, comente a s'Edinburgh Comedy Award (in passadu su pr\u00e8miu pro cumm\u00e8dia Perrier). A bias sos giornaleddos intrant in unas \u00e0teras \u00e0reas de intrat\u00e8nnida, comente a film e televisione, ue divenint prus connotos; a es\u00e8mpiu, Eddie Izzard o Ricky Gervais. Nointames, sa resessida a sa ritza de unu giornaleddu non garantit sa resessida cr\u00ectica o a su botteghino de unu film."}
{"id": "18012", "revid": "7227", "url": "https://sc.wikipedia.org/wiki?curid=18012", "title": "Camminu de paza", "text": "Su Camminu de paza est sa gal\u00e0ssia a sa cale apartenet su sistema solare; est sa gal\u00e0ssia pro antonom\u00e0sia, ca su n\u00f9mene derivat de su gregu \"galaxias\", latteo, impreadu in \u00e8poca grega pro la designare.\nIn base a sos ist\u00f9dios prus reghentes paret chi sa Gal\u00e0ssia siat, dae unu puntu de bista -in manera istrinta- morfol\u00f2gicu, una gal\u00e0ssia a ispirale istangada, overas una gal\u00e0ssia assentada dae unu n\u00f9cleu rugradu dae un'istrutura a forma de istanga de sa cale naschent sos bratzos de ispirale chi sighint un'andanta logar\u00ectmica; est su membru printzipale, paris cun sa Gal\u00e0ssia de Andromeda, de su Grupu Locale, un'ammenta de gal\u00e0ssias chi cumprendet, ultres a sas duas in antis tzitadas, sa Gal\u00e0ssia de su Tri\u00e0ngulu e una chimbantina de gal\u00e0ssias minores, printzipalmente nanas.\nIn base a sos ist\u00f9dios prus reghentes paret chi sa Gal\u00e0ssia siat, dae unu puntu de bista istrintamente morfol\u00f2gicu, una gal\u00e0ssia a ispirale istangada, overas una gal\u00e0ssia assentada dae unu n\u00f9cleu rugradu dae un'istrutura a forma de istanga de sa cale si dipartono sos bratzos de ispirale chi sighint un'andanta logaritmico; est su membru printzipale, paris cun sa Gal\u00e0ssia de Andromeda, de su Grupu Locale, un'ammenta de gal\u00e0ssias chi cumprendet, ultres a sas duas in manera pretzedente tzitadas, sa Gal\u00e0ssia de su Tri\u00e0ngulu e una cinquantina de gal\u00e0ssias minores, printzipalmente nanas.\nIn s'astronomia osservativa, su t\u00e8rmine designat sa leca banda luminosa biancastra dae s'aspetu de late (o de paza) chi rugrat in manera diagonale s'isfera de su chelu, formada dae sos isteddos e dae sas nebulosidades situadas in su discu gal\u00e0ticu matessi. Su Caminu de paza est prus brillante in diretzione de sa costellatzione de su Sagit\u00e0riu, ue s'agatat su tzentru gal\u00e0ticu, su cale no est per\u00f2 vis\u00ecbile a c\u00e0usa de sa surzidura de sa lughe a banda de sas pr\u00f9eres carcas presentes in cussa diretzione.\nIn su cursu de s'ist\u00f2ria medas mitos e legendas sunt sortos pro ispiegare s'or\u00ecgine de su Caminu de paza: de su late de Era chi allatat Eracle in sa mitologia grega a su Gange et\u00e8reu de s'\u00ccndia; immaginada dae Democrito e dae sos astr\u00f2nomos \u00e0rabos comente a un'iscia de isteddos larganos, est istadu reconnotu comente a tale de Galileo Galilei e, de sighida, dae istudiosos e fil\u00f2sofos comente a Immanuel Kant, William Herschel e Lord Rosse.\nOsservatzione dae sa Terra.\nOsservende su Camminu de Paza dae sa Terra, isterrijadu in unu de sos bratzos suos de ispirale, issa aparit in su chelu noturnu comente a una fasca crara de lughe bianca chi cursat de rugradis s'intrea furriada de su chelu, ue s'acaddat unu n\u00f9meru de isteddos majore chi in sas \u00e0teras \u00e0reas de su chelu e chi aparit de aspetu lebiamente diferente a segunda de s'emisferu in cale nche s'agatat. Numerosas interrutziones in sa continuidade sua sunt causadas dae sa pres\u00e8ntzia in prus puntos de nebulosas iscuras e pr\u00f9eres chi iscurant sa lughe de sos isteddos prus larganos. Su tratu prus luminosu torrat a r\u00f9ere intre sas costellatziones de Ofiuco, Iscorpione e Sagittario, est a n\u00e0rrere in diretzione de su tzentru gal\u00e0ticu; numerosos unos \u00e0teros puntos brillantes si disponent a nord e a sud de su tzentru, in piessignu su tratu costituidu dae su Bratzu de su Tzignu, in s'om\u00f2nima costellatzione, e de su Bratzu de sa Carena-Sagittario, in sa costellatzione de sa Carena.\nIn manera relativa a s'ecuadore de su chelu, su Camminu de Paza colat in s'estremu suo a nord in sa costellatzione de Cassiopea e in s'estremu a sud in sa costellatzione de sa Croce de su Sud. Custu disponimentu est d\u00e8pidu a su mannu inclinu relativu intre su pranu orbitale de sa Terra (s'eclittica, overas su pranu fundamentale de su Sistema Solare) e su pranu ecuatoriale de sa Gal\u00e0ssia. In realidade, a c\u00e0usa de su fen\u00f2menu de sa precessione de sos ecuin\u00f2tzios, custu inclinu de su Camminu de Paza v\u00e0riat in manera sens\u00ecbile a segunda de sas \u00e8pocas, creschende o diminuinde si s'asse de rotatzione terrestre s'ac\u00f9rtziat o s'ist\u00e8siat de sa matessi iscia de su Camminu de Paza; in s'\u00e8poca nostra, s'inclinu suo est in lenta ma costante cr\u00e8schida. In s'\u00e8poca precessionale oposta a sa nostra (tra 13\u00a0000 annos o fintzas 13\u00a0000 annos faghet), s'inclinu de su Camminu de Paza diminuit."}
{"id": "18013", "revid": "155827", "url": "https://sc.wikipedia.org/wiki?curid=18013", "title": "Jack LaLanne", "text": "Francois Henri \"Jack\" LaLanne (San Francisco, Calif\u00f2rnia, 26 de cabidanni, 1914 \u2013 Morro Bay, California, 23 de benn\u00e0lzu, 2011) fit unu attore americanu."}
{"id": "18014", "revid": "155829", "url": "https://sc.wikipedia.org/wiki?curid=18014", "title": "Stef\u00e1n Karl Stef\u00e1nsson", "text": "Stef\u00e1n Karl Stef\u00e1nsson (Hafnarfj\u00f6r\u00f0ur, Iceland, 10 de tr\u00eculas, 1975 \u2013 Iceland, 21 de austu, 2018) fit unu c\u00f2micu e attore americanu."}
{"id": "18015", "revid": "149", "url": "https://sc.wikipedia.org/wiki?curid=18015", "title": "Giogu", "text": "Pro giogu (o jogu, jocu, zogu) in etologia, psicologia, e unas \u00e0teras si\u00e8ntzias de su cumportamentu, si cumprendet una faina (pro su prus divertente) de intrat\u00e8nnida volunt\u00e0ria e in manera intr\u00ecnseca motivada, acumprida dae adultos, pipios, o animales, a su fine de s'ispassiare. Sa par\u00e0ula \"giogu\" benit fintzas impreada in modu prus dillindadu, referinde\u00b7si a fainas ricreativas de tipu cumpetitivu, e caraterizadas dae miras e r\u00e8gulas in manera rigorosa definidas (che a su casu de sos giogos de sotziedades o de sos giogos de mesa).\nGiogu infantile.\nSu cuntzetu de giogu s'est trasformadu in su cursu de sos s\u00e8culos. In \u00e0mbitu pedag\u00f2gicu est dev\u00e8nnidu importante e fundamentale ogetu de ist\u00f9diu. Su giogu est div\u00e8nnidu su trastu printzipale chi acump\u00e0ngiat sa cr\u00e8schida e s'isvilupu de su pipiu. Su normale isvilupu de sas capatzidades umanas, gasi comente sa normale cr\u00e8schida de sos animales superiores, est in manera istrinta collegadu a sa cantidade e a sa calidade de sos giogos chi custos tenent sa possibilidade de atuare durante s'isvilupu issoro. Pro tale motivu s'\u00e8ssere umanu, chi s'agatat in su prus artu gradinu de s'iscala evolutiva, giogat meda fintzas de adultu, giagh\u00ec fintzas s'adultu bis\u00f2ngiat de momentos de evasione, rilassamentu, isc\u00e0mbiu, cunfrontu, arrichimentu.\nDurante s'edade evolutiva su giogu acumprit isvariadas funtziones de tipu mot\u00f2riu, intelletivu, sotziale, emotivu, afetivu. In piessignu su giogu permitit a su pipiu de allenare sa mente e su corpus, isvilupare sa fantasia, compidare s'emotividade. Gioghende s'imparat a sotzializare e comunicare in manera eficatze e adeguada siat cun sos fedales, siat cun sos adultos. Su giogu permitet, annotamala, s'isc\u00e0mbiu immediatu de cultura, informatziones e istrategias tra sas betzas generatziones e sas noas. Non sunt de discuidare. Infines sos efetos terap\u00e8uticos de su giogu in sas medas ocasiones in sas cales su pipiu pro motivos varios presentat istorbas psicol\u00f2gicos belle graves.\nSos trastos de su giogu sunt tantu prus eficatzes cantu prus sunt simpres e in manera iscassa istruturados. Duncas ogetos simpres comente a lapis e fozos de papiru, ma fintzas ogetos e sust\u00e0ntzias naturales comente a matoneddos, cantos de linna, pedras, arena, ludu, abba, sunt in manera not\u00e8vole prus adeguados e \u00f9tiles in su costruire de sos giogos e, tando, in agiudare s'isvilupu de su pipiu, respetu a trastos complessos e sofisticados.\nSos v\u00e0rios tipos de giogos infantiles.\nSu pipiu, cando presentat unu normale isvilupu psico-afetivu e cando est a issu oferta custa possibilidade, impreat in manera cuotidiana unu mannu n\u00f9meru de giogos:\nIn su giru de pagos minutos sos pipios podent colare de unu tipu de giogu a unu \u00e0teru, in base a sos issoro bis\u00f2ngios de su momentu. Custu merav\u00eclliat e ispantat sos adultos sos cales, imbetzes, tirant a impreare su matessi giogu pro unu tempus meda superiore.\nSos giogos podent \u00e8ssere:\nPro cantu riguardat s'edade, sos giogos podent \u00e8ssere esecutados cun su grupu de sos paris o cun pipios chi tenent un' edade majore o minore. Mentras su pipiu normale preferit giogare cun sos coetanei sos pipios cun istorbos psicol\u00f2gicos a c\u00e0usa de sos issoro l\u00ecmitet preferint giogare cun sos pipios de edade majore o minore, ca sos prus mannos, cando chessint a instaurare un'atitudine paterna o maternu, sunt prus accettanti e cumprensivos. Pro su pipiu istorbadu est prus f\u00e0tzile giogare cun sos pipios prus minores giacch\u00e9 custos, pr\u00f2piu pro ite prus minores, tenent minores at pret\u00e8ndidu e sunt prus pagu giudicantes.\nS'acostamentu filos\u00f2ficu.\nIn s'antighidade, Arist\u00f2tele at acostadu su giogu a sa ditza e a sa virtude, distinghende\u00b7lu de sas fainas praticadas pro netzessidades.\nImmanuel Kant at definidu su giogu un' faina chi produet geniare, classificabile in giogu de fortuna, giogu de arte e musicale, giogu de pensamentos.\nNemmancu sa natura est priva de manifestatziones de giogos, cales sas sovrabbondanze, sas superfluit\u00e0; Friedrich Schiller at reconnotu in custu fen\u00f2menu sa manifestatzione de su giogu est\u00e8ticu. Annotamala at afidadu a su giogu sa funtzione de tr\u00e0mite pro segudare sa libertade e s'espressione de sa fantasia.\nIn s'\u00f2pera \"Homo ludens\" (1938) su fil\u00f2sofu olandesu Johan Huizinga cuntzentrat s'atentu suo in su giogu comente a complessu sistema culturale: \u00ab [...] custu non sign\u00ecficat chi su giogu muta o si cunvertit in cultura, ma masaprestu chi sa cultura, in sas fases origin\u00e0rias suas, batit su car\u00e0tere de unu giogu; benit rapresentada in formas e istados de \u00e0nimu l\u00f9dicos: in tale \"dualidade-unidade\" de cultura e giogu, giogu est su fatu prim\u00e0riu, ogetivu, percepibile, determinabile in manera cuncreta; mentras sa cultura no est chi sa cualifica aplicada dae su cabu ist\u00f2ricu nostru datu a su casu.\u00bb\nGregory Bateson, imbetzes, indiv\u00ecduat s'ess\u00e8ntzia de su giogu in su suo \u00e8ssere metalinguaggio: sende chi sos giogos sunt carchi cosa chi \"no est su chi paret\", pro ite un' faina l\u00f9dica siat a beru tale ogni giogadore depet p\u00f2dere afirmare: \"Custu est unu giogu\", est a n\u00e0rrere nche depet \u00e8ssere sa consi\u00e8ntzia chi s'atzione est fit\u00ectzia e chi \"meta-com\u00f9nicat\" custa fintzione sua. Sa metacomunicazione, tando, pro Bateson tzeracas pro rivelare sa natura de su \"comente chi\" de su giogu, e sa creatzione sua de unu mundu irreale in cale atzionas fit\u00ectzias s\u00ecmulant atzionas beras.\nS'acostamentu sotziol\u00f2gicu.\nPro cantu riguardat sa prospetiva sotziol\u00f2gica, Roger Caillois definit sa faina de su giogu comente:\nSemper Caillois proponet una classificatzione de sos giogos in base a bator categorias:\nIn sa base de custas classificatziones, Caillois costruit una sotziologia chi ala de sos giogos in cantu \"signas\" a fundu connotados, resumos de sas carater\u00ecsticas de sas diversos cuntzetos de su mundu de sas sotziedades in cales sunt in impreu.\nS'acostamentu psicol\u00f2gicu.\nMa est sa psicologia chi prus de ogni \u00e0tera disciplina at bidu in su giogu su protagonista de s'isvilupu psicol\u00f2gicu e mescamente de sa personalidade de su pipiu.\nSu primu a si nd'ocupare est istadu Sigmund Freud, chi rintracci\u00f2 in sos giogos de su mascru, su tentativu de imitare su babbu e nde cob\u00e8rrere su ruolu suo, mentras cun sos giogos suos sa f\u00e8mina chircat de atuare cudda autoridade chi las benit negada. Freud at a signalare s'ativatzione, durante sos giogos de sos pipios, de su protzessu de identificatzione.\nSu giogu est in gradu de agiudare sos pipios a superare sas timorias issoro, pro ite li cunsentit de trasferire s'ogetu de sa timoria in unu \u00e0teru ogetu, familiare e tando non perigulosu.\nPro meda tempus si sunt contrapostas in s'argumentu duas teorias praticamente opostas: cussa de su \"post-esertz\u00ectziu\" de Edward H. Carr, pro cale sa faina l\u00f9dica diat serbire a perfetzionare una noa din\u00e0mica cumportamentale, e cussa de su \"pre-esertz\u00ectziu\" de Karl Groos, chi bidet su giogu comente a momentu proped\u00e8uticu a su chintu adultu.\nCustas duas teorias sunt istadas armonizadas dae Jean Piaget, chi reconnoschet a su giogu una funtzione tzentrale in s'isvilupu de un'isfera cognitiva personale e de sa personalidade.\nUn'ulteriore afinamentu de s'interpretatzione de sa faina l\u00f9dica benit de su psic\u00f2logu russu Lev Vygotskij, chi cuns\u00ecderat su giogu fintzas comente a fortza ativa pro s'evolutzione afetiva e umana de su piseddu, non solu cognitiva comente a in Piaget.\nVygotskji cr\u00ectica fintzas sas bisiones de su giogu comente a faina non finalistica e non produtiva, in cantu, si puru autu de su totu gratuitu, costituit un'etzetzionale elementu de cr\u00e8schida e de definitzione de s'istrutura de personalidade in totus sos aspetos suos."}
{"id": "18018", "revid": "2404", "url": "https://sc.wikipedia.org/wiki?curid=18018", "title": "Ge\u00f2rgia de su Sud e \u00ccsulas Sandwich meridionales", "text": "Ge\u00f2rgia de su Sud e \u00ccsulas Sandwich meridionales o South Georgia and the South Sandwich Islands (in inglesu) est un\u2019arcipelagu de s'Atl\u00e0nticu meridionali."}
{"id": "18023", "revid": "7227", "url": "https://sc.wikipedia.org/wiki?curid=18023", "title": "Diada de sa Catalugna Nord", "text": "Su 7 de santandria est sa Diada de sa Catalugna Nord, chi ammentat sa partidura de Catalugna e s'annessione de s'atuale Catalugna Nord in Frantza in virtude de su Tratadu de sos Pireneos (1659). In su cuntestu de sa Diada, su fine de chida prus a curtzu de sa die 7, funt organizados paritzos eventos in sa Catalugna Nord, intre sos cales una manifestatzione in Perpignanu e sa fine de su Correllengua.\nIst\u00f2ria.\nSa prima manifestatzione pro sa Diada est istada su 1984 in Perpignanu. Organizada dae su colletivu 7 de santandria, nch'ant assistidu a pagu prus o mancu milli persones. Dae tando, \u00e0teros colletivos e partidos pol\u00ecticos (Gi\u00f2vanu Movimentu Feminista de Perpignanu, Casal Jaume I de Perpignanu, Aire Nou, ERC Catalugna Nord) ant cramadu a sa partetzipatzione. A c\u00e0usa de sos eventos pol\u00ecticos in Catalugna Sud, su n\u00f9meru de assistentes a sa manifestatzione est cr\u00e8schida in sos \u00f9rtimos annos.\nBrigas.\nDurante sa Diada de su 2017, su s\u00ecndigu de Perpignanu, Jean-Marc Pujol, no at autorizadu chi, comente est traditzione, una bandera indipendentista (\"estelada\") esseret apicada dae su Castellet."}
{"id": "18025", "revid": "2404", "url": "https://sc.wikipedia.org/wiki?curid=18025", "title": "Dialettu milanesu", "text": "Su Dialettu Milanesu (\"milan\u00e8s\") est unu dialettu de sa Limba Lombarda, faveddadu printzipalmente in sa tzittade de Milano e in sas biddas a curtzu comente Sesto San Giovanni."}
{"id": "18026", "revid": "18313", "url": "https://sc.wikipedia.org/wiki?curid=18026", "title": "Sestu Santu Zuanne", "text": "Sesto San Giovanni (\"Sestu San Giovann\" in Dialettu milanesu) est una bidda de 81.515 in sa Provintzia de Milano. Fintzas a su 2016 sa bidda fiat narada fintzas sa \"Stalingrado de Italia\", proite sos sindigos suos fiat semper de sos partidos de manca."}
{"id": "18038", "revid": "13567", "url": "https://sc.wikipedia.org/wiki?curid=18038", "title": "Limbas bantu", "text": " \nSos Limbas Bantu sunt unu gruppu de limbas chi s'agatat printzipalmente in s'Africa de sud."}
{"id": "18039", "revid": "13567", "url": "https://sc.wikipedia.org/wiki?curid=18039", "title": "Limba Rapa Nui/Nugoresu", "text": "Sa Limba Rapa Nui est una de sas limbas polinesianas et est faveddada in sa Rapa Nui. Sa limba est in perigolu de estintzione."}
{"id": "18040", "revid": "13567", "url": "https://sc.wikipedia.org/wiki?curid=18040", "title": "Prov\u00ecntzia de Carb\u00f2nia-Igr\u00e8sias/nugoresu", "text": "Sa Prov\u00ecncia de Carb\u00f2nia-Igr\u00e8sias, su n\u00f2mine offitziale in italianu est Provincia di Carbonia-Iglesias (in tabarchinu Provinsa de Carb\u00f2nia-Igr\u00e9xi e in sardu logudoresu \"Prov\u00ecntzia de Carb\u00f2nia-Igr\u00e8sias\"), podet essere nomenada comente Contau de Carb\u00f2nia-Igr\u00e8sias, o puru Meria de Carb\u00f2nia-Igr\u00e8sias, est una prov\u00ecntzia italiana de sa Sardigna o Sardinia in su territ\u00f2riu de sa Maurreddia o Sulcis e s'Igresienti, e sa prus pitzidda comente estensione in sa Regione de sa Sardigna. Custa noa prov\u00ecntzia, fatta de pogu tempus (istituida in su 2001 e attivada da su 2005), tirat 1.494,95 km\u00b2, at 127.133 bividores (in su 2015) e tenet 23 comunes), tiraus de su Contau de Casteddu Mannu, o Prov\u00ecntzia de Casteddu Mannu o Prov\u00ecncia de Casteddu Mannu, o puru Meria de Casteddu Mannu. Cunfinat cun sa Provincia de su Mesu Campidanu (in italianu Provincia del Medio Campidano) a susu, cun sa Prov\u00ecncia de Casteddu Mannu (in italianu Provincia di Cagliari) a oriente e a su sud, et a occidentie. Costas suas fit in su Mari de Sardigna o Mediterr\u00e0neu, aundi s'accattant puru sos isulas de Sant'Antiogu e Santu Perdu (e attras isulas minoris), chi sunt parte de su territ\u00f2riu provintziale. Cun un PIL pro capite nominali pari a 14.346 \u20ac in su 2009 risultat de essere sa provincia prus p\u00f2vera de s'It\u00e0lia. Sa Provintzia no tenet po immoi una tzittade unica definida comente cabulogu provintziali, ma sos comunes prus mannus, chi fit Crab\u00f2nia e Igr\u00e8sias, funt is seus: su primu de sa Giunta Provinciali e su segundu de su Cons\u00ecliu Provinciali. Pro custa regioni Carb\u00f2nia est considerada su cabologu provintziale."}
{"id": "18041", "revid": "13567", "url": "https://sc.wikipedia.org/wiki?curid=18041", "title": "Dialetu alsatzianu", "text": " \nS' alsatzianu (nomine nativu: elsassisch) est unu dialettu de sa limba tedesca chi si faveddat in sa regione frantzesa de s' Als\u00e0tzia. Su dialettu est influentzatu dae sa Limba frantzesa e est in perigolu de estintzione proite solu su 3% de sa popolatzione alsatziana tra 3 e 17 annos lu faveddat."}
{"id": "18042", "revid": "13567", "url": "https://sc.wikipedia.org/wiki?curid=18042", "title": "Eurafr\u00e0sia", "text": " \nS'Eurafr\u00e0sia est unu continente mannu chi gruppat s'Europa, s'\u00c0frica e s'Asia."}
{"id": "18043", "revid": "2404", "url": "https://sc.wikipedia.org/wiki?curid=18043", "title": "Kirgizist\u00e0n", "text": "Su Kirgizist\u00e0n (in chirghisu e puru in limba Russa \u041a\u044b\u0440\u0433\u044b\u0437\u0441\u0442\u0430\u043d) est un'istadu de s'\u00c0sia. Tenet una populatzione de 5.334.223 persones e sa capitale sua est Bishkek. Sas limbas ofitziales sunt su chirghisu e su limba russa. Sa populatzione est formada printzipalmente dae chirghisos e uzbecos, cun minorias de russos, cuntzentrados in sas tzitades de Bishkek e Osh.\nIstoria.\nS'istoria chirghisa est n\u00e0schida cun su p\u00f2pulu de sos Scitis intre su de 4 s\u00e8culos a.C. In su 800 p.C. sunt b\u00e8nnidos sos chirghisos, chi ant gobernau fintzas a su 1207, cando in su territ\u00f2riu chirghisu fiat arribadu Gengis Khan, chi aiat tentu su territ\u00f2riu fintzas a su 1500 tzirca. A pustis de custa data sos chirghisos si sunt autoguvernados, ma fintzas a su 1876 su Kirghizistan (data de annessione a s' Imp\u00e8riu Russu) sas bardanas de sos uzbecos sunt sighidas. In su 1919 su Kirghizistan est div\u00e8nnidu parte de sa republica sovietica de su Turkmenistan, dae sa cale si fiat ischirriada in su 1936. In su 1991 sa rep\u00f9brica dibenniat indipendente dae sa Russia. Dae su 2010-2011 s'istadu est gobernau dae un semi-ditadore."}
{"id": "18044", "revid": "2404", "url": "https://sc.wikipedia.org/wiki?curid=18044", "title": "Bishkek", "text": "Bishkek (in chirghisu \u0411\u0438\u0448\u043a\u0435\u043a) est una tzitade e sa capitale de su Kirgizist\u00e0n. Sa tzitade tenet una populatzione de unos 937.400 abitantes. Sa tzitade fit narada \"Frunze\" in su per\u00ecodu sovi\u00e8ticu, proite de su generale Frunze, origin\u00e0riu de sa tzitade. Su n\u00f2mine suo, bortadu in chirghisu est unu atretzu pro faghere su late, sa bivida natzionale."}
{"id": "18045", "revid": "2404", "url": "https://sc.wikipedia.org/wiki?curid=18045", "title": "Limba Chirghisa", "text": " \nSa limba Chirghisa (n\u00f2mine nativu \u043a\u044b\u0440\u0433\u044b\u0437 \u0442\u0438\u043b\u0438, trasliteradu: k\u0131r\u011f\u0131z tili [\u02ccq\u026f\u027e\u0281\u026fztili]) est una limba de su gruppu turcu faveddata dae 3 miliones de persones circa printzipalmente in Kirgizist\u00e0n, Turkmenistan e Cina."}
{"id": "18046", "revid": "2404", "url": "https://sc.wikipedia.org/wiki?curid=18046", "title": "Osh", "text": "Osh est una tzittade de su Kirgizist\u00e0n de 281.900 abitantes. Issa est sa segunda tzittade pro popolatzione de su Kirgizist\u00e0n, a pustis de Bishkek, sa capitale."}
{"id": "18049", "revid": "2404", "url": "https://sc.wikipedia.org/wiki?curid=18049", "title": "T\u00e0tari/nugoresu", "text": " \nT\u00e0tari o Th\u00e0thari (in italianu e tataresu Sassari, in catalanu S\u00e0sser), est una tzitade de 130.000 ab. in su Cabu 'e susu de sa Sardigna, sede de sa Prov\u00ecntzia de T\u00e0tari, sede de sa diotzese de T\u00e0tari e de tribunale suo. Est sa secunda tzitade prus manna de sa Sardigna.\nIstoria.\nUna de sas massimas espressiones curturales e politicas de sa tzitade est istau seguramente sa emanatzione in su XIII seculu de sos Istatudos Thatharesos, iscrittos in latinu e in sardu logudoresu. Su documentu, chi nois conoschimus gratzias a duas copias una in latinu e s'attera in sardu (in cudda in sardu b'est sa data de su 1316), est divisu in tres partes: sa prima est dedicada a su deretu pubblicu, sa segunda a su deretu tzivile e sa tertza a su deretu penale. \nCustu codighe de deretu est istadu pagu a pagu adottadu dae medas comunes de Sardigna. Pro custu motivu nois podimus n\u00e0rrare chi custu est unu documentu identitariu de totu sos sardos."}
{"id": "18051", "revid": "10458", "url": "https://sc.wikipedia.org/wiki?curid=18051", "title": "Leges de Kirchhoff", "text": "Sas leges de Kirchhoff sunt una pariga de leges chi tratant de sa cunservatzione de sa c\u00e0rriga e s'energia in sos tzirc\u00f9itos el\u00e8tricos e sunt istadas descritas sa prima bia in su 1845 dae su f\u00ecsicu tedescu Gustav Robert Kirchhoff. Ambas leges podent \u00e8ssere deduidas dae sas ecuatziones de Maxwell, ma Kirchhoff at pretz\u00e8didu a Maxwell e, in contu de custu, at generalizadu su traballu de Georg Ohm.\nLege de sos nodos.\nCusta lege si n\u00f9menat fintzas lege de Kirchhoff de sa currente o prima lege de Kirchhoff. Su printz\u00ecpiu de cunservatzione de sa c\u00e0rriga el\u00e8trica \u00ecmplicat chi in cale si siat puntu de unu tzirc\u00f9itu el\u00e8tricu ue sa densidade de c\u00e0rriga non c\u00e0mbiat cun su tempus, sa summa de sas currentes chi falant conca a custu puntu est eguale a sa summa de currentes chi essint dae custu puntu. Custu cheret narrere chi sa summa algebrica de sas currentes in unu nodu est zero.\nUna densidade de c\u00e0rriga vari\u00e0bile in su tempus diat significare su muntone de una c\u00e0rriga neta positiva o negativa, chi t\u00ecpicamente non podet passare de una manera significante pro sa magnit\u00f9dine de sas fortzas eletrost\u00e0ticas: s'aumentu de sa c\u00e0rriga diat f\u00e0ghere chi sas fortzas de repulsione isperderent sas c\u00e0rrigas.\nSende gasi, un'aumentu de sa c\u00e0rriga si \"podet\" dare in unu cundensadore, ue sa c\u00e0rriga si distribuit pro unas lamas parallelas, cun una separatzione f\u00ecsica in su tzirc\u00f9itu chi \u00e8vitat chi sos muntones de c\u00e0rrigas positivas o negativas in custas duas lamas si tocarent e s'annullarent. In custu casu, sa summa de sos trai\"no\"s chi falant conca a \"una\" lama de su cundensadore no est zero, si nono chi prus a prestu diat \u00e8ssere eguale a sa lestresa de muntone de sa c\u00e0rriga. Aici e totu, si sa currente de iscostiada dD/dt s'includet, sa lege de sos nodos de Kirchhoff si torrat a cumprire (Cussu petzi est netzess\u00e0riu si unu cheret aplicare sa lege intro de su cundensadore. In s'an\u00e0lisi de tzircuidos sos cundensadores costumant si tratare comente unu totu, e in custu casu sa currente ordin\u00e0ria si mantenet, dae chi sa c\u00e0rriga est semper zero.)\nPrus tecnicamente, sa lege de Kirchhoff de sa currente si podet agatare pighende sa divergente de sa lege de Amp\u00e8re cun sa curretzione de Maxwell e cumbinende\u00b7la cun sa lege de Gauss, otenende:\nCusta est semplitzemente s'ecuatzione de sa cunservatzione de c\u00e0rriga (in forma de integrale narat chi sa currente chi falat a fora de una superf\u00ectzie est eguale a sa lestresa de p\u00e8rdida de c\u00e0rriga in s'internu de unu vol\u00f9mene tancadu). Sa lege de sa currente de Kirchhoff est eguale a s'afirmatzione chi sa divergente de sa currente est zero, tzertu si \u03c1 non v\u00e0riat cun su tempus, o semper tzertu si s'iscostiada de sa currente s'includet in J.\nLege de sas m\u00e0llias.\nCusta lege puru si n\u00f9menat lege de su volt\u00e0giu de Kirchhoff o segunda lege de Kirchhoff. Su printz\u00ecpiu de cunservatzione de s'energia \u00ecmplicat chi sa summa alg\u00e8brica (cun signu) de totu sas difer\u00e8ntzias de potentziales a ingh\u00ecriu unu tzirc\u00f9itu depet \u00e8ssere zero. De \u00e0tera forma, diat \u00e8ssere poss\u00ecbile costruire una m\u00e0china de movimentu perp\u00e8tuu ue passaret unu trainu in chircu a ingh\u00ecriu su tzirc\u00f9itu. Custa lege tenet una subtilesa in s'interpretatzione sua, dadu chi in pres\u00e8ntzia de unu campu magn\u00e8ticu cambiende sa currente el\u00e8trica no est cunservativu e duncas non podet definire unu potentziale iscalare magn\u00e8ticu puru, s'integrale de l\u00ecnia de su campu el\u00e8tricu a ingh\u00ecriu su tzirc\u00f9itu no est zero. De forma ecuivalente, s'energia est trasferida dae su campu magn\u00e8ticu a currente (o a s'imbesse). Pro \"acontzare\" sa lege de sas m\u00e0llias in custu casu, s'ass\u00f2tziat una ruta de potentziale efetiva o fortza eletromotora (\"fem\") a s'indut\u00e0ntzia de su tzirc\u00f9itu, pr\u00f2piu uguale a sa cantidade pro sa chi s'integrale de l\u00ecnia de su campu el\u00e8tricu no est zero pro sa lege de introdutzione de Faraday."}
{"id": "18058", "revid": "15183", "url": "https://sc.wikipedia.org/wiki?curid=18058", "title": "Pamela Anderson", "text": ""}
{"id": "18060", "revid": "14497", "url": "https://sc.wikipedia.org/wiki?curid=18060", "title": "Isp\u00e8ndulas de Biddexidru", "text": ""}
{"id": "18065", "revid": "2932", "url": "https://sc.wikipedia.org/wiki?curid=18065", "title": "Edirne", "text": "Edirne (Adrianopolis, in gregu:\u0391\u03b4\u03c1\u03b9\u03b1\u03bd\u03bf\u03c0\u03bf\u03cd\u03bb\u03b7, \"Adrianopo\u00fali\"), est sa tzittade in sa parte europea, de sa Turkia."}
{"id": "18072", "revid": "10458", "url": "https://sc.wikipedia.org/wiki?curid=18072", "title": "Is carrus de s'\u00e0linu", "text": "Is carrus de s'\u00e0linu o Is carrus de s'\u00e0biu (in sa fueddada de bidda) funt is carrus cuncordaus po andai a su sartu, cun su scomu de s'\u00e0linu in n\u00f2mini de San Giovanni Battista, sa festa ca benit celebrada me in Pabillonis, una bidda de su Campidanu de mesu me in sa prov\u00ecntzia de su Sud Sardigna.\nSu n\u00f2mini.\nSu \u00e0linu o \u00e0biu est su n\u00f2mini sardu po zerriai \"s'ontano\", una mata ca in antigoriu e fintzas a pagus de dexi annus passaus tud\u00e0t totu s'arriu de su \"Flumini Bellu\", su riu ca scurri acanta de su tzentru abitadu pabillonesu. \nSu contu ant\u00ecgu.\nSu contu, est stetiu criau asuba de su bocidorgiu ca is Morus iant fatu in Sardigna benendi de su mari, in su 1584.\u00a0 Giovanni Francesco Fara, omini abistu e de grandu esperientzia at iscritu su chi is Morus iant cumbinadu me in Pabillonis ma fintzas in \u00e0terus logus, cumenti \"Gonnos\" e \"Fanadiga\".. B\u00e8nnendi conca a bidda, passendi po Uras, is Morus fiant arribaus a Pabillonis e inguni iant scusciau totu. Is prus scofaus si ndi fiant stesiaus de is rugas prus mannas e iant tirau conca a su sartu e a su flumini, cuendus\u00ecdda me in su riu \"de su Flumini Bellu.\" Sa legenda contat ca, custu poverus cristianus de sa t\u00ecmoria e de su disisperu ant pediu s'agiudu divinu, preghendi Santu Giuanni comenti a protetori issoru. \nSa festa.\nA oi no ddoi est festa ca dd'assimbilit.\u00a0 Est una dii religiosa, de stima po su santu, ca si fait d\u00f2nnia annu a A\u00f9stu (su 27) e sighit po cu\u00e0turu diis. Apustis de sa missa e de \u00e0terus momentus religiosu is carrus si movint a giru po sa bidda, cun totu sa genti de bidda ca ddi si fait festa. Aberit sa sfilada de is carrus su bistiri traditzionali sardu pabillonesu, iscob\u00e8rtu e avalorau de \"Rita Cossu\" cun s'ass\u00f2tziu folclor\u00ecsticu \"Santu Juanni.\" \nIs carrus.\nSu momentu prus de importu est sa criatzioni de is carrus e de is\u00a0tracas (o barracas) pesadas asuba de is carrus imperendi su scomu de s'\u00e0linu poita ca si bolit amentai cussu tr\u00e0gicu accont\u00e8ssiu, e n\u00e0i gr\u00e0tzias a sa manu divina ca at aprigau is pabillonesus.\nDuncas, custus carrus ca funt meda imperaus in \u00e0eras festas religiosas sardas (e non solu) funt unicus in su g\u00e8neri issoru comenti de su restu sa festa."}
{"id": "18075", "revid": "7227", "url": "https://sc.wikipedia.org/wiki?curid=18075", "title": "Dr. Drer &amp; CRC posse", "text": "Is CRC posse o Dr. Drer &amp; CRC posse sunt una truma musicale sarda ativa dae su 1991, cunsiderada una de is posse prus antigas in s'Istadu italianu, e fintzas artistas de ispicu de su panorama sardu.\nCasteddajos, sunt intre is grupos musicales sardos prus connotos pro more de s'impreu de sa limba sarda. Sa m\u00f9sica issoro est un'ammisturu de rap, reggae e sonos traditzionales sardos. In or\u00ecgine, sa banda fiat formada dae is tres rappers Michele Atzori, Mauro Mou e Silvestro Ziccardi e su Dj Alessandro Pintus, in arte Alex P. Sunt istados ativos meda in sa prima metade de is annos 90 in Sardigna in festas, cuntzertos e sound system durante manifestatziones de pratza, e ant tentu carchi annu de p\u00e0usa intre su 96 e su 98. Posca, est Michele chi, pighende su n\u00f2mine Dr. Drer de solista, e paris cun Alex P., torrat a cumintzare s'atividade cun s'\u00e0uto-produtzione \"Aj\u00f2\"!. Sa truma si ricomponet in su 2001, in unu cuntzertu ist\u00f2ricu in s'Universidade de Casteddu, paris cun is Ratapignata, pro finantziare su bi\u00e0giu a G\u00e8nova de is manifestantes casteddajos a su G8.\nA pustis de unu segundu CD, \"Sega sa cadena\", \u00e0uto-prod\u00f9idu in duam\u00ecgia c\u00f2pias e \u00e0uto-distribuidu, sa truma c\u00e0mbiat formatzione in su 2008: Silvestro essit de sa truma e intrant Giorgia Loi, giai cantante in is Tanca Ruja e in is Andhira; Giovanni Siccardi a sa boghe, cun esperi\u00e8ntzias hardcore e combat folk che a baterista, e Riccardo Dess\u00ec (n\u00f2didu comente Frichi) comente a bassista el\u00e8tricu.\nSa truma, cun una formatzione e una direta rinnovadas, produet duos CD (\"In sa terra mia\" in su 2010 e \"Cosa bella frisca\" in su 2012), partetzipende a v\u00e0rios f\u00e8stivals, e collaborende cun paritzos m\u00f9sicos, sardos e no. Tra is prus n\u00f2didos is Assalti Frontali in sa cantzone \"Pulima\" e Enzo Saporito de is Kenze Neke in sa cantzone \"In sa terra mia\". Su discu de su 2012 imbetzes est caraterizadu in carchi ala dae su mutetu, e fintzas dae is contributos de m\u00f9sicos de sa traditzione isolana: Francesco Capuzzi, inventore de sas \"elettroneddas\" (launeddas eletr\u00f2nicas), Mondo Usai (costruidore e re-inventore de istrumentos traditzionales sardos), su gi\u00f2vanu Andrea Pisu, afirmadu sonadore de launeddas, Tore Agus, fisarmonitzista traditzionale.\nFintzas si ant dae semper prod\u00f9idu is pr\u00f2pios CD, si sunt fatos conn\u00f2schere in s'Istadu italianu e a s'\u00e8steru, e ant bintu su SUNS f\u00e8stival de sa cantzone in limba minorit\u00e0ria de Udine in su cabudanni 2009, e su LIET F\u00e8stival Europeu de M\u00f9sica in is Limbas Minorit\u00e0rias in su santugaine 2009.\nA fre\u00e0rgiu 2013, cun sa cantzone \"Casteddu 43\", realizant sa sigla de su document\u00e0riu Rai \"Cagliari 1943.\" \"Quando scappavamo col cappotto sul pigiama\".\nIn austu 2013 part\u00e8tzipant a su \"tour\" Abbacua, subra de is temas de s'abba, cun Papet J de is Massilia Sound System.\nIn abrile 2017 essit su CD \"Cabudanni\", chi benit em\u00ectidu in prus de 40 r\u00e0dios de 15 paisos de tres continentes."}
{"id": "18076", "revid": "203", "url": "https://sc.wikipedia.org/wiki?curid=18076", "title": "Sa Spendula", "text": " \nSa sp\u00e8ndula de Biddexidru rapresentat un\u2019atratzioni tur\u00ecstica de importu pro sa bidda Biddexidru. \nCumposta de tres brincus, est formada de su tra\u00ecnu Coxinas, chi apustis pigat su n\u00f2mini de Riu Seddanus. Su logu fiat istadu arremonau in d'una poesia de Gabriele D\u2019Annunzio me in s'interis ca si ddoi agatat in sa bidda sarda.\nAsurta si podit ligi una tradusioni de sa poesia iscrita de D'Annunzio, in l\u00ecngua sarda:\n&lt;poem&gt;\n\u2018Ntipias de luas, unu pad\u00e8nt\u2019\u2019e spina\nmi ndi \u2018\u00e8ssint is arrocasa de ananti\nche unu p\u00f2pulu stranu de gigantis\nfurriau a p\u00e8rda po matzina o incantu.\nTr\u00e8mit sa murta aresti me in su bentu\ne s\u2019incrubat in s\u2019aqua su leunaxi\nche unu populu birdi: in mes\u2019\u2019e is perdas\nndi sciorrocant is aquas de Sa Sp\u00e9ndula.\nAsuba s\u2019\u00e0iri \u00e8 ingru\u00ecu, e in s\u2019umidori\nde s\u2019aqua ndi \u2018\u00e9it u\u2019\u2019argur\u2019\u2019e milla fragus\nde sa murta, de tumbu e nebid\u00e8dda.\nIn s\u2019isca totu birdi su past\u00f2ri\nche una statua de brunzu me in su m\u00f2nti\nmirat cit\u00ecu imbuscinau in sa b\u00e9sti.\n&lt;/poem&gt;\nAcanta de s\u2019artupranu de Oridda e su monte Linas, abarrant \u00e0teras tres isp\u00e8ndulas, sa de su Riu Linas, sa de Piscina de Irgas e sa de Muru Mannu, posta me in d'unu tretu de birdi connotu comenti monte Mannu. S\u2019isp\u00e8ndula de Muru Mannu, assotziat a su territ\u00f2riu de Biddexidru, est aintru de su territ\u00f2riu comunali de Gonnosfan\u00e0diga."}
{"id": "18078", "revid": "203", "url": "https://sc.wikipedia.org/wiki?curid=18078", "title": "Indian Wells", "text": "Indian Wells est una tzitade de s'istadu de sa Calif\u00f2rnia in sos Istados Unidos."}
{"id": "18079", "revid": "14497", "url": "https://sc.wikipedia.org/wiki?curid=18079", "title": "Ebraismu", "text": "S'Ebraismu est una religione monoteista, naschida prus de 5 millennos a oi. Su deus mannu de s'ebraismu est Y-H-W (traslitteradu Jahve)."}
{"id": "18085", "revid": "4888", "url": "https://sc.wikipedia.org/wiki?curid=18085", "title": "\u00c0ustria-Ungheria", "text": ""}
{"id": "18125", "revid": "2404", "url": "https://sc.wikipedia.org/wiki?curid=18125", "title": "\u00c8uru", "text": "S'\u00e8uru (plurale: \u00e8uros) est sa moneda comuna ufitziale de s'Unione europea e s'\u00f9nica impreada in custu momentu dae 19 de sos 28 Istados membros de s'Unione, chi aderint a s'Unione econ\u00f2mica e monet\u00e0ria de s'Unione europea (UEM). Cussos sunt: \u00c0ustria, B\u00e8lgiu, Tzipru, Est\u00f2nia, Finl\u00e0ndia, Frantza, Germ\u00e0nia, Gr\u00e8tzia, Irlanda, It\u00e0lia, Let\u00f2nia, Litu\u00e0nia, Lussemburgu, Malta, Paisos B\u00e0scios, Portugallu, Islov\u00e0chia, Islov\u00e8nia e Ispagna. Sas \u00f9rtimas natziones a \u00e0ere adotadu sa moneda sunt istadas sa Let\u00f2nia e sa Litu\u00e0nia,de pare a pare su 1 ghenn\u00e0rgiu 2014 e su 1\u00ba ghenn\u00e0rgiu 2015.\nSu cumplessu de custos istados, connotos in manera informale comente \"zona \u00e8uru\" (o fintzas \"eurozona\" o \"eurol\u00e0ndia\"), contat una populatzione de prus de 335 milliones de abitantes; pighende in cuns\u00ecderu fintzas cussos istados esternos chi impreant monedas ligadas a s'\u00e8uru, sa moneda \u00f9nica interessat diretamente prus de 480 milliones de persones in totu su mundu.\nIn paris a sos membros de s'eurozona, sa moneda \u00f9nica europea est impreada fintzas in \u00e0teros ses Istados europeos, a pustis de acordos internatzionales o a de un'adotzione unilaterale. Bator microistados, est a n\u00e0rrere Andorra, sa Tzitade de su Vaticanu, su Printzipadu de M\u00f2nacu e Santu Marinu, ant adotadu s'\u00e8uru in virtude de sas preesistentes cunditziones de unione monet\u00e0ria cun Paisos membros de s'UE. Infines fintzas su Montenegru e su Kosovo ant adotadu unilateralmente s'\u00e8uru.\nS'\u00e8uru est sa moneda ufitziale fintzas in totu sos dipartimentos de oltremare e sas colletividades de oltremare frantzesas: Mayotte (\u00c0frica), Riunione (\u00c0frica), Guadalupa (Nordamerica), Martinica (Nordamerica), St-Pierre-et-Miquelon (Nordamerica), Saint Barth\u00e9lemy (Nordamerica), Saint-Martin (Nordam\u00e8rica), Guajana Frantzesa (Sudamerica). S'\u00e8uru est sa moneda currente fintzas in Ceuta e Melilla, tzitades aut\u00f2nomas ispagnolas in nord \u00c0frica, in sas Can\u00e0rias, comunidade aut\u00f2noma de s'Ispagna in nord \u00c0frica, in sos possedimentos ispagnolos de su nord \u00c0frica (Plazas de soberan\u00eda) e in sas regiones aut\u00f2nomas de su Portugallu, sas Azorras e Mad\u00e8ira.\nSa n\u00e0schida ufitziale de sa moneda \u00f9nica europea b'est istada su 1u de ghenn\u00e0rgiu de su 1999, cun unu comunicadu de su Cuss\u00ecgiu de sos Ministros europeos.\nS'intrada de s'\u00e8uru in sos mercados finantzi\u00e0rios est de su 1999, e sa tzirculatzione monet\u00e0ria est incumentzada s'1 de ghenn\u00e0rgiu de su 2002 in sos d\u00f2ighi Paisos de s'Unione chi pro primos ant adotadu sa moneda. Sa moneda est partzida in 100 tzent\u00e8simos.\nS'\u00e8uru est amministradu dae sa Banca tzentrale europea, cun sede a Francoforte in su Meno, e de su Sistema europeu de sas bancas tzentrales; su primu organismu est respons\u00e0bile \u00f9nicu de sas pol\u00ecticas monet\u00e0rias comunas, e cooperat cun su segundu pro cantu riguardat su c\u00f2niu e sa distributzione de banconotas e monedas in sos istados membros."}
{"id": "18126", "revid": "7227", "url": "https://sc.wikipedia.org/wiki?curid=18126", "title": "Euro", "text": ""}
{"id": "18127", "revid": "7227", "url": "https://sc.wikipedia.org/wiki?curid=18127", "title": "Cipro", "text": ""}
{"id": "18128", "revid": "2932", "url": "https://sc.wikipedia.org/wiki?curid=18128", "title": "Edinburgh", "text": ""}
{"id": "18129", "revid": "7227", "url": "https://sc.wikipedia.org/wiki?curid=18129", "title": "Edinburgu", "text": ""}
{"id": "18131", "revid": "7227", "url": "https://sc.wikipedia.org/wiki?curid=18131", "title": "Tlaxcala", "text": "Su Tlaxcala est unu de sos 32 istados federados de sos Istados Unidos Messicanos, In dies de oe in Trascala b'istant pagu prus o mancu 1'273'000 abitantes in 60 munitzipalidades. Sa tzidade de Tlaxcala de Xicoht\u00e9ncatl est su cabu de logu e sa tzidade prus manna est Santu Paolu de sa Montera. \nSu Tlaxcala tenet un'\u00e0rea de 4.016 km\u00b2."}
{"id": "18132", "revid": "7227", "url": "https://sc.wikipedia.org/wiki?curid=18132", "title": "Peso messicanu", "text": "Su peso messicanu est sa moneda \u00f9nica de sa federatzione messicana."}
{"id": "18140", "revid": "7227", "url": "https://sc.wikipedia.org/wiki?curid=18140", "title": "Antoni Mura (poeta)", "text": "Antoni Mura (N\u00f9goro, 24 de tr\u00eculas de su 1926 \u2013 Bologna, 11 de nadale de su 1975) est istadu unu poeta e iscritore sardu.\nBiografia.\nIn sos istudios suos s'est ocupadu siat de literadura siat de s'economia. At b\u00ecvidu medas annos in N\u00e0poli, in ue at istudiadu economia navale, e in ue at p\u00f2diu conn\u00f2schere e megiorare sas passiones liter\u00e0rias suas, chi giai dae pitzocu aiat incumentzadu a apretziare in sa biblioteca minore de su babbu Pedru. Sa truma universit\u00e0ria napuletana de cussos annos l'at postu in cuntatu cun iscritores e dischentes de sa cultura intelletuale an\u00e0rchica napuletana, frantzesa e ispagnola, intrende\u00b7nde a f\u00e0ghere parte comente a redatore, pro carchi tempus, de sa rivista an\u00e0rchica \"Volont\u00e0.\" Sos ist\u00f9dios sotziales e sa part\u00e8ntzia comente a emigradu in Germ\u00e0nia, ant fatu im modu chi sos c\u00e0ntigos po\u00e8ticos suos si prenarent de sos tratos e de sas ist\u00f2rias de s'\u00f2mine, cun su f\u00e0ghere e gherrare suo in sa bida, e sas amistades fraternas intre sos \"\u00f2mines\", chi ant dadu a sa sua l\u00ecrica unu car\u00e0tere universale. In sos annos sessanta e setanta at tentu una produtzione l\u00ecrica intensa, in paris cun su babbu Predu, chi at permitidu a ambos a b\u00ecnchere medas cumpetitziones liter\u00e0rias intre sas cales, in diversas ocasiones, intre primos postos e \"ex aequo,\" su \"Pr\u00e8miu Otieri de literadura sarda\", pr\u00e8miu de importu mannu fundadu in su 1956. Sa cumpositzione po\u00e8tica manna produida finas a cussu momentu est istada publicada in su 1971, cun su t\u00ectulu \"Lingua e dialetto, poesie bilingui\" (\"Limba e dialetu, poesias bil\u00ecngues\") cun sa prefatzione de Raffaello Marchet. In custos annos sa gana intelletuale sua s'ismanniat e sos ist\u00f9dios filol\u00f2gicos suos creschent e lu portant a sa chirca de un'afirmadura de sa limba sarda, cun sa tradutzione de sas \"\u00d2peras e sas dies\" de Esiodo. Giai in sos annos '60 Antoni Mura at acumpridu sas primas esploratziones lingu\u00ecsticas suas, operende dae sas tradutziones in sardu de sas poesias de Paul \u00c9luard e de sos Versos de Paul Val\u00e9ry, ma ant a \u00e8ssere mescamente sas tradutziones de sas \u00f2peras de Thomas Eliot a l'impinnare meda in su pranu de sa chirca lingu\u00ecstica e filol\u00f2gica, ca sa punna sua fiat de traduire in sa limba sarda sa densidade sem\u00e0ntica de sos versos de su poeta inglesu.\nS'iss\u00e8beru de traduire sos autores mentovados inoghe in subra no est istadu nen casuale, nen puramente liter\u00e0riu, ma est in intro de un'orizonte culturale, pol\u00ecticu e ideol\u00f2gicu chi costituit s\"'humus\" matessi de sa poesia sua, chi batit una muda manna in sa poesia traditzionale de su segundu Noighentos. Sos temas de su raportu cun una natura, dotada ei de una struggente bellesa, ma chi est fintzas tosta e mitza de dolore, cun sa cale s'\u00f2mine tenet unu raportu intensu ma sufridu, gasi comente semper problem\u00e0ticu e dif\u00ectzile est su raportu de s'\u00f2mine cun sos \u00e0teros e cun issu matessi. B'at una gherra intensa, una luta costante in sa poesia de Antoni Mura, chi per\u00f2 est in gradu fintzas de s'abbandonare a una dimensione metaf\u00ecsica. Sa terra sarda devennet un'isfundu chi si dae un'ala est in manera assoluta \u00f9nicu e dillindadu, dae s'\u00e0teru est fintzas universale. Antoni Mura benit propostu torra, meda a pustis dae sa morte sua, in sos annos 2000, dae Maurizio Virdis e Duilio Caocci cun ist\u00f9dios a pitzu de sos iscritos e publicatziones noas."}
{"id": "18144", "revid": "10458", "url": "https://sc.wikipedia.org/wiki?curid=18144", "title": "Frantziscu Ciusa", "text": "Francesco Ciusa (N\u00f9goro, 2 de tr\u00eculas de su 1883 \u2013 Casteddu, 26 de fe\u00e0rgiu de su 1949) est istadu un'iscultore sardu.\nBiografia.\nF\u00ecgiu de un'ebanista, gr\u00e0tzias a unu suss\u00ecdiu chi l'aiat frunidu de su munitz\u00ecpiu nugoresu at p\u00f2didu frecuentare dae su 1899 a su 1903 s'Acad\u00e8mia de sas Bellas Artes a Firentze; in ue at tentu pro mastros su xil\u00f2grafu Adolfo De Carolis, s'iscultore Domenico Trentacoste e su giai afirmadu maistru de sos macchiaiolos Giovanni Fattori. Custu \u00f9rtimu nd'est istadu unu de sos primos estimatores e a bortas l'at agiudadu fintzas in manera materiale, bidende sa cunditzione sacrificada sua. Segundu carchi leghidura Ciusa diat \u00e0ere istrintu lig\u00e0menes profundos cun sa did\u00e0tica e sos ambientes culturales acad\u00e8micos e diat \u00e0ere oridu non solu a su realismu e a su simbolismu de su Fatores e de unos \u00e0teros, ma diat \u00e0ere fintzas surbidu elementos ideales dae sas ideas an\u00e0rchicas e sotzialistas tando in isvilupu, tem\u00e0ticas a sas cales sos sardos de s'internu fiant naturalmente sens\u00ecbiles. Segundu \u00e0teros, imbetzes, dae su cuntatu cun sos tzen\u00e0colos fiorentinos, intre sos cales su de Giovanni Papini, diat \u00e0ere tr\u00e0idu ocasione de cunfrontu risolvende\u00b7lu per\u00f2 in delusione. Tzitat difatis Remo Branca:\nIn cada manera at istabilidu amistades cun carchi artista, intre sos cales Plinio Nomellini, Galileo Chini, Libero Andreotti e Lorenzo Viani.\nTorradu in Sardigna in su 1904, s'at trasferidu in T\u00e0tari, in ue at connotu su poeta Salvator Ruju gr\u00e0tzias a sa racumandatzione de Bustianu Satta. Ruju l'at introduidu in s'ambiente culturale tataresu chi l'at ac\u00f2llidu benevolmente. At istrintu amigh\u00e8ntzia cun su poeta Giannetto Masala e cun Giuseppe Biasi, tando a sos primos passos suos in sa pintura, chi l'at ofertu un'aposentu in s'ist\u00f9diu suo.\nIn s'austu de su 1904, acumpangiadu dae s'incoragiamentu mannu de artistas nugoresos e tataresos, at presentadu in N\u00f9goro carchi \u00f2pera, in sa chi probabilmente est istada sa prima bera e pr\u00f2pia espositzione sua, fintzas si fiat istada tenta (comente a tando si faghiat fintzas in cussa tzitade) in sas vetrinas de un'esertz\u00ectziu cumertziale. Intre sas \u00f2peras ispicaiat su gessu \"\"L'acquaiola\", iscultura de una f\u00e8mina sarda in bistimentas traditzionales, cun un' \u00e0nfora in sa conca incrinada meda. At corfidu s'ograda de sa f\u00e8mina, de frita fissidade, paris cun s'espressione de tosta tristura chi l'acumonaiat a unu \u00e0teru gessu de sa matessi espositzione, \"Maria Rita\"\".\nIn su 1905 est torradu a N\u00f9goro.\nSa mama de s'ochidu.\nA pustis de nde \u00e0ere incumentzadu s'esecutzione in su 1906, in su 1907 at espostu a Ven\u00e8tzia s'iscultura \"Sa mama de s'ochidu.\" Nointames giret galu meda sa boghe segundu sa cale at bintu su primu pr\u00e8miu de sa Biennale de Ven\u00e8tzia, est netzess\u00e0riu acrarire chi niunu pr\u00e8miu o reconnoschimentu est b\u00e8nnidu dae s'espositzione venetziana. S'originale in gessu de sa \"mama de s'ochidu\" est oe espostu in sa Galleria cumonale de arte de Casteddu. Nd'esistent chimbe c\u00f2pias in brunzu, una de sas cales est esposta in sa Galleria Natzionale de Arte Moderna de Roma. Una \u00e0tera c\u00f2pia in gessu est esposta in su Tribu de N\u00f9goro e un'\u00e0tera galu s'agatat in Palermu.\nUna testimonia direta de importu est istada collida dae Remo Branca. Ciusa fiat andadu a l'agatare a s'acabu de sos annos Trinta e l'ait pigadu a sa localidade de \"Funtana 'e littu\", in ue l'ait contadu de cando ait bidu una mama ispuntare dae s'oru de unu monte, \"urlante, comente a un'umbra niedda de malasorte\", s'acurtziare a su f\u00ecgiu ochidu, \"e posca in su mud\u00ecmene serradu suo acanta a su mortu\". Dae sa relatzione de Branca, carchi cummentu de Ciusa:\nUna cr\u00f2naca de su tempus a firma de Ettore Cozzani,chi cumintzaiat tando a s'interessare a sa Sardigna e a sos artistas suos, est abarradu pro s'\u00ccsula a longu comente a una de sas prus accuradas e profundas. Aende\u00b7si giutu a Ven\u00e8tzia pro sa premiatzione, ait adobiadu s'artista giai prenu de gl\u00f2ria e giai cunsignadu a su balore suo simb\u00f2licu imbeniente: \"\"Ciusa non fiat tando unu sardu: fiat\" \"sa Sardigna\"\". Si podet adotare tando sa sua descritzione, ogetiva bastante:\nSu tema, in realidade, podiat intzitare foras de s'\u00ccsula una tzerta ispantada chi imbetzes in su locu non destaiat, tratende\u00b7si de per\u00ecodos in sos cales sa torrada de su banditismu e sa virul\u00e8ntzia de sas disamistades torraiant sas bochiduras a elementos costumados de cada die. Sa fitiania de sas mortes violentas aiat giutu a ismanniamentos de sas traditziones formales, comente a \"sa ria\", su ritu f\u00f9nebre chi si suponet sa Mama siat tzelebrende, istichende sos sentidos personales suos.\nTecnicamente s'Altea signalat unu riferimentu istil\u00ecsticu a sos pann\u00e8gios de Donatello, e in particulare a sa \"Giuditta\" sua, pro sa chirca de s'efetu de umbra de su mucadore chi cug\u00f9giat su capu e essit in sos cherbeddos e a sos lados ismanniende sa dramatizatzione de sa cara.Sa cr\u00ectica si nd'at ocupadu cun diversos \u00e8sitos. Ugo Ojetti, a pustis de \u00e0ere abbaidadu su gessu, nd'aiat naradu in su Corriere della Sera: \"\"osservadu gasi a fundu, ammustradu cun meda cuss\u00e8ntzia, costruidu cun meda si\u00e8ntzia\" e l'aiat definidu \"sa rivelatzione prus importante de sa mustra de iscultura\"\".\nSu sutzessu at tentu medas val\u00e8ntzias atzess\u00f2rias. S'ambiente culturale isolanu sufriat dae tempus un'isulamentu chi nde causaiat sa sufer\u00e8ntzia de sas espressiones traditzionales suas e bi nde maduraiat una b\u00f2gia de cobrada chi tardaiat a si traduire in \u00f2peras in gradu de traversare su mare e de \"istampare\" sa serrada Continentale.\nEst istadu a pustis de Ven\u00e8tzia chi sos artistas sardos ant pigadu aficu in su traballu issoro, e sos degh\u00e8nnios imbenientes ant bidu s'afortiare in s'\u00ecsula de una \"col\u00f2nia\" art\u00ecstica de vidalidade manna, e in su Continente ant perm\u00ectidu s'afirmadura semper prus manna de medas esponentes, finas a su Nobel assignadu a sa Deledda.\nA pustis de Ven\u00e8tzia.\nIn su 1908 s'at tramudadu in Casteddu. In cue at realizadu carchi \u00f2pera in g\u00e8nere connotas comente traballos de interesse mannu. Sunt intre custas \"\"Su pane\", \"Su n\u00f2made\", \"Sa filadora\" e \"Su dormiente\"\", chi in su 1909 at bintu su Pr\u00e8miu \"Tzitade de Firentze\". Sunt de su 1911 sos gessos \"\"Bonidades\" e \"Dolorante \u00e0nima sarda\".\nSu 4 de abrile de su 1911 est intradu in sa Massoneria in sa Loggia \"Libertade e Traballu\" de Aristanis, e su 20 de l\u00e0mpadas de su 1914 est dev\u00e8nnidu Maistru massone.\nEst istadu incarrigadu de sa decoradura de su Palatzu Tz\u00ecvicu de Casteddu, e bi s'at dedicadu intre su 1913 e su 1914 realizende\u00b7bi istucos e pinturas. At fatu in tantu fintzas s'arreu de una tumba in su campusantu tzitadinu de Bonaria, e in su 1914 at realizadu \"Su cainita\".\nDurante su per\u00ecodu b\u00e8llicu at traballadu comente a illustradore e at realizadu carchi med\u00e0llia commemorativae, intre sas cales una in onore de sa Brigata T\u00e0tari. In su 1919 at costituidu sas manifaturas SPICA, chi diant \u00e0ere cummertzializadu \u00f2peras in tzer\u00e0mica. Intre su 1920 e su 1922 at prod\u00f9idu \"Sa campana\", \"Sa torrada\" e \"Sacu de orbace\", tres \u00f2peras in g\u00e8nere cunsideradas de import\u00e0ntzia manna in su suo s'it\u00f2ria espressiva sua. In su 1923 est andadu a sa Quadriennale de Torinu paris cun una truma manna de artistas sardos, chi coordinaiat in paris cun Filippo Figari; b'at espostu \"Sa chena de sos mortos\"\".\nIn su 1925 at serradu sas manifaturas SPICA pro atzetare sa diretzione de s'Iscola de Arte Aplicada de Aristanis, in su mentres s'at acurtziadu a su Fascismu e in paris cun carchi traballu in sos campusantos at esecutadu fintzas \u00f2peras de suportu a su reg\u00ecmene. Intre custas su monumentu a su generale Asclepia Gandolfo e un'istucu chi s'ispiraiat a unu cantzu de sa Nike alada, e chi at mutidu \"Alas a sa P\u00e0tria\". Nointames in su 1928 una \u00e0tera Nike est istada c\u00e0usa de chistione cun sos pol\u00ecticos, aende\u00b7li custos pedidu chi nd'agiungheret una a su Monumentu a sos mortos de Igr\u00e8sias (de cuntzetu prefascista), ma s'artista s'ait refudadu e ait bogadu sa firma. Cungiada fintzas s'iscola, at aderidu a sa \"Fam\u00eclia art\u00ecstica sarda\" chi si proponiat de resistire a su luta contra sos regionalismos de su guvernu fascista.\nIn su 1931 at incumentzadu sa realizatzione de su monumentu a Bustianu Satta, chi diat \u00e8ssere istadu a pustis costruidu in su 1934 a N\u00f9goro in su c\u00f9curu de Sant'On\u00f2friu.\nIn su 1933 l'nt commissionadu sa tumba de una pitzinna de Ulassa, Cornelietta Lai, ma pro bia de sa farta de foto de custa \u00f9rtima, su babbu Giuseppe at detz\u00ecdidu de f\u00e0ghere posare pro issa sa sorre Maria Lai, sa chi diat diventare un'artista connota in \u00e0mbitu internatzionale e chi est sepultada in sa matessi tumba, in ue est semper abarrada isculpida. In su 1934, in paris cun una s\u00e8rie de med\u00e0llias intre sas cales una tzelebrativa de sas Camisas Nieddas de sa Sardigna, at realizadu unu bustu de Benito Mussolini e at tentu una personale in Casteddu.\nIn su 1936 at incumentzadu s'iscriturade s'autobiografia sua. A pustis sa produtzione sua est minimada de calidade e de cantidade, finas a cando, durante sa gherra, no est istadu distr\u00f9idu s'ist\u00f9diu suo in sa carrera S'Alighera de Casteddu. A pustis est istadu mutidu comente a dotzente de disinnu in sa facultade de ingegneria de s'Universidade de Casteddu.\nS'\u00f9rtima \u00f2pera de annotu sua est istada su \"Fromboliere\", realizadu durante una breve perman\u00e8ntzia in Orgosolo intre su 1939 e su 1940.\nCiusa est mortu in Casteddu in su 1949."}
{"id": "18146", "revid": "7227", "url": "https://sc.wikipedia.org/wiki?curid=18146", "title": "Museu de Arte de sa Prov\u00ecntzia de N\u00f9goro", "text": "Su MAN - Museu de arte de sa prov\u00ecntzia de N\u00f9goro est unu museu de N\u00f9goro.\nIst\u00f2ria.\nSu MAN aberit a su p\u00f9blicu in su 1999, a intro de un'edif\u00ectziu de sos annos binti chi fiat istadu giai sede de s'Istitutzione provintziale, postu intre sas art\u00e8rias de su tzentru ist\u00f2ricu de N\u00f9goro. Finas a su 2003 est insertadu che a uf\u00ectziu internu de su setore cultura de s'amministratzione provintziale. Su primu n\u00f9cleu de sa colletzione naschet de s'acorpamentu de unas cantas regortas p\u00f9blicas (Prov\u00ecntzia, Comuna, Ente provintziale pro su turismu, C\u00e0mera de cumm\u00e8rtziu). S'idea de una pinacoteca provintziale benit isvilupada in presse in unu progetu museale. Sa colletzione s'arricat de achirimentos noos e su traballu s'estendet a su cuntestu territoriale. In su 2004 su museu achirit autonomia gestionale, istruturende\u00b7si comente Istitutzione chene personalidade giur\u00ecdica, e intrat a f\u00e0ghere parte de Amaci, s'Ass\u00f2tziu natzionale de sos museos de arte cuntempor\u00e0nea.\nEspositzione.\nSu Museu at organizadu mustras de annotu de artistas italianos e internatzionales cuntempor\u00e0neos.\nEspositzione permanente.\nSa colletzione de su MAN annoverat pinturas de autores de s'ist\u00f2ria de s'arte sarda, comente a Antonio Ballero, Giuseppe Biasi, Frantziscu Ciusa, Mario Delitala, Carmelo Floris, Maria Lai, M\u00e0uru Manca, Antine Nivola, Salvatore Fancello e Giovanni Pintori."}
{"id": "18152", "revid": "7227", "url": "https://sc.wikipedia.org/wiki?curid=18152", "title": "Limba asturo-leonesa", "text": "Sa Limba leonesa o limba asturoleonesa est una limba romanza conn\u00f2schida cun medas glot\u00f2nimos comente a asturianu, leonesu o mirandesu ( pro tradizione cada bidda o logu at s\u00e8mper mutidu custa limba cun n\u00f9menes diferentes comente a \"cabreir\u00e9s, senabr\u00e9s, bercianu, pa\u1e37\u1e37uezu, pixuetu\" e medas \u00e0teros).\nFilogeneticamente custa limba faghet parte de su grupu iberoromanzu otzidentale, e tenet influ\u00e8ntzias particulares chi benint siat dae sos latinos chi dae sos asturianos. Custa limba est d\u00ecvidia in 3 grupos mannos chi sunt s' orientale, su tzentrale e s'otzidentale. Su monta\u00f1\u00e9s e su extreme\u00f1o sunt limbas cr\u00e8olas ca sunt unu ammisturu de su leonesu e de su castiglianu. Est faeddada in sas regiones ispagnolas de Asturias e Cast\u00ecllia e Le\u00f2n, e in sa Miranda de su Duero in Portugallu. Sos faeddantes sunt 140.000, e cun su colare de su tempus sunt falende.\nAspetos ist\u00f2ricos, sotziales e culturales.\nOr\u00ecgine.\nCusta limba s'est originada dae su latinu vulgare, batidu printzipalmente dae sas legiones de \ngherreros nordafricanos, insediados in Asturica Augusta e in sa Legio VI. Sa supiantatzione de sa limba anteposta chi bi fiat in Asturia in cussos tempos dae cust'\u00e0tera fiat lenta ma chene si firmare, ca s' impreu de sa limba imperiale fiat sa crae chi apperiat sas ghennas pro s' otenimentu de medas diritos e libertades comomente su de sa tzitadin\u00e0ntzia romana. Comente in su restu de sa pen\u00ecsula Iberica, est istadu dae s' istitutzione de sos regnos germ\u00e0nicos (sos Visigotos) chi su latinu, prus o mancu modificadu, est istadu postu comente limba comuna \u00f9nica."}
{"id": "18154", "revid": "7227", "url": "https://sc.wikipedia.org/wiki?curid=18154", "title": "Antonio Mura (poeta)", "text": ""}
{"id": "18155", "revid": "7227", "url": "https://sc.wikipedia.org/wiki?curid=18155", "title": "Essida de su R\u00e8nniu Unidu dae s'Unione Europea", "text": "S'essida de su R\u00e8nniu Unidu dae s'Unione Europea\", comunemente incurtzada cun Brexit ([\u02c8breksit], acr\u00f2nimu de is faeddos inglesos Britain\" e Exit; Brit\u00e0nnia Manna e Essida respetivamente traduidu), est istadu unu protzessu pol\u00ecticu chi at batidu a s'abandonu dae parte de su R\u00e8nniu Unidu de sa cunditzione de Istadu membru de s'Unione Europea, cosa chi giai fiat obietivu pol\u00ecticu pessighidu dae unos cantos partidos pol\u00ecticos, grupos tziviles e personas brit\u00e0nnicos a partire de su 1973, annu de adillida de s'istadu a sa tando narada Comunidade Econ\u00f2mica Europea, antitzipadore de s'Unione Europea. Su p\u00f2dere de bessire dae s'Unione Europea est unu deretu de is Istados membros reconnotu dae s'art\u00ecculu 50 de su Tratadu de s'Unione Europea.\nGiai in su 1975 aiat tentu logu su primu referendum pro sa perman\u00e8ntzia de su paisu in sa Comunidade Econ\u00f2mica Europea, cun resurtu in favore de abarrare. In su 2016 fiat fissadu unu segundu referendum, chi est istadu tzelebradu sa gi\u00f2bia 23 de l\u00e0mpadas, chi at dadu resurtu favor\u00e0bile pro s'essida dae s'Unione Europea cun casi su 52% de sos votos, contra a unu 48% chi at poderadu sa perman\u00e8ntzia.\nSu resurtadu no est istadu uniforme in totu su R\u00e8nniu Unidu, sende chi sos votos pro s'essida ant bintu mescamente in Inghilterra e in Galles, mentras chi in Isc\u00f2tzia e in Irlanda de su Norte, comente fintzas in su territ\u00f2riu de Gibilterra, sa majoria s'est ispressadu pro s'abarradura. Su pesu demogr\u00e0ficu de s'Inghilterra e sa partetzipatzione arta in custa natzione sunt b\u00e8nnidos a resurtare detzisivos pro ingrutziare sa bal\u00e0ntza a favore de s'essida. In custu sentidu, unos analistas ant sinnaladu sa possibilidade de unu iscontzu de su R\u00e8nniu Unidu e totu, iscasi ca diat p\u00f2dere torrare a batire a una frontera terrestre in sinu de s'\u00ecsula de s'Irlanda, mentras ca s'Isc\u00f2tzia aiat votadu pro abarrare parte de su R\u00e8nniu Unidu giai in su referendum de su 2014, suta promissa de abarrare in s'Unione Europea.\nBisura de sa majoria de sos economistas est ca sa Brexit at a menguare meda probabilmente su redditu per\u00f2mine reale de su R\u00e8nniu Unidu in su per\u00ecodu m\u00e8diu e longu, non prus su referendum e totu diat \u00e0ere giai addanniadu d'economia. Ist\u00f9dios subra sos effetos a partire dae su referendum ammostant p\u00e8rdidas annuales de richesa pro is fam\u00eclias ligadas a s'inflatzione, e p\u00e8rdidas intre su 2 e su 2,5% de su produtu internu brutu pro s'istadu intrenu. Cun sa Brexit est meda d\u00e0bile chi s'immigratzione dae s'\u00e0rea econ\u00f2mica europea s'at a reduire, e s'aberet disafios pro s'educatzione superiore e sa chirca. Galu in su mese de santandria de su 2018 su pesu economicu de su \"div\u00f2rtziu\", paris fintzas a is relatos cun sa Rep\u00f9blica de Irlanda e totu s'Unione Europea no fiant acrarados. S'atumbada pretzisa de s'essida pro su R\u00e8nniu Unidu at a dep\u00e8ndere de sa cunditziones \"hard\" (duras) o \"soft\" (moddes) de sa Brexit. No essire de s'Unione Europea diat antimes affortiare s'economia segundu unas chircas.\nRaportos intre Regnu Unidu e Unione europea.\nS'idea de un' unione de sos istados europeos fiat naschida in luegus a pustis gherra cun sa voluntade de essire dae sa viol\u00e8ntzia de su segundu cunflitu mundiale, in n\u00f9mene de un'istabilidade econ\u00f2mica de su continente europeu. Su documentu ufitziale chi diat a fatu contivigiare custa evolutzione pol\u00ectica in Europa a pustis de sa segunda gherra mundiale est istadu disc\u00f9tidu intre su presidente de sos Istados Unidos Franklin Roosevelt e su primu ministru brit\u00e0nnicu Winston Churchill giai dae su 1941 suta de su n\u00f9mene de Carta Atl\u00e0ntica, e est istadu realizadu a gherra finida in su 1949 (Patu Atl\u00e0nticu).\nNoantimes, sos raportos intre su R\u00e8nniu Unidu e s'Europa, finas s'adillida a sa Comunidade econ\u00f2mica europea (CEE) in su 1973, sunt istados semper caraterizados dae intzertesas e istorramentos.\nTzinnos ist\u00f2ricos.\nFiat cump\u00e0ridu craru chi sos brit\u00e0nnicos, favor\u00e0biles a su mercadu \u00f9nicu europeu, aguantaiant male intremesos in sa pol\u00ectica interna issoro. In sos annos de su guvernu de Margaret Thatcher (dae su 1979 a su 1990) bi fiat istada una tensione forte: sa \u201csennora de ferru\u201d, cumbinta euroisc\u00e8tica, no aprovaiat sos contributos chi su Regnu Unidu fiat costrintu a bessare. A pustis de sas dimissiones suas, John Major aiat firmadu su tratadu de Maastricht de su 1992, chi criaiat s'Unione Europea (istitutzione chi faghet \"de capeddu\" a sas Comunidades europeas \u2014sa Comunidade europea de su carbone e de s'atz\u00e0rgiu, sa Comunidade econ\u00f2mica europea e sa Comunidade europea de s'energia at\u00f2mica, narada fintzas Euratom\u2014 e a unas \u00e0teras formas de cooperatzione, comente sa Pol\u00ectica \u00e8stera e de seguresa comuna). Cun su guvernu laburista de Tony Blair e, a segus, de Gordon Brown, pariat chi si fiat abertu unu per\u00ecodu de ass\u00e8liu, ma sas pressiones antieuropeistas internas fiant torradas a si manifestare in sos annos sighentes, cun su Partidu Cunservadore torradu a su p\u00f2dere.\nFissadura de su \"referendum\".\nDavid Cameron, leader de su Partidu cunservadore e primu ministru, aiat negotziadu in su fre\u00e0rgiu 2016 unu ac\u00f2rdiu nou cun Bruxelles; nointames, pro t\u00e8nnere m\u00e0rghine imajore de manovra in sas tratativas, aiat seberadu de tzerriare sos eletores brit\u00e0nnicos a unu referendum subra sa perman\u00e8ntzia in s'Unione: sa pensada sua fiat ammustrare a Bruxelles e a sos partneres europeos sa concretesa de s'optzione de bessida de su Regnu Unidu dae s'Unione, pro ddos f\u00e0ghere prus moddes in sa tratativa in cursu. Issu e totu s'aiat postu comente si siat contra sa bessida, chi no fiat unu obietivu pol\u00ecticu suo.\nS'aiant formadu, aici, duos frontes chi aiant dadu cumintzu a su referendum: de una banda bi fiat su fronte de su gai naradu \"Remain\" (\"Abarrare\"), pro sa perman\u00e8ntzia in s'Unione, formadu dae sa metade de sos cunservadores ghiados dae Cameron, dae sos laburistas (cun cumbinchimentos b\u00e0rios), de sos liberaldemocr\u00e0ticos, de sos Birdes de Inghilterra e Galles e de su Partidu natzionalista iscotzesu; a custu fronte si contraponiat s'afilamentu de su Leave (\"Lassare\"), favor\u00e0bile a sa bessida dae s'UE, ghiadu dae Boris Johnson, chi pertenet a su matessi Partidu Cunservadore, e de su Partidu pro s'Indipend\u00e8ntzia de su Regnu Unidu (UKIP) de Nigel Farage. Sa campagna eletorale, cumb\u00e0tida cun tonos veementes, fiat istada graemente signada dae unu fatu de s\u00e0mbene una chida in antis de su votu: sa bochidura, a banda de unu fan\u00e0ticu, de sa deputada laburista Jo Cox, firmamente afilada pro su Remain. Tale eventu aiat a pustis batidu ambos sos afilamentos a susp\u00e8ndere, pro carchi die, unas cantas initziativas issoro in sinnu de respetu.\n\u00c8situ de su \"referendum\" e eventos imbenientes.\nSos brit\u00e0nnicos ant fatu su referendum pro sa perman\u00e8ntzia de su Regnu Unidu in s'Unione europea su 23 de l\u00e0mpadas de su 2016 in su Regnu Unidu e in Gibilterra, e su resurtadu est istadu de ispantu, cun sos favor\u00e8voles a s'essida dae s'UE a su 51,9% contra su 48,1% de sos eletores chi at botadu pro sa perman\u00e8ntzia. Su votu at abertu fintzas problemas pol\u00ecticos ca, pro esempru, in Isc\u00f2tzia (in ue, duos annos in antis, su \"referendum\" in s'indipend\u00e8ntzia aiat bidu b\u00ecnchere sos \"nono\" fintzas pro s'inc\u00f2gnita de un'essida dae s'Unione europea a pustis de s'indipend\u00e8ntzia) sos eletores ant botadu a majoria manna pro abarrare in s'UE.\nSu votu de sos eletores brit\u00e0nnicos teniat sa natura de unu referendum consultivu e non vincolante: pro s'espressione efetiva de sa voluntade pol\u00ectica de essire dae s'Unione est istadu netzess\u00e0riu unu protzessu parlamentare pro s'aprovatzione de una lege cun sa cale f\u00e0ghere incumentzare s'aplicatzione de s'art\u00ecculu 50 e su negotziadu chi li sighit. In custu tema, s'imprendidora e fil\u00e0ntropa Gina Miller at pesadu un' obietzione in sa Corte Suprema narende chi s'iss\u00e8beru de s'essida podet \u00e8ssere pigadu petzi dae su Parlamentu (comente fiat istadu su Parlamentu a ratificare s'intrada), e dae issu tando podet \u00e8ssere fintzas revocadu. Sa Corte suprema de su Regnu Unidu s'est espressada su 24 de ghenn\u00e0rgiu de su 2017, afirmende chi su Parlamentu depet \u00e8ssere consultadu in antis de sighire cun s'ativatzione de s'art\u00ecculu 50; at naradu imbetzes chi non depent \u00e8ssere postas in mesu sas assembleas devoludas de sas natziones costitutivas.\nSa not\u00ecfica de s'ativatzione de sa protzedura de essida b'est istada, duncas, su 29 de martzu de su 2017, a pustis de s'aprovatzione in su Parlamentu de su Regnu Unidu de una lege connota comente a su \"European Union (Notification of Withdrawal) Act 2017\", chi at retzidu su \"royal assent\" su 16 de martzu antepostu. S'atu de su parlamentu at autorizadu su primu ministru Theresa May a presentare sa l\u00ectera de not\u00ecfica a su presidente de su Cuss\u00ecgiu europeu.\nSu 5 de abrile de su 2017 su Parlamentu europeu at botadu a majoria manna una risolutzione chi del\u00ecmitat su per\u00ecmetru in intro de su cale s'at a d\u00e8pere realizare su negotziadu d'essida.\nSu protzessu at tentu una p\u00e0usa pro more de sas eletziones antitzipadas in su Regnu Unidu, fatas dae su guvernu in c\u00e0rriga in s'isperu, chi est istadu vanu, de afortiare sa positzione negotziale sua gr\u00e0tzias a una base de cunsensu internu prus s\u00f2lida. A pustis de custu \u00f9rtimu votu, sos negotziados sunt incumentzados in Bruxelles su 19 de l\u00e0mpadas de su 2017, a sa pres\u00e8ntzia de su capu negotziadore de s'Unione europea, Michel Barnier, e de su Segret\u00e0riu de Istadu pro sa'essida dae s'Unione europea, e membru de su guvernu brit\u00e0nnicu, David Davis.\nSu \"votu significativu\" de sa C\u00e0mera de sos Comunes.\nS'art\u00ecculu 13 de s\"'European Union (Withdrawal) Act 2018\" at prev\u00ecdidu chi, in antis de varare sas misuras pro su ritiru brit\u00e0nnicu dae s'Unione, su Guvernu brit\u00e0nnicu sutap\u00f2ngiat a unu \"meaningful vote\" de su Parlamentu siat s'Ac\u00f2rdiu chi deperet agatare cun s'Unione europea sighende s'art\u00ecculu 50 de su Tratadu, siat su decraru pol\u00ecticu in sas relatziones benidoras intre Regnu Unidu e UE. \nCusta protzedura at, dae s'incumintzu de su 2019, batidu a s'es\u00e0mene parlamentare s'ip\u00f2tesi de ac\u00f2rdiu istipulada dae su guvernu de Theresa May cun Jean-Claude Juncker e Donald Tusk, ma pro duos bortas sa C\u00e0mera de sos Comunes non l'at atzetada. Pro custa resone, \"su Regnu Unidu at otentu un' estensione de sa data d'essida, in antis prev\u00ecdida pro su 29 de martzu, finas a su 22 de maju si res\u00e8ssit a ratificare un'ac\u00f2rdiu; si nono, s'Istadu at a lassare s'UE su 12 de abrile chene un' intesa, si no at a of\u00e8rrere un'optzione alternativa\".\nS'essida dae s'Unione europea.\nA pustis de un\"'iter\" cumplessu de aprovatzione de s'ac\u00f2rdiu de retzessu, chi at causadu fintzas sa ruta de su guvernu de Theresa May, sa formatzione de un'esecutivu nou ghiadu dae Boris Johnson e sas eletziones antitzipadas, su 23 de ghenn\u00e0rgiu de su 2020 sa reina Elisabetta II at firmadu s'atu de rat\u00ecfica de s'ac\u00f2rdiu, chi gasi divenit lege. A pustis sos presidentes de sa Cummissione europea e de su Cuss\u00ecgiu europeu, Ursula von der Leyen e Charles Micheal, firmant s'ac\u00f2rdiu a pitzu de sa Brexit, aviende gasi s'iter de rat\u00ecfica dae s'ala de s'UE. Su 29 de ghenn\u00e0rgiu su Parlamentu europeu at aprovadu sos t\u00e8rmines istabilidos dae s'ac\u00f2rdiu de retzessu de su Regnu Unidu cun 621 votos favor\u00e8voles, 49 contr\u00e0rios e 13 astenutos; sa die a putsis fintzas su Cuss\u00ecgiu de s'Unione europea, pro m\u00e8diu de una protzedura iscrita, at frunidu s'assensu suo a s'ac\u00f2rdiu de retzessu de su Regnu Unidu, cumprende su protzessu de aprovatzione dae s'ala de s'Unione. Su 31 de ghenn\u00e0rgiu de su 2020, dae sas oras 24:00 CET (oras 23:00 GMT) su Regnu Unidu acabat ufitzialmente de \u00e8ssere un'Istadu membru de s'Unione europea. Dae cussu momentu incumentzat su per\u00ecodu de transitzione chi, francu chi bi siant pr\u00f2rogas, at a acabare in intro de sa fine de su 2020."}
{"id": "18156", "revid": "2404", "url": "https://sc.wikipedia.org/wiki?curid=18156", "title": "Brexit", "text": ""}
{"id": "18157", "revid": "2404", "url": "https://sc.wikipedia.org/wiki?curid=18157", "title": "Comunidade econ\u00f2mica europea", "text": "Sa Comunidade europea (incurtzada in CE) est istada un'organizatzione de istados europeos chi costituiat su \"Primu pilastru\" de sa sighidora Unione Europea. A prim\u00ectziu, CEE istaiat pro \"comitadu econ\u00f2micu europeu\".\nCunsiderada sa prus importante de sas Comunidades europeas, fiat naschida su 25 de martzu de su 1957, cando ses Istados (B\u00e8lgiu, Frantza, Germ\u00e0nia, It\u00e0lia, Lussemburgu, Paisos B\u00e0scios) ant firmadu sos tratados de Roma, chi sunt intrados in vigore su 1 de ghenn\u00e0rgiu de su 1958, dende gasi comintzu efetivu a sa Comunidade econ\u00f2mica europea (abbreviada in CEE).\nSa par\u00e0ula \"econ\u00f2mica\" est istada bogada dae su n\u00f9mene a sighidu de su Tratadu de Maastricht (1992) chi at fatu de sa Comunidade europea (CE) su \"Primu pilastru\" de s'atzione de s'Unione europea (UE). Sa Comunidade Europea fiat ghiada dae su puntu de bista monet\u00e0riu de su Sistema Monet\u00e0riu Europeu (SME).\nCun s'adotzione de su Tratadu de Lisbona su 1\u00ba de nadale de su 2009, formalmente no esistet prus (est istada surbida dae s'Unione europea)."}
{"id": "18158", "revid": "2404", "url": "https://sc.wikipedia.org/wiki?curid=18158", "title": "Comunidade Econ\u00f2mica Europea", "text": ""}
{"id": "18159", "revid": "2404", "url": "https://sc.wikipedia.org/wiki?curid=18159", "title": "Paisos B\u00e0scios", "text": "Sos Paisos B\u00e0scios o Paisos Bassos (in olandesu: Nederland, [\u02c8ne\u02d0d\u0259r\u02ccl\u0251nt] [\u02c8ne\u02d0d\u0259r\u02ccl\u0251nt]) sunt unu paisu costituente (land) de su R\u00e8nniu de sos Paisos B\u00e0scios e istadu membru de s'Unione Europea. In prus de \u00e8ssere su tzentru organitzativu e amministrativu de su R\u00e8nniu, si b'agatant sas seus ufitziales de sa monarchia e sas autoridades esecutivas, legislativas e giuditzi\u00e0rias.\nSa capitale costitutzionale est Amsterdam, mentras ca s'esecutiva e legislativa est S'Aja. Is \u00e0teras duas tzitades printzipales sunt Rotterdam e Utrecht.\nSas prov\u00ecntzias chi cumponent sos Paisos B\u00e0scios sunt situadas in su norte-ovest de Europa e si ghetant in su norte e in s'ovest in su mare de su Nord, in su sud pigant l\u00e0cana cun su B\u00e8lgiu e in s'estu cun sa Germ\u00e0nia. Sas munitzipalidades ispetziales de Bonaire, Sint Eustatius e Saba, situadas in sos Car\u00e0ibes, cumpletant su territ\u00f2riu olandesu. S'istadu est una de sas zonas prus densamente populadas de su mundu e unu de sos istados prus isvilupados: in su 2011 ocupaiat sa de tres posiduras in s'inditu de isvilupu umanu publicadu dae sas Natziones Unidas.\nSa subrafache totale de sos Paisos B\u00e0scios est de 41 543 km\u00b2 (paragon\u00e0bile a sa de s'Isvitzera). Sa carater\u00ecstica printzipale de sa geografia olandesa est su praniore de su territ\u00f2riu. Gasi comente inditat su n\u00f9mene, su territ\u00f2riu de s'istadu est formadu dae terras (land) b\u00e0scias (neder) de sas cales aprossimadamente sa de bator partes una s'agatat a su livellu de su mare o in suta suo. Una cadena de dunas a longu a longu de sas costeras e de sas ribas de is fr\u00f9menes majores impeigant chi is zonas in suta de su mare siant inundadas, mentras ca unas cantas istatziones de pompadura aprovident a nde bogare s'abba proina de demasia. Sa luta pro nde pigare su territ\u00f2riu a su mare est unu tema recurrente in s'ist\u00f2ria e in sa geografia olandesa. Una parte de su territ\u00f2riu est costituidu dae \"polder\", chi benint a \u00e8ssere terras arrancadas a su mare, a lagunas o paules de sas costeras. Su puntu prus artu de sos Paisos B\u00e0scios est su Vaalserberg (321 m s.l.m.), in s'istremu sud-estu de su paisu.\nS'impreu de su n\u00f9mene \u00abOlanda\u00bb pro si ref\u00e8rrere a sos Paisos B\u00e0scios, est d\u00e8pidu a su primore econ\u00f2micu e ist\u00f2ricu de custa regione. Custa denominatzione est impretzisa, podet resurtare fintzas ofensiva pro sos olandesos chi apr\u00f2liant de \u00e0teras regiones de s'istadu e est paragon\u00e0bile a s'impreu incurretu de su n\u00f9mene \u00abInghilterra\u00bb pro si ref\u00e8rrere in su Regnu Unidu.\nSos Paisos B\u00e0scios puru si confundent a s'ispissu cun s'unione duanera de su Benelux chi cumponent impare a su B\u00e8lgiu e a su Lussemburgu. Sa denominatzione de custa unione naschet de s'ac\u00f2rdiu de cooperatzione intergovernativa firmadu in su 1944."}
{"id": "18161", "revid": "7227", "url": "https://sc.wikipedia.org/wiki?curid=18161", "title": "SBS - Serv\u00ectzios Bibliogr\u00e0ficos Sardos", "text": "Su sistema SBS - Serv\u00ectzios Bibliogr\u00e0ficos Sardos est unu situ \u00ecnternet creadu pro \u00e8ssere un'aina pro chie chircat unu libru publicadu in Sardigna dae un'editore locale. In su situ de SBS benint postas, in una retza \u00f9nica, totu sas informatziones chi pertocant a sos libros sardos, ponende in paris totu sos protagonistas de sa filera de su libru: clientes, librerias, editores, distribudores, agentes, bibliotecas, iscolas e operadores culturales.\nCreadu comente unu progetu pro frunire a s'ut\u00e8ntzia unu serv\u00ectziu pro sa chirca de sas publicatziones libr\u00e0rias produidas in Sardigna, e pro prom\u00f2vere sa produtzione editoriale libr\u00e0ria isolana, impreat sas tecnologias inform\u00e0ticas e unu traballu de regorta de sas informatziones pro lu f\u00e0ghere.\nPro su letore, SBS funtzionat che a unu cat\u00e0logu cummertziale modernu, cuncordadu sighende sos istandard internatzionales, dispon\u00ecbile in suportos medas e chi chircat de t\u00e8nnere sa difusione m\u00e0ssima. A s'ut\u00e8ntzia professionale chi impreat su sistema, SBS podet frunire serv\u00ectzios a pagamentu.\nSu sistema SBS est unu organismu privadu e indipendente, chi sighit sos crit\u00e8rios ISDB e ISTAT in sa descritzione de sos t\u00ectulos.\nSu situ est a disponimentu in tres limbas: sardu, inglesu e italianu, e tenet fintzas feeds RSS, partzidos pro categoria e g\u00e8nere de libru, chi permitint de abarrare informados pro su chi pertocat a sas publicatziones e a sos eventos noos.\nLig\u00e0menes esternos.\nP\u00e0gina printzipale de su situ de SBS"}
{"id": "18162", "revid": "7227", "url": "https://sc.wikipedia.org/wiki?curid=18162", "title": "Battaglia de Okinawa", "text": ""}
{"id": "18163", "revid": "7227", "url": "https://sc.wikipedia.org/wiki?curid=18163", "title": "Comunidade de sos Istados Indipendentes", "text": "Sa Comunidade de sos Istados Indipendentes (CII; in russu, \u0421\u043e\u0434\u0440\u0443\u0436\u0435\u0441\u0442\u0432\u043e \u041d\u0435\u0437\u0430\u0432\u0438\u0441\u0438\u043c\u044b\u0445 \u0413\u043e\u0441\u0443\u0434\u0430\u0440\u0441\u0442\u0432, tr. Sodr\u00fazhestvo Nezav\u00edsimyj Gosud\u00e1rstv) est un'organizatzione supranatzionale cumposta dae deghe de sas b\u00ecndighi ex-rep\u00f9blicas sovi\u00e8ticas, cun s'etzetzione de sos tres istados b\u00e0lticos (Est\u00f2nia, Let\u00f2nia e Litu\u00e0nia), chi in die de oe sunt membros de s'Unione Europea; su Turkmenist\u00e0n, chi at abbandonadu s'organizatzione su 26 de austu de su 2005 pro si cunvertire in membru ass\u00f2tziadu; e Ge\u00f2rgia, chi s'est retirada su 18 de austu de su 2009. Sa Mong\u00f2lia part\u00e8tzipat a unas cantas istruturas de sa CII che a membru miradore. Mancari istadu istadu fundadore, s'Ucraina de iure no est membru de sa CII sende ca no at ratificadu s'istatutu de s'organizatzione, mancari est unu partetzipadore \"de facto\".\nSa CII fiat fundada su 21 de nadale de su 1991, tenet ist\u00e8rrida de 20.996.932 km\u00b2 e contat populatzione de unas 276.917.629 pessones.\nSa creatzione sua at signadu s'isparzimentu de s'Unione Sovi\u00e8tica e, segundu Vlad\u00edmir Putin, su prop\u00f2situ suo est istadu su perm\u00ectere unu \"div\u00f2rtziu tzivilizadu\" intre sas rep\u00f9blicas chi cunformaiant s'URSS. Dae sa creatzione de sa CII funt istados firmados numerosos ac\u00f2rdios subra cooperatzione econ\u00f2mica, defensa, relatziones internatzionales e seguridade colletiva intre sos Istados chi ddi sunt membros. Dae custa comunidade est naschida s'alli\u00e0ntzia pol\u00ecticu-militare, narada Organizatzione de su Tratadu de sa Seguresa Colletiva."}
{"id": "18164", "revid": "2404", "url": "https://sc.wikipedia.org/wiki?curid=18164", "title": "CII", "text": ""}
{"id": "18165", "revid": "2404", "url": "https://sc.wikipedia.org/wiki?curid=18165", "title": "CSI", "text": ""}
{"id": "18166", "revid": "7227", "url": "https://sc.wikipedia.org/wiki?curid=18166", "title": "Casteddu de Anglona", "text": ""}
{"id": "18168", "revid": "20055", "url": "https://sc.wikipedia.org/wiki?curid=18168", "title": "Quer\u00e9taro", "text": "Su Quer\u00e9taro est unu de is 32 istados federados de is Istados Unidos Messicanos. Tenet una populatzione totale de 2'038'372 bividores in 18 comunos. Sa tzidade de Santiagu de Cheretaru est sa prus manna e su cabu de logu. Tenet una mann\u00e0ria de 11 658 km\u00b2. "}
{"id": "18169", "revid": "7227", "url": "https://sc.wikipedia.org/wiki?curid=18169", "title": "Nou Le\u00f3n", "text": "Su Nou Le\u00f3n est unu de is 32 istados federados de is Istados Unidos Messicanos. Tenet una populatzione totale de 5.189.970 bividores in 18 comunes. Sa tzidade de Monterrey est sa prus manna e su cabu de logu. Su Nou Le\u00f3n tenet un'ist\u00e8rrida de 64 924 km\u00b2."}
{"id": "18170", "revid": "20055", "url": "https://sc.wikipedia.org/wiki?curid=18170", "title": "Puebla", "text": "Su Puebla est unu de is 32 istados federados de is Istados Unidos Messicanos. Tenet una populatzione totale de 5'914'087 bividores in 217 comunes, e sa tzidade de Puebla de Zaragoza est su cabu de logu e sa tzidade prus manna. Poubra tenet una mann\u00e0ria de 34.251 km\u00b2."}
{"id": "18171", "revid": "7227", "url": "https://sc.wikipedia.org/wiki?curid=18171", "title": "San Luis Potos\u00ed", "text": "San Luis Potos\u00ed est unu de is 32 istados federados de is Istados Unidos Messicanos. Tenet una populatzione totale de 2'717'820 bividores in 67 comunes, e sa tzidade de San Luis Potos\u00ed est su cabu de logu e sa tzidade prus manna. Tenet una mann\u00e0ria de 65'288 km\u00b2."}
{"id": "18172", "revid": "18313", "url": "https://sc.wikipedia.org/wiki?curid=18172", "title": "Laura Benanti", "text": "Laura Benanti (Dallas, 25 de Tr\u00eculas 1979) est una attrice americana."}
{"id": "18173", "revid": "10458", "url": "https://sc.wikipedia.org/wiki?curid=18173", "title": "Elio e le Storie Tese", "text": "Sos Elio e le Storie Tese (a bortas incurtzadu in EelST o \"Elii\", \u00c8lios) sunt istados unu grupu musicale italianu de Milanu, fundadu dae Stefano Belisari (in arte Elio) in su 1980.\nSu grupu at connotu, in su tempus, una popularidade semper prus manna, alimentada in antis de sa tzirculatzione de registratziones \"bootleg\" de sos ispet\u00e0culos issoro in locales comente a su Maja Music Meeting e su Zelig de Milanu, e a pustis dae sa publicatzione de sos primos albums e dae sas medas aparitziones in televisione (\"Lupo Solitario\" e \"L'araba fenice\" in Italia 1, in paris cun sa Gialappa's Band in \"Mai dire Gol\" o cun Claudio Bisio in Zelig).\nApretziados e connotos prus de totus dae unu p\u00f9blicu giovanile, in su 1996 sunt dev\u00e8nnidos famados a livellu italianu gr\u00e0tzias a sa prima partetzipatzione issoro a su F\u00e8stival de Sanremo, in ue si sunt classifichados segundos cun su branu \"La Terra dei Cachi\" e ant bintu su pr\u00e8miu de sa cr\u00ectica \"Mia Martini\". In su 1999 ant retzidu in Dublinu su pr\u00e8miu \"best italian act\" in sos European Music Awards de MTV e in su 2003 su pr\u00e8miu \"m\u00e8gius videoclip\" in sos Italian Music Awards de sa FIMI. In su 2011 sunt istados incoronados dae Rockol e de sos letores suos comente sos \"artistas italianos de su degh\u00e8nniu 2001/2010\". In su 2012 ant bintu su referendum prom\u00f2vidu dae su Mei chi los at el\u00e8ghidos artistas s\u00ecmbulu de sa m\u00f9sica indipendente italiana. Totu sos album issoro sunt dev\u00e8nnidos discos de oro in It\u00e0lia. Su discu \"Elio Samaga Hukapan Kariyana Turu\" s'est classificadu su de b\u00ecndighi in sa lista de sos m\u00e8gius discos italianos de totu sos tempos redatzionada dae sa rivista ispetzializada Rolling Stone. In su 2013 ant leadu parte pro sa segunda bia a su F\u00e8stival de Sanremo, a pustis de 17 annos de aus\u00e8ntzia, classifichende\u00b7si in torra segundos cun su branu \"Sa cantzone mononota\" e torrende a b\u00ecnchere su Pr\u00e8miu de sa cr\u00ectica \"Mia Martini\", cussu pro su \"M\u00e8gius Arrangiamentu\" e su \"Pr\u00e8miu de sa Sala Imprenta R\u00e0diu, Web e TV\".\nDae su 1993 Elio e cump\u00e0ngios sunt fintzas presentes in sas r\u00e0dios: paris a su deejay Linus tenent, in R\u00e0diu Deejay, un'apuntamentu radiof\u00f2nicu setimanale chi si mutit \"Cordialmente\".\nSu 17 santugaine 2017, in un' intervista a sa trasmissione \"Le Iene\", ant annuntziadu s'isorvimentu de su grupu a pustis de 37 annos de atividade, in ocasione de su gai naradu \"Cuntzertu Definitivu\" chi s'est acumpridu su 19 nadale in su Mediolanum Forum..\nSu 15 de nadale de su 2017 est istada annuntziada sa pres\u00e8ntzia issoro in su cast de su F\u00e8stival de Sanremo 2018 e a sighire s'\u00f9rtimu issoro, su \"Tour d'Addio (Tour de Adiosu)\" in sos palatzetos italianos. S'isorvimentu s'est, a pustis, s'est bidu chi non fiat beru, comente est istadu dimostradu dae su grupu cun sas partetzipatziones issoro a programmas televisivos e a su Capodannu de Taranto 2018 . \nIst\u00f2ria.\nSas or\u00ecgines (1979-1988).\nSu primu n\u00f9cleu de Elio e le Storie Tese s'est formadu in su Litzeu Iscient\u00ecficu Einstein de Milanu intre su 1975 e su 1980. In sa matessi classe fiant iscritos Stefano Belisari (Elio) Luca Mangoni e Marco Conforti (frade de Sergio e, a pustis, manager de su grupu). Stefano Belisari, chi istudiaiat fl\u00e0utu traessu in su Cunservat\u00f2riu de Milanu, at assentadu sa sua prima cantzone in su 1979 e l'at mutida Elio, n\u00f9mene de su protagonista de sa cantzone. Pro custa resone aiat isseberadu chi su n\u00f9mene de arte suo diat d\u00e8pere \u00e8ssere pr\u00f2piu \"Elio.\" Sas \"Storie Tese\" (Ist\u00f2ria Tiradas) imbetzes tenent or\u00ecgine dae sa frase chi benit pronuntziada in su discu MONO tono de sos Skiantos, a s'incumintzu de sa rasta \"Eptadone\", cando si sentit sa boghe de Freak Antoni chi pron\u00f9ntziat sa fr\u00e0sia \"C'ho delle storie pese\" \"(T\u00e8ngio ist\u00f2rias pesantes).\" Dae custu est n\u00e0schidu su n\u00f9mene \"Elio e le Storie Tese\", su grupu chi at fundadu Elio matessi in su 1979.\nSa prima formatzione at esordidu in unu cuntzertu de su tr\u00eculas 1980 in sa festa de su CAF San Siro, in antis de unu p\u00f9blicu de una deghina de pensionados: Elio a sa chiterra e a sa boghe, \"Cortellino\" (Paolo Cortellino) a su bassu e \"Zuffellato\" (Pier Luigi Zuffellato) a sa bateria. Cortellino fiat intradu in sa formatzione solu ca fiat un'amigu de Elio e ischiat sonare sa chiterra, ma non fiat in gradu de div\u00e8nnere su bassista fissu de su grupu. Pro custu est istadu sostituidu dae Fabio Gianvecchio, a su cale Elio at dadu su n\u00f9mene de \"Chiosco\", e a pustis dae Dario Mazzoli, chi est istadu mutidu \"Scaffale\"; sa bateria est colada a \"Cosma\" (Roberto Sgorbati).\nIn su 1982, Elio at isseberadu de f\u00e0ghere intrare in sa formatzione de su grupu suo su frade minore de su cump\u00e0ngiu suo de iscola Marco Conforti, Sergio, chi istudiaiat su pianoforte. A Sergio est istadu dadu su n\u00f9mene de \"Tanica\". In cussos annos Cosma aiat isseberadu de abbandonare su grupu e est istadu sostituidu dae sa Drum machine de Tanica. Elio e Tanica ant incumentzadu a assentare branos in\u00e8ditos chi cun su tempus ant sostituidu sas covers de sos Ramones e de sa Steve Miller Band; tra sos primos branos assentados dae su duetu, intre sos prus fortunados bi sunt istados \"John Holmes\", \"Cassonetto differenziato per il frutto del peccato, Silos, Pork e Cindy, Urna e Catalogna.\"\nIn su 1983 est intradu in su grupu una de sas m\u00e8gius chiterras rock de su panorama milanesu, \"Cesareo\" (Davide Civaschi), su chitarrista de sos Urania, chi in s'incumintzu depiat petzi f\u00e0ghere una aparitzione minore in unu cuntzertu pro sonare s'assolu longu de chiterra de sa cantzone \"Tenia\", cover de \"Maniac\", ma a pustis Cesareo no est essidu prus dae su grupu. Elio at p\u00f2didu abbandonare sa chiterra e si cuntzentrare in sos ruolos de cantante e \"frontman\", dae cando in cando ammustrende\u00b7si fintzas in cantzos cun su fl\u00e0utu traessu, comente a in sa cantzone \"Sei pelosa sei scontrosa\".\nIn su 1984 essint a fora sos primos \"bootlegs\" de sos cuntzertos de EelST. In su 1985, sos Elio e le Storie Tese ant partetzipadu a unu provinu pro insertare una cantzone issoro in sa regorta \"Musica Metropolitana\", intre sas cantzones presentadas est istada isseberada \"Abbecedario\", chi est dev\u00e8nnidu su primu branu registradu in ist\u00f9diu dae sos \u00e8lios.\nIn su 1986 Scaffale est istadu remplasadu dae Faso, chi at pigadu su n\u00f9mene de \"Pranzo\", a pustis \"Pasto\" (in onore de Jaco Pastorius, su bassista virtuosu de sos Weather Report a sos cales Fasani s'ait ispiradu) e a sa fine \"Faso\". In su 1986 Tanica at lassadu in manera tempor\u00e0nea su grupu pro sighire in giru sos Righeira cun sos cales aiat giai collaboradu iscriende sa cantzone \"L'Estate sta finendo.\" In cussu per\u00ecodu est intradu a f\u00e0ghere parte de s'iscu\u00e0dra s'amigu \"Grussu\" (Pierino De Luca), in antis in calidade de presentadore e afiancadore in sos n\u00f9meros de avanispet\u00e0culu chi aberiant sos primos cuntzertos e a pustis in su ruolu de amministradore chi s'ocupabat unu pagu de totus in su per\u00ecodu tra su 1986 e su 1989.\nIntre su 1985 e su 1986 Elio e le Storie Tese ant fatu una s\u00e8rie de cuntzertos ist\u00f2ricos in locales milanesos comente a su Maja Music Meeting e su Zelig. De custos ispet\u00e0culos sunt istadas realizadas registratziones pirata in cassetas chi ant tentu una difusione ispantosa, mescamente intre sos pitzocos adolescentes de Milanu e de su Nord It\u00e0lia. Sa frecuentatzione de su Zelig e de sos c\u00f2micos suos permitet a su grupu de isperimentare sa contaminatzione tra m\u00f9sica e cabaret, tantu de los induire a partetzipare a su F\u00e8stival de su Cabaret de Loano in su 1986, eventu trasm\u00ectidu in sa trasmissione \"Cabaret pro una Note\" e probabilmente sa prima aparitzione televisiva issoro, in sa cale ant cantadu su petzu issoro in inglesu non currigidu \"The peak of the mountains\", chi deghe annos a pustis at a \u00e8ssere insertadu in s'album Eat the Phikis, cun su t\u00ectulu \"Second me\", interpretadu dae James Taylor.\nIn su 1987 est istada registrada una \u00e0tera esibitzione memor\u00e0bile, chi at tzirculadu in \"bootleg\" cun su n\u00f9mene \"Live in\" \"Borgomanero\", cun s'iscalita chi fiat cumposta dae carchi cover cun su testu modificadu comente a \"No Gianni no\" (Johnny B. Good), \"Bidet\" (Beat It) e \"Vivi Rocco\" (We Will Rock You); e carchi \"cl\u00e0ssicu\" comente a \"John Holmes\", \"Cara ti amo\" e \"Alfieri.\" Pr\u00f2piu gr\u00e0tzias a sa cantzone Vivi Rocco, Tanica at pigadu su n\u00f9mene de Rocco Tanica, n\u00f9mene in impreu totora. In su 1987 est istada fata sa segunda intzisione in ist\u00f9diu de sos EelST, sa regorta \"Ele.menti\", in ue sunt istadas insertadas sas cantzones Silos e Pork e Cindy, chi ant a \u00e8ssere intzisas torra in sos albums Elio Samaga Hukapan Kariyana Turu e Italyan, Rum Casusu \u00c7ikti.\nIntre su 1987 e su 1988 Elio e le Storie Tese ant fatu sas primas aparitziones in televisione, in sas trasmissiones \"Lupo solitario\" (1987) e \"L'araba fenice\" (1988). In su 1988 in su grupu est intradu un'elementu nou: su polistrumentista Paolo Panigada, a pustis connotu comente \"Mu Fogliash\", \"Fogliash\" e a sa fine \"Feiez\" (boghe, percussiones, sass\u00f2fonu, chiterra). Su 1988 est s'annu de s'\u00f9rtima registratzione in ist\u00f9diu de Elio e le Storie Tese in antis de intz\u00ecdere una discografia personale issoro, su petzu John Holmes (una bida pro su tz\u00ecnema), unu de sos sutzessos prus mannos de su grupu, cunt\u00e8nnidu in sa regorta \"Lupo Solitario.\" Semper in cuss'annu, una casseta de unu cuntzertu a Bologna est arribada in s'iscrivania de unu produtore, Claudio Dentes, a pustis connotu comente Otar Bolivecic.\nSos primos albums (1989-1991).\nGr\u00e0tzias a s'ad\u00f2biu cun Otar, su 6 de nadale de su 1989 Elio e le Storie Tese sunt resissidos a dare a sa lughe su primu album \"Elio Samaga Hukapan Kariyana Turu.\" A sa bateria at sonadu sa prima borta Curt Cress, turnista tedescu. S'album cumprendiat medas cl\u00e0ssicos de su grupu, giai connotos a su \"p\u00f9blicu de sas registratziones pirata\", e est istadu unu sutzessu, arribende a b\u00e8ndere prus de chentum\u00ecgia c\u00f2pias in su momentu de s'essida.\nS'intzisione istereofonica in CD at riveladu sa prima borta a medas fan su livellu t\u00e8cnicu not\u00e8vole de sas esecutziones de su grupu. S'album s'aberit cun unu di\u00e0logu intre sos membros de sa banda, cun sas boghes mudadas de un'octaver pro las f\u00e0ghere assimigiare a cussas de unu grupu de pitzinneddos de sas iscolas m\u00e8dias; espediente pro m\u00e8diu de su cale introduire unu de sos temas prus caros a sos EelST, sa mitologia e su limb\u00e0giu de sos adolescentes italianos (\"figo\", \"sbiancata\", \"tua prinz\", \"sparaci i deep\") ma, fortzis, fintzas tzitatzione a s'abertura de s'album \"MONO tonu\" de sos Skiantos, in ue si intendet una boghe mudada in manera simigiante chi narat: \"ho delle storie, ragazzi, ho delle storie pese\" (\"t\u00e8ngio ist\u00f2rias, piseddos, t\u00e8ngio ist\u00f2rias pensantes\") (b'at de ammentare chi \"storie tese\" est s'an\u00e0logu milanesu de s'espressione gergale-giovanile \"storie pese\" impreada aterue, comente in s'\u00e0rea bolognesa tzitada dae sos Skiantos, e impreada pro indicare unu problema o una situatzione de \"malessere sotziale\").\nIn su beranu de s'annu imbeniente (1990), in su grupuest intradu in manera ist\u00e0bile un'elementu nou, su baterista Christian Meyer, de tzitadin\u00e0ntzia isv\u00ectzera, su cale medas bortas at sonadu pro contu de sa N.A.T.O. e s'at ammustradu in su \"Tour dell'Amore\". Sa de su 1990 est istada sa prima s\u00e8rie de cuntzertos a livellu natzionale, in ue sos Elio e le Storie Tese si sunt postos pro sa prima borta in relatzione cun su F\u00e8stival de Sanremo, sonende durante sos cuntzertos issoro e in su \"controfestival\" sa parodia de medas de sos branos sanremesos de cussa editzione, chi est istada fata, in menera etzetzionale, in su Palafiori de Arma di Taggia, imbetzes chi in su traditzionale Teatru Ariston, serradu pro ristruturatzione. Sos \u00c8lios si sunt esibidos in su Teatru Odeon a curtzu de ie, e intre sos branos parodiados sos prus famados e m\u00e8gius essidos sunt \"Verso l'ignoto\" e \"Vattene amore\", parodias de sos branos om\u00f2nimos presentados in su F\u00e8stival dae sas c\u00f2pias Marcella-Gianni Bella e Minghi-Mietta. In s'in antis de sas duas parodias s'ala \"maschile\" benit esecutada dae Elio e cussa \"feminile\" de Feiez, mentras in sa segunda sos ruolos si f\u00f9rriant. Duos de sos petzos sanremesi, \"Ameri\" (dedicada a su telecronista Enrico, de \"Sos amores\" de Toto Cutugno), e Sunt Cuntentu (de \"Sunt cuntentu\" de Milva, ue s'agetivu divenit n\u00f9mene e allude a su ciclista Gimondi), sunt ist\u00e8tios posca intzisos subra discu: de custos es\u00e8mpios faghent isp\u00e0tziu sas numerosas fontes de ispiratzione a su mundu de s'isport. Semper in su matessi per\u00ecodu ant iscritu una \u00e0tera parodia, \"Arriva Clistere\", in sa m\u00f9sica de \"Arriva Cristina\" de Cristina De Avena.. Calicunu de custos branos parod\u00ecsticos sunt istados presentados in sas trasmissiones \"Tam tam village\" e \"Banane\", prontos pro \u00e8ssere intzisos in un'album nou mutidu \"Tarati per il canto.\" S'album, per\u00f2, no at p\u00f2didu essire a c\u00e0usa de su mancadu cunsensu de sos autores de calicuna de sas cantzones parodiadas. Petzi Ron (s'autore de \"Sono felice\") e Toto Cutugno (autore de \"Gli amori\") ant a pustis frunidu su cunsensu a sa publicatzione de sas parodias de sos branos issoro.\nPro su matessi motivu est istadu bogadu dae su mercadu su maxi-s\u00ecngulu Born to Be Abramo, essidu in s'istiu de su 1990, (connotu fintzas comente a \"SvEliatevi\"), in ue bi fiat, in paris cun \"World Class Player\" (versione in limba inglesa de Giocatore mondiale, cun Pierangelo Bertoli) e \"John Holmes (Shidzu Version)\", su branu incriminadu \"Born to be Abramo\", medley de \"Resta cu' mme\", de Domenico Modugno, de \"Resta con noi Signore la sera\", de \"Esci dalla tua terra\", de \"You make me feel\" de Sylvester e de \"Born to Be Alive\" de Patrick Hernandez.. Su petzu est istadu torradu a publicare in una versione noa in su 1997 cun s'ap\u00f2giu e sa collaboratzione art\u00ecstica de Hernandez matessi.\nS'enn\u00e8sima pigada in giru l'ant fata in su Nadale de su matessi annu: su grupu at detz\u00ecdidu de publicare unu maxi-s\u00ecngulu de pasca de nadale, \"The Los Sri Lanka Parakramabahu Brothers featuring Elio e le Storie Tese\", ma sa domo discogr\u00e0fica no ait atzetadu de lu b\u00e8ndere a pr\u00e8tziu minimadu, e tando l'aiant fatu colare comente a unu mini-album e b\u00e8ndidu gasi; in custa \u00f2tica su discu non pigat sa forma de unu progetu musicale de sensu acumpridu e benit definidu dae sos \u00c8lios matessi comente a \"Su discu trassa de Nadale\".\nIntre sos \u00e0teros avenimentos de custu annu ricu meda pro sos EelST podimus ammentare su cuntzertu famadu de su 6 de santugaine in su Teatru de s'Elfu de Milanu, in ue su grupu s'est esibidu in 12 oras de variatziones in su tema de \"Ti amo\" chene si firmare, realizende unu r\u00e8cord de Guinness de sos primados. R\u00e8cord abarradu a issos finas a s'8 de nadale de su 2015, die in ue su colletivu Slaps Orchestra at sonadu pro 24 oras consecutivas chene interrutziones in una esibitzione in Cosentza.\nIn su 1991 sos \u00c8lios presentant una versione noa de \"Ti amo\" in su Cuntzertu de su Primu Maju, in direta tv in sa Rai. Su testu nou de su branu est istadu cantadu a chene lu f\u00e0ghere ischire a nemos, a pustis chi sos Elii aiant incumintzadu cun su branu \"Cassonetto differenziato per il frutto del peccato\": inoghe si denuntziaiat su malcostume de sa classe pol\u00ectica, faghende n\u00f9menes (a es\u00e8mpiu Giulio Andreotti, Remo Gaspari, Francesco Cossiga e Giuseppe Ciarrapico) e tzitende fatos e, pro custu, est istadu interr\u00f9mpidu dae sos funtzion\u00e0rios RAI chi sunt interv\u00e8nnidos in su palcu; s'eventu est istadu a pustis propostu cun su n\u00f9mene \"Sabbiature\" in su CD s\u00ecngulu \"Pipppero\" (pron. pipp\u00e9ro) e in s'album \"Peerla.\". In cue si podet int\u00e8ndere sa boghe de su presentadore Vincenzo Mollica costrintu a interv\u00e8nnere pro mascherare s'intzidente, in su mentres chi intervistat a Ricky Gianco. Elio in su matessi momentu ab\u00f2ghinat \"Comente a Jim Morrison!\", referinde\u00b7si a un'epis\u00f2diu chi ait interessadu sa rockstar famada chi, pro \u00e0teros motivos, est istadu batida bia de pesu durante un'esibitzione sua.\nPesada medi\u00e0tica (1992-1995).\nIn su 1992 su grupu est intradu in una fase noa, publichende su s\u00ecngulu \"Pipppero\u00ae\" su 6 de maju, chi est istadu propostu in manera fitiana dae totu sas r\u00e0dios printzipales, e chi est abarradu in pitzos a sa class\u00ecfica de sos s\u00ecngulos prus b\u00e8ndidos pro ses chidas consecutivas. Su 12 de l\u00e0mpadas est istadu publicadu s'album Italyan, Rum Casusu \u00c7ikti, in ue s'agatat galu carchi petzu de s'\u00e8poca \"del Magia\", in paris cun meda materiale nou. Su sutzessu de cust'album at superadu su de s'album de es\u00f2rdiu.\nIn paris cun \"Pipppero\u00ae\", fintzas \"Servi della gleba\" est istada proposta in manera fitiana, e unos \u00e0teros branos noos comente a Il vitello dai piedi di balsa o Essere donna oggi sunt dev\u00e8nnidos in famados meda in presse. In paris cun sos medas istr\u00e0ngios (intre sos \u00e0teros Claudio Bisio, Riccardo Fogli, Diego Abatantuono e Enrico Ruggeri), in s'album s'agatat fintzas Mangoni, chi fiat istadu cump\u00e0ngiu de iscola de Elio, architetu e babbu de fam\u00eclia, chi dae tando diat \u00e8ssere dev\u00e8nnidu in su matessi tempus una mascote e un' icona de su grupu, una casta de \"membru \"a honorem\"\" (fintzas essende istonadu meda), incarrigadu printzipalmente de bestire sos pannos (cun sa boghe in sas intzisiones, o fintzas de persone, e a bortas in cost\u00f9mene, in s'iscena) de sos medas pesson\u00e0gios de s'immagin\u00e0riu de Elio (dae \"Supergiovane\" a su narradore de sa \"Vendetta del Fantasma Formaggino\"). A partetzipare a su progetu est istadu fintzas su coro folk b\u00f9lgaru, totu feminile, Sas Myst\u00e8re des Voix Bulgares, famadas fintzas pro \u00e0ere cantadu sa sigla de su serie televisiva americana/neozelandesa famada .\nDe su 1992 est fintzas sa v\u00ecdeo-casseta \"Chi ha incastrato Elio e le Storie Tese?\", un'autobiografia romanzada de su grupu, cun intervistas e registratziones de cuntzertos. In su matessi annu sos membros de su grupu ant incumintzadu a traballare a unu progetu musicale parallelu, ispiradu a s'\u00f2pera de sos Weather Report: sa Biba Band.\nIn su santugaine de su 1993 est istadu publicadu \"Esco dal mio corpo e ho molta paura (Gli inediti 1979-1986)\" n\u00e0schidu dae sas rechestas de sos fans de sa prima ora chi boliant torrare a scurtare branos mai publicados de s'\u00e8poca de su \"Magia\". Elio e le Storie Tese los ant cuntentadu esecutende una direta in ist\u00f9diu e mantenende de prop\u00f2situ sos arrangiamentos \"originales\" de sos es\u00f2rdios issoro. In custu album aparit fintzas \"Amico uligano\", giai sigla de \"Mai dire Gol\" s'annu pretzedente. Dae su discu est istadu pigadu su s\u00ecngulu \"Aborto/In te\", chi cunteniat \"(Gomito a gomito con l') Aborto\" e \"In te\", cover cantada dae Mangoni de su branu \"In te\" de Nek.\nSemper in su 1993 est istada publicada una musicasseta promotzionale in allegadu a sa rivista \"Tutto musica e spettacolo\" intitulada \"Not Unpreviously Unreleased'nt\", in ue s'agatant tres branos in\u00e8ditos registrados in sos cuntzertos. Su 9 de nadale de su matessi annu at incumentzadu a andare in direta in Radio Deejay sa trasmissione radiof\u00f2nica \"Cordialmente senza freni\".\nIn su 1994 su grupu at sighidu sa collaboratzione cun sa Gialappa's, realizende fintzas \"Nessuno allo stadio\", sigla de su programma \"Mai dire mondiali\", sighidu dae su s\u00ecngulu in s'istiu. Parte de s'annu est istadu a pustis impreada in unu serie de cuntzertos natzionale mutida \"Playmobil tour\".\nIn s'istiu de su 1995 est n\u00e0schidu su \"Fave Club\", su tz\u00ecrculu de fans ufitziale de Elio e le Storie Tese. A fine annu ant prod\u00f9idu pro R\u00e0diu Deejay, su s\u00ecngulu natalizio \"Christmas with the Yours\", traditzione chi a pustis est istada rinnovada cada annu, publicadu impreende su n\u00f9mene \"'Il Complesso Misterioso\"', acumpangiadu dae su \"Cantante Misterioso\" alias Graziano Romani.\nSanremo e su sutzessu (1996-1998).\nSos Elio e le Storie Tese ant partetzipadu a su F\u00e8stival de Sanremo de su 1996 cun su branu \"La terra dei cachi\", chi paret chi faeddet de sos problemas de m\u00e0fia, corrutzione e sanidade presentes in It\u00e0lia, ma chi in realidade podet \u00e8ssere l\u00e8ghidu comente a una presa in giru de sas t\u00ecpicas cantzones sanremesas. Sa cantzone, in manera detzisa a foras de sos c\u00e0nones \"sanremesos\", at tentu ununu sutzessu mannu de p\u00f9blicu e de cr\u00ectica, classifichende\u00b7si a su segundu postu e agiudichende\u00b7si su pr\u00e8miu de sa cr\u00ectica \"Mia Martini\". A sos tempos sas esibitziones issoro sunt dif\u00ectzile de ismentigare:\nDe su sutzessu tentu, pariat chi su branu poderet b\u00ecnchere a beru sa gara, ma sa vit\u00f2ria est andada a \"Vorrei incontrarti fra cent'anni\" de Ron e Tosca, e \"La terra dei cachi\" fiat arribada segunda. Galu oe tz\u00ecrculant boghes, abbaloradas dae sas iscumbatas de sos Carabineris, chi narant chi in realidade sa cantzone diat \u00e0ere a beru bintu su f\u00e8stival, ma chi sos resurtados finales diant \u00e8ssere istados modificados dae Pippo Baudo in persone, chi no ait b\u00f2lidu ufitzializare sos votos. Nointames non bi sunt istadas pol\u00e8micas mannas o efetos importantes pro custu fatu, fintzas gr\u00e0tzias a s'atitudine c\u00f2mica e ir\u00f2nica adotada dae su grupu, chi a sos pr\u00f2pios cuntzertos torrat a n\u00e0rrere semper chi issos ant bintu cussu f\u00e8stival, ma sa vit\u00f2ria l'est istada furada dae Pippo Baudo. Difatis, sos Elii sunt istados sos binchidores \"morales\" de cudda editzione e galu oe cussa cantzone abarrat in sa mem\u00f2ria colletiva, gasi comente sas esibitziones originales chi l'ant acumpangiadu.\nSu 28 martzu de su matessi 1996 est essidu \"Eat the Phikis\", chi at b\u00e8ndidu prus de 200 000 c\u00f2pias, binchende su Discu de pl\u00e0tinu. In paris a La terra dei cachi includiat medas \u00e0teros branos destinados a \u00e8ssere ammentados e sonados a longu \"dae bivu\", comente su famadu \"Tapparella\", \"Mio cuggino\" (presentadu fintzas a su Festivalbar cun su cumplessu chi faghiat finta de cantare in \"playback\" mimende sas par\u00e0ulas faddidas e \u00e0tera cosa galu), \"Burattino senza fichi\" (basadu in una bisione ap\u00f2crifa de Pinocchio chi si lamentat de \u00e8ssere asessuadu finas a cando Geppetto no lu dotat de un'ap\u00f2situ \u00ablegnetto novit\u00e0\u00bb) e \"Omosessualit\u00e0\" in ue beniant imitados pesson\u00e0gios famados (de Amanda Lear a Stanlio e Ollio). A pustis ant collaboradu cun s'Orchestra Casadei pro una versione de \"La terra dei cachi\" arrangiada cun s'insertada de carchi trastu t\u00ecpicu de sa m\u00f9sica de ballu e distribuida cun su t\u00ectulu \"La terra dei cachi (The Rimini Tapes)\". Sos s\u00ecngulos pigados dae cust'album, in paris cun \"La terra dei cachi\", sunt istados \"T.V.U.M.D.B./Mio cuggino\" in unu 45 giros a fine promotzionale ebbia e \"El Pube\", publicadu in unu CD s\u00ecngulu in ue s'agatant meda versiones de su branu regaladu a sos membros dae su \"Fave Club\", su tz\u00ecrculu de fans ufitziale issoro.\nA pustis de s'essida de custu album b'est istada una partetzipatzione noa a su cuntzertu de su Primu Maju in Piazza San Giovanni e un'\u00e0teru giru natzionale (\"Uollano Tour\"), partidu su 16 maju in su PalaEvangelisti de Perugia e chi si est concruidu su 13 santugaine a su Mediolanum Forum de Assago. In s'istiu de su 1996 sos Tenores de Neunele, giai in amigh\u00e8ntzia cun sa banda, ant publicadu s'album \"Terra nostra\", prod\u00f9idu dae Elio e cump\u00e0ngios, in ue cumparit fintzas una versione in sardu de \"La terra dei cachi\".\nIn su fre\u00e0rgiu de su 1997 s'atore pornor\u00e0ficu Rocco Siffredi los at mutidos pros pigare parte a sa produtzione prus ambitziosa sua, \"Rocco e le storie tese\". Su grupu, francu Feiez, ispuntat intre sas ripresas de su film (ma non leat parte a sas iscenas \"hard\" de su film), e nde firmat fintzas sa colunna sonora, sonada dae Rocco Tanica in tempus reale durante su mont\u00e0giu. In su mundu de su porno custu longumetr\u00e0giu est div\u00e8nnidu unu cult, fintzas si at tentu pagu sutzessu cummertziale. Su 31 de santugaine de su matessi annu est istadu publicada sa regorta \"Del meglio del nostro meglio Vol. 1\", in ue bi sunt per\u00f2 medas in\u00e8ditos, e chi pro custa resone est classificada comente \"album\" (non comente regorta) in sa discografia ufitziale de EelST.\nSu 1998 s'est abertu cun unu s\u00e8rie minore de cuntzertos in sos Istados Unidos, in su mese de fre\u00e0rgiu, acumpangiadu dae sa publicatzione de s'album promotzionale \"E.L.I.O. - The Artists Formerly Known As Elio e le Storie Tese\", in ue s'agatant medas de sos sutzessos issoro cantados in inglesu, e est sighidu cun unu giru longu in It\u00e0lia. Pro su mercadu natzionale est essidu imbetzes \"Peerla\", regorta de branos in\u00e8ditos realizados in sos annos pretzedentes, come per esempio sigle di \"Mai dire Gol\" come \"Balla coi Barlaf\u00fcs\" (parodia di \"Time Warp\" dal \"Rocky Horror Picture Show\") comente pro esempru siglas de \"Mai dire Gol\" comente a \"Balla coi Barlaf\u00fcs\" (parodia de \"Time Warp\" de su \"Rocky Horror Picture Show\") o \"Il concetto di banana\" (sa m\u00f9sica sua at a \u00e8ssere a pustis torrada a impreare pro \"Lo stato A, lo stato B\" chi s'agatat in Eat the Phikis). \"Peerla\" cunteniat fintzas \"Ti amo campionato\", cantzone sonada sa prima borta dae su biu in s'\u00f9rtima puntada de \"Mai dire Gol\" editzione 1997-1998, pro analizare in manera sat\u00ecrica e umor\u00ecstica carchi ipot\u00e8ticu errore arbitr\u00e0riu fatu in su campionadu de S\u00e8rie A 1997-1998 pro agiudare sa Juventus, acabados cun su rigore negadu a Ronaldo in s'iscontru diretu cun s'Inter. Sa cantzone est torrada in auge cando b'est istadu s'isc\u00e0ndalu de Calciopoli de su 2006.\nSu 23 de nadale de su 1998, durante unu cuntzertu de sa Biba Band, est mortu tragicamente su sassofonista Feiez, pro neghe de un'emorragia tzerebrale. Cummentende su fatu, sos cump\u00e0ngios ant naradu: \nDae sa morte de \"Feiez\" a \"Cicciput\" (1999-2003).\nIn sos annos imbenientes EelST ant reduidu sas aparitziones issoro e sa produtzione issoro. In su 1999 in su grupu est intradu un'elementu nou, si puru no incl\u00f9idu in sa formatzione ufitziale: \"Jantoman\", connotu comente \"\u00d2mine\"; su ruolu suo est cuddu de gestire, paris cun Rocco Tanica, tastieras e ainas tecnol\u00f2gicas, in particulare in sas esibitziones dae su biu. In su matessi annu est n\u00e0schidu su situ ufitziale, Elioelestorietese.it, cun carchi setzione dedicada esclusivamente a su Fave Club.\nSu 14 de maju de su 1999 est istadu publicadu \"Craccracriccrecr\" e, fintzas cun su lutu chi los aiat corfidos, su grupu est torradu a s'ammustrare in cuntzertu. Su discu est itadu prom\u00f2vidu dae su s\u00ecngulu \"Evviva/La visione\", tzensuradu dae medas r\u00e0dios pro sa pres\u00e8ntzia, in su ritornellu de su branu, de unu riferimentu sighidu a s'\u00f2rganu sessuale feminile. A pustis, est istadu pigadu dae s'album su branu \"Bis\". Cuss'istiu, su petzu \"Discomusic\" at tentu unu sutzessu cummertziale mannu, otenende unu muntone de visibilidade in sa televisione e sa r\u00e0diu. A pustis est istadu pigadu fintzas su s\u00ecngulu \"La bella canzone di una volta\".\nSu 12 de santugaine de su 1999 su grupu at partetzipadu a sa trasmissione \"Night Express\", de It\u00e0lia 1; s'esibitzione est istada caraterizada, a sa fine de cada branu, dae cuntestatziones sighidas contra de su grupu. In su momentu cando su p\u00f9blicu benit lassadu l\u00ecberu de p\u00f2nnere preguntas a su grupu, unu \"provocadore\" aiat preguntadu a su grupu comente mai gente chi narait de \u00e8ssere anticonformistas comente a issos andarent a giru in Mercedes e Elio, infadadu, s'aiat ghetadu contra a issu, iscadenende un'atachizu chi aiat costrintu sa condutora Tamara Don\u00e0 a dare sa l\u00ecnia a sa publitzidade. Nointames s'assurdidade de custas iscenas e sa fatzilidade de cumpr\u00e8ndere chi fiant fintas (sos cuntestadores fiant, in realidade, cumponentes de su tz\u00ecrculu de sos fans), in sas dies imbenientes sos giornales e carchi trasmissione tv ant faeddadu de cussu atachizu, creende\u00b7lu beru.\nPagas dies a pustis su grupu at retzidu su pr\u00e8miu pro su \"Best Italian Act\" in sos European Music Awards de MTV: in cussa ocasione, sos musicistas ant isseberadu de torrare a prop\u00f2nnere in mondovisione sos istere\u00f2tipos printzipales cun cales sunt rapresentados sos italianos. Sunt artziados in su palcu in canotiera e, chene pronuntziare nemmancu una par\u00e0ula in inglesu, Elio, a pustis de \u00e0ere fatu una sintzera tzitatzione a Feiez, at improvisadu una casta de iscenegiada napuletana, e in su mentres su restu de su grupu finghiat de si f\u00e0ghere sos fatos pr\u00f2pios. Su 2 de nadale ant publicadu sa colunna sonora \"Tutti gli uomini del deficiente\", pro su film om\u00f2nimu de sa Gialappa's Band. S'album cunteniat, in paris cun branos istrumentales, fintzas cantzones in\u00e8ditas e de or\u00ecgine betza (\"Yes I Love You\") e bidiat sa partetzipatzione de Lucio Dalla (\"Psichedelia\") e de Raffaella Carr\u00e0 (\"Presidance\u00ae\").\nIn su matessi annu su grupu at curadu s'adatamentu italianu de sos di\u00e0logos de su film \"Austin Powers: La spia che ci provava\".\nIn s'istiu de su 2000 est essidu su s\u00ecngulu tzelebrativu de sos europeos de f\u00f9balu, \"La gente vuole il gol\". In su 2001 benit publicadu The Lugano Tapes, una v\u00ecdeo-casseta chi cuntenet su m\u00e8gius de sos cuntzertos fatos in Lugano in sas dies 24 e 25 de abrile de su 2000, in s'Audit\u00f2rium Stelio Molo. Su filmadu est istadu fintzas trasm\u00ectidu dae sa R.S.I. Sos cuntzertos bident sa partetzipatzione de Riccardo Foggli (ex-Pooh), Sir Oliver Skardy (de sos Pitura Freska) e Ike Willis. Su 30 de maju de su matessi annu est istadu publicadu s'album dae su biu \"Made in Japan -Live at Parco Capello\", chi colliat intzisiones fatas in numerosas tzitades de It\u00e0lia dae su 1996 a su 1999 (fintzas cun Feiez).\nIn su 2002 Elio at iscritu s'innu ufitziale de s'\u00ccnter, s'iscuadra preferida sua, in ue tzitat sa fr\u00e0sia de Peppino Prisco \"La serie A \u00e8 nel nostro DNA\": sa cantzone s'int\u00ectulat \"C'\u00e8 solo l'Inter\" e est cantada dae Graziano Romani.\nS'album in ist\u00f9diu imbeniente, \"Cicciput\", est essidu bator annos a pustis de s'antepostu \"Craccracriccrecr\", su 23 de maju de su 2003. Custu album at signadu una rin\u00e0schida de su grupu, chi intraiat in una fase creativa noa non solu dae unu puntu de bista musicale. Su discu at tentu unu sutzessu cumertziale mannu, gr\u00e0tzias a sos s\u00ecngulos \"Shpalman\u00ae\" in maju e \"Fossi figo\" in cabudanni. Su grupu at retzidu fintzas su pr\u00e8miu pro su m\u00e8gius videoclip a sos Italian Music Award de sa FIMI. In s'istiu est partidu su giru promotzionale denominadu \"Cicciput Tour\".\nSos CD Brul\u00e9 e sa istajone noa dae su bivu (2004-2007).\nIn su 2004, durante su giru de \"Cicciput\", at pigadu forma s'idea de su \"CD Brul\u00e9\": sa prima ora de cada cuntzertu, registrada e masterizada in tempus reale dae su staff t\u00e8cnicu de EelST, benit posta in b\u00e8ndida diretamente a s'essida. S'initziativa fiat mutida fintzas \"Ho fatto due etti e mezzo, lascio?\" e at batidu a sa publicatzione, in \"su\" 2004, de sa regorta de petzos dae su biu: \"Il meglio di Ho fatto due etti e mezzo, lascio?\". In su 2004 sos EelSt ant esordidu comente iscritores publichende \"Animali spiaccicati\" e \"Fiabe centimetropolitane\" (custa \u00f9rtima una regorta de parist\u00f2rias surreales firmadas dae Elio ebbia). In su matessi annu ant debutadu fintzas comente atores in su film \"Natale a Casa Deejay: a Christmas Carol\" (pro sa colunna sonora ant realizadu su branu \"Nadale a su zenzero\").\nSemper dae cussannu, divenit poss\u00ecbile iscarrigare dae su situ ufitziale issoro totu sa discografia issoro in formadu mp3, cun fintzas totu sos \"CD Brul\u00e9\" publicados, paghende unu tantu - abbonamentu (trimestrale o annuale) \"a forfait\". In prus, su grupu at publicadu unu s\u00ecngulu intituladu \"Oratorium\", dedicadu a su mundu de s'orat\u00f2riu, chi l'aiant pedidu s'Uf\u00ectziu di Pastorale Giovanile de Milanu. In su 2005 sos EelST sighint a si m\u00f2ere a giru e sighit s'initziativa de sos \"CD Brul\u00e9\" (ribattezzata \"Gr\u00e0tzias pro sa splendida serada\" e s'annu imbeniente \"Calidade\" oro). S'idea benit ismanniada fintzas de prus: in su cuntzertu de Castellazzo di Bollate (21 tr\u00eculas) benit postu in b\u00e8ndida a s'essida fintzas su \"DVD Brul\u00e9\" cun su v\u00ecdeu de su cuntzertu; in prus, benit dada sa possibilidade a su p\u00f9blicu de iscarrigare a pagamentu sos cuntzertos in una crae USB comente alternativa (prus econ\u00f2mica) a sa c\u00f2mpora de su \"CD Brul\u00e9.\" Comente pro s'annu pretzedente benit realizada una regorta, \"Il meglio di Grazie per la splendida serata\", in ue s'agatat un'iss\u00e8beru de sos branos dae su biu cantados in sos \"CD Brul\u00e9\" de su 2005. In su matessi annu essit \"Baffo Natale\", in collaboratzione cun Jovanotti.\nSu 28 de fre\u00e0rgiu de su 2006 Elio e le Storie Tese ant postu (in su web ebbia) su s\u00ecngulu \"Valzer transgenico\", narende chi fiat una cantzone esclusa dae su F\u00e8stival de sa Cantzone Italiana chi si tenet in cussas dies a Sanremo, chi bidet fintzas una breve partetzipatzione de su rapper Mondo Marcio e sa collaboratzione de Stefano Bollani e Mauro Negri. Prestant fintzas sas boghes issoro pro su dopi\u00e0giu italianu de su film de animatzione danesu \"Terkel in Trouble\" (sunt issoro sos adatamentos in italianu de sos di\u00e0logos, in paris cun Antonello Governale), essidu in s'abrile de su 2006, e adatant sa colunna sonora pro sa versione italiana: su s\u00ecngulu \"Banane giganti\" (publicadu solu in su web cun su pseud\u00f2nimu \"I Los the Peparors\") est sa prima cantzone cantada totus dae Faso. De ammentare su fatu chi I Los the Peparors fiat unu n\u00f9mene giai impreadu in pretzed\u00e8ntzia de EelST (fiant unu grupu americanu de sos annos baranta mai esistidu), a intro de sa mini-s\u00e8rie \"Vite bruciacchiate\", girada in su 1998 in sas dies de su giru issoro in sos USA, ma posta in unda petzi in s'at\u00f2ngiu de su 2000, in Rai 2.\nIn s'istiu 2006 sa banda andat a giru pro 20 datas cun s'ispet\u00e0culu-cuntzertu \"Co\u00e8si se vi pare\" (dae su 28 de l\u00e0mpadas de su 2006) cun s'atore Claudio Bisio. Su cuntzertu de M\u00e0ntova est istadu trasm\u00ectidu in Sky (canales Jimmy e Comedy Central) e nd'est istadu fatu unu DVD. In su matessi annu est essida s'autobiografia de su grupu, \"Vite Bruciacchiate - Ricordi confusi di una carriera discutibile\", cun interventos de amigos e collegas, presentada in su mese de santandria in sa libreria Feltrinelli de Piazza Piemonte in Milanu. In su mese de nadale essit su s\u00ecngulu \"Presepio imminente\", isponsorizadu dae Spizzico.\nSu giru istiale de su 2007, dae ue sunt istados ot\u00e8nnidos sos \"CD Brul\u00e9\" denominados \"Emozioni fortissime\", bidet sa presentada de branos noos chi diant \u00e8ssere essidos in su discu in essida s'annu imbeniente (\"Parco Sempione\", \"Indiani , Il congresso delle parti molli\"). Mudada temporale in sa formatzione dae su bivu: Rocco Tanica, chi abarrat a Milanu a traballare a su discu nou, benit sostituidu dae Vittorio Cosma, cun su pseud\u00f2nimu de \"Clayderman Vigan\u00f2.\" In custos cuntzertos, Jantoman at sonadu cugugiadu de su totu e cuadu dae unu parabentu, chi lassat petzi trasparire sa sagoma sua.\nIn su cabudanni de su 2007 sos EelST ant interpretadu sa publitzidade noa de su Cynar Campari, iscriende e cantende unu motivetu ir\u00f2nicu (a pustis torradu a impreare in su branu \"Gargaroz\", de \"Studentessi\") dedicadu a s'iscartzofa e a sa traditzione italiana de su digestivu famadu. S'ispot est una rivisitatzione de sa publitzidade n\u00f2dida meda in ue Ernesto Calindri, \"contra s'ispinniadura de sa bida moderna\", bufaiat in manera chieta su Cynar s\u00e8idu a una mesa isulada in su tr\u00e0ficu tzitadinu.\nSu 16 de santandria de su matessi annu est istada publicada una regorta de 3 CDs imprentada de s'Aspirine Music, domo discogr\u00e0fica de sa banda finas a su 2003, cun su t\u00ectulu The Original Recordings 1990/2003, disaprovada dae sos m\u00f9sicos. Sa publicatzione diat \u00e0ere p\u00f2didu difatis generare confusione cun su s'album in ist\u00f9diu nou, in cantiere dae tempus meda e chi at bidu sa lughe pagu tempus a pustis: \"Studentessi\".\n\"Studentessi\" e su Dopofestival (2008).\nS'album nou benit publicadu su 20 de fre\u00e0rgiu de su 2008, a pustis de su s\u00ecngulu \"Parcu Sempione\" de su 8 fre\u00e0rgiu, in ue su v\u00ecdeu est dir\u00ecgidu dae Marcello Magra (famadu pro \u00e0ere interpretadu carchi pesson\u00e0giu c\u00f2micu comente a Maccio Capatonda e Mariottide in sas trasmissiones \"Mai dire luned\u00ec\" e \"Mai dire marted\u00ec\").\nCustu branu tzitat s'isbuscamentu de su buscu de Gioia a Milanu, pro protestare contra a su cale Rocco Tanica ait fatu unu isci\u00f2peru longu de sa gana.\nDae su 26 de fre\u00e0rgiu a su 1 de martzu presentant su DopoFestival de sa 58\u00aa editzione de su F\u00e8stival de Sanremo proponende cun tonu ir\u00f2nicu, intre sas \u00e0teras cosas, medley e versiones torradas a arrangiare in su testu o in sa m\u00f9sica de sas cantzones de su F\u00e8stival, ponende in mesu sos matessi artistas in gara chi istaiant a su giogu, otenende unu sutzessu \u00f2timu de p\u00f9blicu e cr\u00ectica, tantu de intrare in sa Top Ten de sos m\u00e8gius programmas televisivos de su Pr\u00e8miu R\u00e8gia Televisiva 2008, pensadu dae Daniele Piombi.\nPippo Baudo, chi at presentziadu a una puntada de su Dopofestival (aprofitende de sa p\u00e0usa de su f\u00e8stival pro more de unu turnu de campionadu in intro de sa chida), bantat su grupu e sa capatzidade sua de \u00e8ssere res\u00e8ssidu a creare una trasmissione divertente e intelligente, chene iscadire in sa volgaridade. Ant fintzas partetzipadu comente istr\u00e0ngios a s'\u00f9rtima serada de su F\u00e8stival beru e pr\u00f2piu, presentende \"Largo al Factotum\" dae \"Il barbiere di Siviglia\" de Rossini, branu chi giai dae medas annos beniat propostu dae su grupu in sos cuntzertos, isseberende in manera curiosa de non prop\u00f2nnere carchi branu chi poderet prom\u00f2vere su discu essidu pagas dies in antis (antzis, non nd'ant atzinnadu in manera m\u00ecnima, nemmancu in su Dopofestival). Comente a de s\u00f2litu, su grupu est res\u00e8ssidu a profanare su logu chi los acasagiaiat cun unas cantas presas in giru prus o mancu craras.\nSu grupu s'at presentadu bestidu comente a sos Rond\u00f2 Veneziano e cun unu trucu chi los imbetzaiat in modu innaturale, curpende posca Pippo Baudo de sos isforamentos sighidos, chi los aiant obrigados a incumentzare su dopofestival semper prus tardu. Ironizende pro essida de Loredana Bert\u00e8, Elio at naradu chi su petzu chi istaiant pro sonare fiat istadu bandidu dae sa gara in cantu s'est iscobertu chi non fiat in\u00e8ditu. A palas de sa banda est istada projetada una gigantografia de Mangoni, naradu su \"escl\u00f9didu mannu\", ca in su 1996 Baudo no l'at perm\u00ectidu de cump\u00e0rrere cun su grupu. Durante s'esecutzione de su petzu, Elio at modificadu su n\u00f9mene \"Figaro\", resessinde a pronuntziare prus bortas in cussu palcu, in direta natzionale e in antis a milliones de persones, sa matessi par\u00e0ula chi carchi r\u00e0diu aiat tzensuradu cando fiat essidu \"Evviva/La visione\". A s'agabbu de s'esibitzione, Elio, cumm\u00f2vidu, at giradu s'enn\u00e8simu saludu a Feiez, ammentende chi medas annos in antis aiat sonadu cun issos pr\u00f2piu in cussu palcu.\nSu matessi branu Largo al Factotum est istadu propostu in su Cuntzertu de su Primu Maju de su 2008 cun su testu mudadu pro denuntziare cun s'ironia s\u00f2lita issoro Giuseppe Ciarrapico, el\u00e8gidu senadore in sas eletziones pol\u00ecticas pro sa coalitzione de su P\u00f2pulu de sa Libertade; sos \u00c8lios ant b\u00f2lidu ghetare unu ponte de continuidade cun sa cantzone de den\u00f9ntzia issoro \"Sabbiature\" proposta 17 annos in antis in sa matessi manifestatzione romana e pro sa cale fiant istados bogados a foras dae su palcu. Su grupu at fintzas sonadu sos branos \"Gargaroz\" e \"Parco Sempione\", giai in iscalita in su giru promotzionale de s'album \"Studentessi\" in sos meses de abrile e de maju de su 2008, in ue ant propostu cantzones de s'album nou e calicuna de cussas realizadas pro su DopoFestival, in paris cun carchi sutzessu betzu; a su giru ant partetzipadu sa cantante Paola Folli e sos fiatistas Daniele Comoglio (sass\u00f2fonu) e Davide Ghidoni (trumba). Sa formatzione est abarrada sa matessi pro su \"Supermassiccio Tour\" istiale, incumentzadu su 20 de l\u00e0mpadas in C\u00f9neu e pretz\u00e8didu dae s'essida de su videoclip \"Ignudi fra i nudisti\", segundu s\u00ecngulu pigadu dae \"Studentessi\", su 17 de l\u00e0mpadas, chi bidet sa collaboratzione de Giorgia e de sa Shortcut production (comente pro su s\u00ecngulu pretzedente \"Parco Sempione\").\nSu 2 de nadale de su 2008 Elio e le Storie Tese ant nadu de nono a s'invitu a sa tzerim\u00f2nia pro s'assegnatzione de s'Ambroginu de oro, atestadu de benemerenza chi sa Comuna de Milanu assignat cada annu a personalidades e artistas milanesos famados, in sa die de Santu Ambr\u00f2giu, patronu de sa tzitade. S'iss\u00e8bera est motivada in una l\u00ectera cun su disacordu pro s'iss\u00e8bera de sa comuna de non cuntz\u00e8dere s'Ambroginu a sa mem\u00f2ria de su giornalista Enzo Biagi e sa tzitadin\u00e0ntzia onor\u00e0ria a su giornalista e iscritore Roberto Saviano.\n\"Gattini\" e s'aumentu de sas partetzipatziones televisivas (2009-2012).\nIn su 2009, in ocasione de su F\u00e8stival de Sanremo, sunt torrados a \u00e8ssere sos presentadores de su Dopofestival, cosa chi per\u00f2 no ant p\u00f2didu f\u00e0ghere a c\u00e0usa de s'eliminatzione de su programma isseberada dae su presentadore e diretore art\u00ecsticu nou de sa kermesse Paolo Bonolis. Imbetzes, su 13 de fre\u00e0rgiu, in sa trasmissione \"Faeddat cun megus\" subra Rai 3, ant torradu a interpretare cantzones chi diant \u00e8ssere d\u00e8pidas \u00e8ssere cantadas in su F\u00e8stival (cosa assurda, sende chi nemos in antis de su F\u00e8stival podet \u00e0ere iscurtadu sas v\u00e0rias cantzones; fiat craru per\u00f2 s'intentu umor\u00ecsticu e parodistico de s'esibitzione). Duos meses a pustis, su 19 de abrile, ant leadu parte comente istr\u00e0ngios a sa puntada finale de su ispet\u00e0culu \"X-Factor\" (in Rai Duas), in ue ant duetadu in paris cun su grupu finalista de sos The Bastard Sons of Dioniso, torrende a bogare a campu \"Uomini col borsello\", su sutzessu betzu issoro.\nA pustis de su terremotu mannu chi aiat corfidu L'Aquila in s'abrile de su 2009, sos Elio e le Storie Tese ant partetzipadu a su progetu de benefitz\u00e8ntzia \"Artisti Uniti per l'Abruzzo\", sonende su petzu \"Domani 21/04.2009\" in paris cun \u00e0teros 55 collegas italianos. In s'at\u00f2ngiu de su 2009 ant assentadu sa sigla de su programma radiof\u00f2nicu de s'amigu Linus \"Deejay chiama Italia.\" Intre su 29 de cabudanni e su 2 de santugaine ant partetzipadu a sa trasmissione \"Parla con me subra\" in Rai Tre comente banda de acumpagiamentu de su programma.\nIn prus ocasiones, in su cursu de su 2009, membros de su grupu ant decraradu s'intentzione de publicare intro s'annu un'album tzelebrativu, a binti annos de s'essida de su primu traballu issoro \"Elio Samaga Hukapan Kariyana Turu.\" Durante s'istiu de su 2009 su grupu sonat in unu solu cuntzertu, dedichende\u00b7si in istiu pro sa majoria a su traballu pro su nou discu.\nSu 2 santugaine essit su s\u00ecngulu \"Storia di un bellimbusto\", trasm\u00ectidu in anteprima in \"Radio Deejay\" sa die in antis. Su 26 de santugaine de su 2009 su grupu faghet unu cuntzertu in su Teatru de sos Arcimboldi de Milanu, cun sa collaboratzione in su palcu de sa Filarmonica Arturo Toscanini, pro presentare su discu nou \"Gattini.\" Pro su car\u00e0tere \u00f9nicu suo, su cuntzertu est istadu fintzas trasm\u00ectidu in direta in Sky Primafila, sa prima borta in It\u00e0lia pro s'ist\u00f2ria de custa televisione satellitare.\nBator dies a pustis, su 30 de santugaine de su 2009, essit \"Gattini\", regorta de sutzessu de sa banda torrados a sonare in crae de orchestra e isseberados sighende su crit\u00e8riu de adatabilidade de s'ispartidu a sos sonos orchestrales. Pro publitzitzare su discu sos \u00c8lios sunt aparidos medas bortas in televisione, comente in sa semifinale de X-Factor e in una puntada de \"Quelli che il calcio\", in ue ant sonadu su s\u00ecngulu \u2018\"'Storia di un bellimbusto\"\u201d. Pro sa prima istrangiada si sunt bestidos dae Village People, mentras in sa segunda, imitende su chi aiant giai fatu sos Muse in sa trasmissione de Simona Ventura, si sunt cuncambiados sos ruolos in ocasione de su playback, cun Christian Meyer a sa boghe, Faso a sa bateria, Cesareo a su bassu, Elio a su pianoforte e Rocco Tanica a sa chiterra. Su 17 de ghenn\u00e0rgiu de su 2010 est partidu a Vicentza su giru nou issoro, trucados in duos cantzos: \"Bellimbusti in Tour\" (ierru-beranu), e \"Bellimbusti Balneari\" (istiu-at\u00f2ngiu), chi s'est serradu cun unu cuntzertu in Milanu su 12 de santandria de su 2010, in ocasione de un'eventu de benefitz\u00e8ntzia pro Telethon.\nA pustis de su F\u00e8stival de Sanremo de su 2010 su grupu s'est torradu a f\u00e0ghere b\u00ecdere in \"Parla con me\", sonende sas cantzones chi ant partetzipadu a sa kermesse: \"Italia amore mio\", cantada dae su pr\u00ecntzipe eredit\u00e0riu italianu Emanuele Filiberto de Savoja, su cantadore Pupo e su tenore Luca Canonici (segunda classificada) e \"Per tutte le volte che\", cantzone binchidora de cussa editzione, cantada dae Valerio Scanu. Fintzas in custu casu sas cantzones-parodia ant tentu meda visibilidade in YouTube. Su 25 de martzu sunt istados tra sos medas istr\u00e0ngios de sa trasmissione \"Raiperunanotte\", presentada dae Michele Santoro pro sa libertade de istampa, iscalabrada, segundu custu \u00f9rtimu, dae sa pol\u00ectica de su primu ministru Silvio Berlusconi. Sa banda at sighidu sa collaboratzione sua cun \"Parla con me\" fintzas in su 2011; in una puntada de santugaine de su programma, in ocasione de su casu Ruby, sos Eelst ant sonadu sa cantzone \"Bunga Bunga\" (ispirada a s'om\u00f2nima espressione), isfrutende sa m\u00f9sica de \"Waka Waka\" de Shakira, chi est divenida s'enn\u00e8simu tormentone de su grupu in sa retza, gr\u00e0tzias a su cale sunt istados tzitados fintzas dae su New York Times. Semper in su mese de santandria ant pigadu parte a s'\u00f9rtima puntada de su programma \"Vieni via con me\" de Fabio Fazio e Roberto Saviano, in ue ant cantadu \"La terra dei cachi\".\nIn su ghenn\u00e0rgiu de su 2011 sa banda est istada numenada \"M\u00e8gius artista italianu de su degh\u00e8nniu 2001-2010\" in unu sond\u00e0giu de su situ Rockol.\nSemper a intre su 2010 e su 2011, sa Gazzetta dello Sport at prom\u00f2vidu sa distributzione de una regorta de 12 essidas de una parte manna de sa discografia de sos Elio e le Storie Tese, intre sas cales s'agatat sa raridade \"Peerla\", su DVD de sos Lugano Tapes (fintzas a cussu momentu presente petzi in formadu VHS) e s'in\u00e8ditu de su cuntzertu a Piangipane de su 2010.\nIn su 2011 ant cantadu \"Pensiero Stupesce\", cantzone chi s'agatat in sos t\u00ectulos de agabbu de su film \"Boris - Il film\" (essidu su 1u de abrile).\nIn ocasione de sas eletziones amministrativas milanesas, Mangoni s'est candidadu cun sa lista de Milly Moratti, cun su candidadu de tzentru-manca Giuliano Pisapia. Su grupu at sust\u00e8nnidu in manera ativa Mangoni, chi at otentu 1068 prefer\u00e8ntzias. Sa campagna pol\u00ectica pro Pisapia est sighida fintzas in sas b\u00ecndighi dies in antis de su ballot\u00e0giu, tantu chi chen\u00e0bura 27 de maju su grupu at cantadu in su cuntzertu de Pratza Duomo, chi poniat fine a sa matessi campagna.\nSu 21 de l\u00e0mpadas incumentzat dae Villa Arconati (Castellazzo di Bollate) su giru istiale de su 2011. In su 2012 su grupu part\u00e8tzipat a su programma \"The Show Must Go Off\" de Serena Dandini in La7, e su ghenn\u00e0rgiu de su 2012 partit su giru \"Enlarge Your Penis\" chi, in perfetu istile EelST, pigat su n\u00f9mene dae unu de sos prus connotos tormentones de s'ispam.\nIn su ghenn\u00e0rgiu de su 2012 su discu \"Elio Samaga Hukapan Kariyana Turu\" (in sos cuntzertos Elio ispiegat chi su t\u00ectulu traduidu dae s'antiga limba de Ceylon sign\u00ecficat \"emitamus su l\u00eccuidu de s'amore e s'\u00e0era in sobr\u00e0ntzia cun Elio\") s'est classificadu su de b\u00ecndighi in sa lista de sos m\u00e8gius discos italianos de totu sos tempos redatzionada dae sa rivista ispetzializada Rolling Stone. In s'agabbu de su matessi annu binchent su referendum prom\u00f2vidu dae su Mei chi los decretat comente sos artistas s\u00ecmbulu de sa m\u00f9sica indipendente italiana.\nSa 11 de nadale benit publicadu su s\u00ecngulu \"Sta arrivando la fine del mondo\".\nSa segunda partetzipatzione a su F\u00e8stival de Sanremo e \"L'album biango\" (2013).\nSu 13 de nadale de su 2012 benit annuntziada sa partetzipatzione issoro a su F\u00e8stival de Sanremo 2013, cun sos branos \"Dannati forever\" e \"La canzone mononota.\" Binchent, a pari m\u00e8ritu cun Malika Ayane, su \"Pr\u00e8miu Lunezia\" pro su m\u00e8gius testu de su F\u00e8stival (Sa cantzone mononota). Su 13 de fre\u00e0rgiu de su 2013 sonant sos duos petzos in su palcu de su Teatru Ariston, in ue \"Sa cantzone mononota\" benit seberada pro sighire in sa gara. Su 15 de fre\u00e0rgiu, durante su sero de sa \"Sanremo Story\", ant sonadu su branu \"Un bacio piccolissimo\" cun sa partetzipatzione de Rocco Siffredi chi at l\u00e8ghidu una poesia de Jacques Pr\u00e9vert. Si class\u00ecficant segundos e binchent su Pr\u00e8miu de sa cr\u00ectica \"Mia Martini\", cussu pro su \"M\u00e8gius Arrangiamentu\", atribuidu dae sa Sanremo F\u00e8stival Orchestra e fintzas su \"Pr\u00e8miu de sa Sala Imprenta R\u00e0diu, Web e Tv\". Durante sa premiatzione Elio faghet un'ammentu comm\u00f2vidu a su \"Cump\u00e0ngiu Feiez\" membru de su grupu e mortu in su 1998.\nComente in su 1996, sas esibitziones in su F\u00e8stival sunt istadas caraterizadas dae travestimentos diferentes:\nSu 4 de abrile benit annuntziada, in su situ ufitziale issoro, s'essida de s'album nou de sa banda \"L'album biango\" su 7 maju, antitzipadu dae su s\u00ecngulu \"Complesso del Primo Maggio\", petzu interpretadu dae bivu a su matessi Cuntzertu de su Primu Maju de su 2013 de Roma. brano interpretato live allo stesso Concerto del Primo Maggio 2013 di Roma.\nSu 24 de l\u00e0mpadas, su grupu ann\u00f9ntziat chi pro s'imminente Tour Biango Rocco Tanica at a \u00e8ssere sostituidu a sas tastieras dae Vittorio Cosma, chi giai aiat collaboradu comente boghe narrante in sos discos e comente atore in carchi videoclip de sos Elio e le Storie Tese. Cosma fiat andadu a su postu de Tanica in su giru istiale de su 2007 Emozioni fortissime, in suta de su pseud\u00f2nimu de Clayderman Vigan\u00f2. Su grupu no at mai frunidu sa motivatzione bera de custu c\u00e0mbiu, preferende imbetzes dare acrarimentos ir\u00f2nicos e fantasiosos. A es\u00e8mpiu, in unu v\u00ecdeu, benit naradu chi est istadu Rocco Tanica a s'\u00e8ssere ismentigadu de su giru e a \u00e0ere giai pigadu unu remenu cun tzia sua, mentras in unu \u00e0teru est istesiadu bruscamente dae sos \u00e0teros membros. Su motivu beru de custu iss\u00e8beru diat \u00e8ssere istadu acraridu dae Rocco Tanica matessi petzi in su 2016.\nDae su 6 martzu 2014 cada gi\u00f2bia presentant unu programma televisivu in Rai Due in sa segunda serada, mutidu Il Musichione, programma c\u00f2micu-musicale parodia de sos variedades televisivos. A sa trasmissione part\u00e8tzipat fintzas su tastierista Vittorio Cosma chi s'alternat a Rocco Tanica a sas tastieras a segunda de sas puntadas. Cando mancant in ist\u00f9diu nointames cumparent ambos in sos cantos de trasmissione registradas in esterna. Su 25 de santandria de su 2014 essit sa regorta \"Dei megli dei nostri megli\", in ue bi sunt tres CDs e unu DVD.\nSa de tres partetzipatziones a su F\u00e8stival de Sanremo e \"Figgatta de Blanc\" (2016).\nIn su cabudanni de su 2015 essit su s\u00ecngulu \"Il primo giorno di scuola\", acumpangiadu dae sas imprentas noas cun DVD de sos albums \"Elio Samaga Hukapan Kariyana Turu\"; \"Italyan, Rum Casusu Cikti\" e \"Esco dal mio corpo e ho molta paura\", realizados in collaboratzione cun s'ex cantante de sos Primitives Mal. In su matessi per\u00ecodu sos Elio e le Storie Tese benint mutidos pro presentare s'Hit Parade de Radio 2.\nSu 13 de nadale de su 2015 benit annuntziada in s'Arena de Giletti sa de tres partetzipatziones issoro a su F\u00e8stival de Sanremo pro s'editzione 2016 presentada dae Carlo Conti cun sa cantzone \"Vincere l'odio.\" Si presentant cun una formatzione chene Rocco Tanica, giai impinnadu comente addetu imprenta pro su matessi F\u00e8stival, cun un'ac\u00f2rdiu cuntratuale firmadu in antis chi su grupu benneret amm\u00ectidu a su F\u00e8stival.\nSu de 11 fre\u00e0rgiu de su 2016, durante sa de tres seradas de su f\u00e8stival, esecutant sa cover de \"A Fifth of Beethoven\", intitulada \"Il quinto ripensamento\" in sa versione issoro cun testu in\u00e8ditu in italianu insertada a pustis in s'album in versione ist\u00f9diu. In su Dopofestival duetant paris cun Adrian Belew sonende \"Elephant Talk\" de sos King Crimson e \"Heroes\" de David Bowie.\nSi class\u00ecficant a su 12u postu.\nFintzas inoghe sos Elio e le Storie Tese in sas seradas bestint v\u00e0rios travestimentos:\nSu 12 de fre\u00e0rgiu de su 2016 est essidu su de deghe albums issoro in ist\u00f9diu, intituladu \"Figgatta de Blanc\", sighidu dae una s\u00e8rie de presentadas in sas librerias Feltrinelli. In abrile cumintzat su \"Piccoli Energumeni Tour\", in sos palasports de totu s'It\u00e0lia.\nDurante su cuntzertu de su 29 de abrile de su 2016 in su Forum de Assago, Rocco Tanica (Sergio Conforti) ann\u00f9ntziat su ritiru suo dae s'atividade dae bivu de su grupu. S'ann\u00f9ntziu arribbat pagas dies a pustis de un' intervista realizada dae su programma \"Storie\" de s'emittente isv\u00ectzera RSI, andada in direta su 24 de abrile de su 2016. Durante custa intervista, Rocco Tanica at riveladu chi cussa iss\u00e8bera est istadu pigada a pustis de unu per\u00ecodu de depressione manna, causadu pr\u00f2piu de sos ritmos istressantes e usurantes de su son\u00f2ngiu dae su biu.\nSa de bator partetzipatziones a su F\u00e8stival de Sanremo 2018 e s'isorvimentu definitivu.\nSu 17 de santugaine de su 2017, durante un' intervista a sa trasmissione \"Le Iene\", ann\u00f9ntziant s'isorvimentu de sa banda a pustis de 37 annos de traballu, in ocasione de su chi ant mutidu su \"Cuntzertu Definitivu \"de su 19 de nadale in su Mediolanum Forum. \nA pustis, per\u00f2, detzident de posticipare s'isorvimentu, annuntziende, su 15 de nadale de su 2017, sa pres\u00e8ntzia issoro in su cast de su F\u00e8stival de Sanremo 2018, in su cale si sunt classificados \u00f9rtimos cun sa cantzone \"Arrivedorci\", e, carchi mese a pustis, s'\u00f9rtimu giru issoro, su \"Tour di Addio\", chi at interessadu sos palatzetos dae su 20 de abrile a su 29 de l\u00e0mpadas de su 2018 concruinde\u00b7si cun sa tapa de Barolo in s'in antis serada de su \"Collisioni Festival\". Durante custu giru s'agiunghet a sa formatzione Diego Maggi comente tertzu tastierista, in paris cun Jantoman e a su como fissu Vittorio Cosma. Su 21 de maju de su matessi annu Elio, Cesareo e Faso incumentzant a presentare in Rai Radio 2 su programma radiof\u00f2nicu issoro nou, \"I Cittadini\".\nSu 8 de Santandria de su 2018 sa p\u00e0gina Facebook ufitziale de su grupu ann\u00f9ntziat chi cussu sero su grupu at a \u00e8ssere presente in s'editzione noa de su programma \"La TV delle ragazze\", presentende\u00b7los per\u00f2 comente a \"Themaschilisti\", una banda de tributu a su grupu, cun su n\u00f9mene chi est unu riferimentu a sos Thegiornalisti.\nDurante s'\u00f9rtimu giru Elio, Faso e Cesareo faghent un' intervista chi at a \u00e8ssere insertada in su docufilm \"Vinilici. perch\u00e9 il vinile ama la musica (2018),\" a sutaliniare s'importu de sa m\u00f9sica, cale forma de arte, e de s'iscurtu suo.\nIstile musicale.\nSos Elio e le Storie Tese sunt generalmente classificados comente grupu pop rock e rock dementziale, definitzione chi issos matessi non cherent pr\u00f2piu pro evitare paragones cun grupos comente a sos Skiantos. Sos testos de sos branos issoro impreant in manera ampra espressiones gergales, umorismu de iscola milanesa e \"nonsense\", colende dae su calembour a isfundu sessuale e (mescamente in sas primas fases de sa carriera) sas malas par\u00e0gulas. Nointames, in sos testos sunt presentes fintzas una fine s\u00e0tira pol\u00ectica e de cost\u00f9mene, finas livellos de surrealismu e decostruzione lingu\u00ecstica chi podent, a tratos, ammentare finas s'avangu\u00e0rdia, su futurismu o su dadaismu.\nSa m\u00f9sica chi acump\u00e0ngiat sos testos est fundada in un'ecletismu a totu campu, chi esplorat medas g\u00e8neres musicales, a s'ispissu contaminados unu cun s'\u00e0teru in manera inusuale; nointames custas isperimentatziones sighidas, su grupu est res\u00e8ssidu in su cursu de sos annos a ismanniare sa popularidade sua, dende bida a medas sutzessos (es. \"Servi della gleba, Pipppero\u00ae, Mio cuggino, Tapparella, Shpalman\u00ae\"). Fintzas si sa m\u00f9sica issoro girat printzipalmente a ingh\u00ecriu a una matrice rock (mescamente in sos primos discos), est influentzada meda dae medas \u00e0teros g\u00e8neres, comente s'hard rock e sos derivados, dae su progressive rock finas a su punk \"rock\", heavy metal, rap, hip-hop, funky, reggae, ska, blues, soul, beat, country, latina-americana, jazz, dance annos setanta e m\u00f9sica oper\u00ecstica. In sos arrangiamentos si bidet sa cumpet\u00e8ntzia musicale manna de sos cumponentes suos (chi si notat fintzas in sos curr\u00ecculums individuales issoro: dae su Rocco Tanica arrangiadore a s'Elio atore teatrale), chi non si firmat a s'aspetu t\u00e8cnicu ebbia ma fintzas a su citatzionismu sighidu de sas cantzones e sas cumpositziones prus n\u00f2didas de cada tempus.\nSu grupu s'ocupat fintzas de f\u00e0ghere parodias de \u00e0teros autores (pro esempru de Elvis Presley in \"Pilipino Rock\" e \"Ignudi tra inudisti\", de Ligabue in \"Bis\", de Jovanotti in \"La visione\"). Ant fintzas imbentadu unu g\u00e8nere, su Gezz (\"Ti amo, Sabbiature, Ti amo campionato, L'indianata, Noi siamo i giovani (con i blue jeans)\"), chi si basat in s'improvisatzione de su testu e non de sa m\u00f9sica, comente a in su prus n\u00f2didu Jazz.\nSunt ispetzialistas in s'insertare in sas cantzones issoro cantos de \u00e0teros branos prus o mancu connotos, arribbende fintzas a f\u00e0ghere cantos intreos costituidos dae melodias pigadas unu pagu in totue (Indiani [a caval donando]). Ant fintzas intzisu cantzones chi sunt de cumpositzione de \u00e0teros autores, ma sonadas a su contr\u00e0riu (\"Ignudi tra i nudisti\") e cantzones semper de \u00e0teros autores invariadas in sa melodia ma cun unu testu modificadu, comente \"La donna nuda\", parodia de \"I want a new drug\" de Huey Lewis and the News e \"Tenia\", versione torrada a f\u00e0ghere de sa famada \"Maniac\" de Michael Sembello.\nS'originalidade de su mess\u00e0giu musicale chi naschet dae custu tzoroddu de g\u00e8neres faghet in modu chi su grupu resurtet dif\u00ectziles de catalogare in suta de un' eticheta pretzisa meda. Sa matessi definitzione de rock dementziale a s'ispissu benit cunsiderada ridutora pro issos, ca sas m\u00f9sicas issoro e sos testos issoro sunt su resurtadu de unu traballu de chirca e isperimentatzione paragon\u00e0bile a cussa de carchi m\u00f9sicu de avangu\u00e0rdia. Elio e le Storie Tese no ant mai fatu segretu de s'\u00e8ssere ispirados meda, in s'isp\u00ecritu e in sa commistione de g\u00e8neres musicales, a Frank Zappa, fintzas si s'intentzione issoro est cussa de creare carchi cosa de nou e originale, chi potzat creare interesse e entusiasmu in sos ascurtadores. Issos matessi preferint una definitzione chi si sunt coniados dae solos, overas \"Musica per sognare\".\nSu giornalista e cr\u00ecticu musicale Ernesto Assante los at definidos \"sa m\u00e8gius banda italiana de semper\".\nSos cuntzertos.\nSu grupu, fintzas cando non publicaiat materiale nou, fiat semper in giru pro s'It\u00e0lia. Durante sa carriera longa issoro si sunt creados unu muntone de fans chi los sighint in manera sighida e chi l'ant perm\u00ectidu de f\u00e0ghere belle a mancu de cale si siat casta de promotzione discogr\u00e0fica comente a s\u00ecngulos, v\u00ecdeos o istrangiadas televisivas. Su raportu istrintu cun sos fans at creadu sos momentos chi si repitent in cada cuntzertu e chi faghent in modu chi su p\u00f9blicu, ispetzialmente cuddu de sas primas filas ue si sistemant sas \"favas\" e sos fans prus mannos, diventent parte integrante de s'ispet\u00e0culu. Su n\u00f9mene matessi de sa fanzine \"Fave\" (Favas) faghet riferimentu a sas \"Fave di fuca\" (Favas de fuca), produtu erbor\u00ecsticu publitzizadu meda in sos annos setanta (como unu \"meighinale de automedicazione\", e pretzisamente unu lassativu, prod\u00f9idu dae sa Bayer), chi benit pigadu in giru in \"Supergiovane\" e in \u00e0teras cantzones de su matessi album (Italyan, Rum Casusu \u00c7ikti).\nUnu momentu t\u00ecpicu de unu cuntzertu issoro est cando cumparet in su palcu Mangoni, de s\u00f2litu durante su segundu o terzu branos: a s'agabbu de su branu su p\u00f9blicu incumentzat a l'intzidare a boghes comente chi fiat issu sa star bera de su cuntzertu, cugugende sas par\u00e0ulas de Elio chi proat imbetzes a lu f\u00e0ghere essire. A cussu puntu incumentzat unu giogu in ue Elio s'ammustrat infadadu dae su p\u00f9blicu: a bias minetzat de abbandonare su palcu o fintzas lantzat unu sond\u00e0giu pro cumpr\u00e8ndere cantas persones sunt andadas a su cuntzertu pro b\u00ecdere su grupu e cantos pro Mangoni.\nSu p\u00f9blicu prus epetru, chi connoschet bene sas din\u00e0micas de s'ispet\u00e0culu, non tenet problemas e interrumpet a Elio durante sas presentadas de sos petzos aboghinende\u00b7li fr\u00e0sias comente a \"nudu!\", \"bastat cun su faedd\u00f2ngiu\" o \"cheriums Mangoni\", a sas cales Elio reagit semper rispondende in mala manera, mescamente cando finghet de \u00e0ere p\u00e8rdidu su filu de s'arresonu pro culpa de su \"disturbadore\". Si custu c\u00e0pitat durante unu cuntzertu gratuitu, Elio f\u00e0ghet notare a su p\u00f9blicu chi, no aende pagadu, non tenet su deretu de bogare a campus rechestas e chi antzis su grupu in cale si siat momentu diat p\u00f2dere isseberare de acabare s'ispet\u00e0culu, bidu chi \"tantu est de badas\". Dae cando est n\u00e0schida s'idea de sos cd brul\u00e8, chi caturant fintzas custos momentos, sunt medas sos fans chi proant a lassare una rasta in sa registratzione de su cd de cussu sero, fintzas in custu casu cun sa sabunada de conca de Elio chi l'ammentat chi \"ant ruinadu su cd\".\nDurante sa cantzone \"Cara ti amo\", in su puntu in cale benit cantada sa fr\u00e0sia \"Non \u00e8 vero\", sa par\u00e0ula \"non\" benit perlongada fintzas pro carchi minutu durante sos cales Elio dirighet su p\u00f9blicu cun su movimentu de manos.\nDurante sa cantzone \"Bis\", cando Elio resat sa fr\u00e0sia \"c'\u00e8 Paolone che pensa alla fregna\", su p\u00f9blicu si lantzat semper in unu apl\u00e0usu mannu pro ammentare su biadu de Feiez.\nA sa matessi manera, cando benit sonada e cantada sa cantzone \"T.V.U.M.D.B.\", s'assolu de sass\u00f2fonu benit trasm\u00ectidu in playback, e in su mentres su restu de sa banda acabat pro carchi momentu de sonare.\nSos cuntzertos acabant belle semper cun su branu \"Tapparella\", in su cale est presente su n\u00f2didu coru \"Forza Panino\", chi, acumpangiadu dae su b\u00e0ttidu de manos, est una \u00e0tera dedica de coro a Feiez e fintzas su \"richiamu\" pro sos bis. Custu coro, chi faghet de parodia siat a sos coros de ist\u00e0diu siat a su ritornellu de \"Radio Ga Ga\" de sos Queen, est intradu in s'immagin\u00e0riu colletivu, finas a su puntu chi no est raru a l'int\u00e8ndere fintzas in cuntzertos de tutt'\u00e0teru g\u00e8nere, comente a cussos heavy metal, impreadu pro bogare s'infadu dae sos palatzetos, o fintzas in sos minutos pretzedentes s'ispet\u00e0culu.\nNo est raru chi, in sos ispet\u00e0culos, Elio si giret a su p\u00f9blicu defininde\u00b7lu comente a una \"massa de comunistas\": difatis Elio e le Storie Tese si sunt \u00e0uto-proclamados grupu s\u00ecmbulu de sos gi\u00f2vanos de Fortza It\u00e0lia, cun finalidades craramente ir\u00f2nicas, in respetu de sa par condicio.\nFormatzione.\nMembros finas a s'isorvimentu.\nCustos cumponentes, fintzas collaborende assiduamente e continuativamente cun su grupu, non sunt istados incl\u00f9didos in sa formatzione ufitziale:"}
{"id": "18174", "revid": "7227", "url": "https://sc.wikipedia.org/wiki?curid=18174", "title": "Sinaloa", "text": "Su Sinaloa est unu de is 31 istados federados de is Istados Unidos Messicanos, chi nde faghent parte in paris cun sa Tzitade de su M\u00e8ssicu, Tenet una populatzione totale de 2'767'761 bividores in 18 munitzipalidades, e sa tzidade de Culiac\u00e1n Rosales est su cabu de logu e sa tzidade prus manna. Sinaloa tenet un'\u00e0rea de 58'200 km\u00b2."}
{"id": "18175", "revid": "7227", "url": "https://sc.wikipedia.org/wiki?curid=18175", "title": "Sonora", "text": "Su Sonora est unu de is 31 istados federados de is Istados Unidos Messicanos, chi nde faghent parte in paris cun sa Tzitade de su M\u00e8ssicu. Tenet una populatzione totale de 2'850'330 bividores in 72 munitzipalidades, e sa tzidade de Hermosillo est su cabu de logu e sa tzidade prus manna. Sonora tenet una mann\u00e0ria de 179 355 km\u00b2. "}
{"id": "18176", "revid": "7227", "url": "https://sc.wikipedia.org/wiki?curid=18176", "title": "Tamaulipas", "text": "Su Tamaulipas est unu de is 31 istados federados de is Istados Unidos Messicanos, chi nde faghent parte in paris cun sa Tzitade de su M\u00e8ssicu. Tenet una populatzione totale de 3'622'605 abitantes in 43 munitzipalidades, Ciudad Victoria est su cabu de logu e Reynosa est sa tzidade prus manna. S'istadu de Tamaulipas tenet una mann\u00e0ria de 75'384 km\u00b2. "}
{"id": "18177", "revid": "7227", "url": "https://sc.wikipedia.org/wiki?curid=18177", "title": "Menhir (grupu musicale)", "text": "Sos Menhir sunt unu grupu hip hop de N\u00f9goro cumpostu dae sas boghes de Momak (Marco Moro) e Kingai\u00e8 (Alessandro Gaia, connotu fintzas comente a Kappa o K.L.), beros e pr\u00f2pios pionieres de su rap in Sardigna chi cantant in limba sarda e in italianu.\nN\u00e0schidu in su 1997 dae sa fusione de sos duos grupos ist\u00f2ricos de s'hip hop nugoresu: sos \"W.A.R.\" e sos \"S.M.P.\", ativos intre s'acabu de sos annos \u201880 e sos primos annos \u201890, sos Menhir si sunt formados a s'incumintzu comente breakers, balladores de su b-boying, su ballu prus connotu cun su n\u00f9mene de breakdance. \nSos primos es\u00e8mpios de custa espressione art\u00ecstica s'agatant dae su 1982, gr\u00e0tzias a sos materiales fotogr\u00e0ficos e de sas pell\u00ecculas de sos arch\u00ecvios de retzas televisivas locales.\nIn cussu per\u00ecodu sa Rai mandaiat in direta unu programma de su t\u00ectulu \"S'Orecchiocchio\", chi daiat isp\u00e0tziu a sos grupos italianos de breakdance. Una de custas puntadas est istada dedicada a s'iscena hip hop nugoresa, s'\u00f9nica rasta de custu movimentu in cussu per\u00ecodu in s'\u00ecsula.\nGiai a curtzu a s'acabu de sos annos otanta sos duos rappers ant incumintzadu a assentare sas primas istofas in limba sarda, ispirados siat dae sos Mc americanos e siat dae sos poetas a bolu e dae sos tenores sardos. \nIn su 1990 Kingai\u00e8 at fundadu cun Dj Cris e \u00e0teros rappers sos \"W.A.R\" e Momak fundat sos \"S.M.P:\" ambos grupos ant prod\u00f9idu medas demotapes impreende comente bases breakbeadas pigadas dae viniles e istrumentales realizados cun m\u00f9sicos. In sa segunda metade de sos annos noranta sos duos leaders de custas esperi\u00e8ntzias art\u00ecsticas ant issberadu de s'aunire pro dare bida a sos Menhir: gasi Kingai\u00e8 e Momak ant creadu ufitzialmente sa banda in su 1997.\nIn su 1998, cun sas primas publicatziones de sos petzos \u201cAbbarrattiche In Dommo\u201d e \u201cIgnoto fantasma\u201d si faghent conn\u00f2schere in s'iscena. Custos duos cantos sunt insertados in s'album autoprodotto de su t\u00ectulu \"Il nostro essere\" de Momak e dj Qez.\nSemper a curtzu a sa fine de sos annos noranta su duetu, pro belle bator annos, si sunt tramudados a Torinu, in ue ant incumentzadu a collaborare cun sos pesson\u00e0gios de ispicu de sa realidade hip hop italiana comente a Rawl mc e sa crew Thc, proponende su sonu carater\u00ecsticu issoro. In su 2002, gr\u00e0tzias a una collaboratzione cun Dj Gruff, ant datu bida a unu progetu intituladu \u201cPecorino sardo\u201d, prod\u00f9idu dae s'eticheta indipendente Puruchan (semper de Dj Gruff ), in ue ant partetzipadu fintzas Josta, Pinzu, Tayone e Dj Skizo, arribende gasi a sos onores de s'iscena italiana, e divenende promotores in Sardigna de unu g\u00e8nere musicale nou chi ligat sos sonos de sa traditzione sarda cun cussos modernos de s'hip hop, cantende semper in sardu. In su matessi annu sunt torrados in Sardigna e ant bintu sa de chimbe editziones de su f\u00e8stival de sa cantzone sarda cun su branu \"Balla custu dillu\". Dae inoghe a pustis s'imprenta locale sarda ndat faeddadu meda, cunsagrende\u00b7los comente a su grupu de riferimentu de su rap isolanu.\nIn su 2007 est essidu s'album Menhir, in suta de s'eticheta musicale S'ard music. A cust'album ant aderidu medas de sas m\u00e8gius realidades musicales isolanas: sos tenores \"\u00c0nghelu Caria\" de N\u00f9goro, su jazista Gavinu Murgia, Simone Pala e Federica Gallus. S'album at retzidu cunsensos in s'istampa sarda e in cussa italiana. Sos testos de sos Menhir afrontant medas tem\u00e0ticas, pro sa majoria chi pertocant a sos temas sotziales; su ritmu percussivu e imponente partzit sas rimas de sos duos Mc chi in carchi casu faghent fintzas acrobatzias l\u00ecricas a su l\u00ecmite de su isorvilimba, su totu in armonia cun sos sonos chi incluent dae cussos \u00e8tnicos de su repert\u00f2riu sardu fintzas a funk, su soul e, prus in generale, a sa \"black music\".\nIntre su 2013 e su 2014 su duetu est intradu in ist\u00f9diu e at traballadu a ritmos serrados a carchi branu in bista de sa publicatzione, a pustis de belle oto annos dae s'\u00e0teru, de s'album nou, \u201cAbissi\u201d, prod\u00f9idu dae sa Machete Empire Records e essidu su fre\u00e0rgiu de su 2015, e chi at tentu unu sutzessu mannu siat a livellu sardu siat italianu, resissinde a intrare in sos primos bator postos de sa class\u00ecfica de iTunes pro sa setzione Hip Hop/Black music. Non sunt mancados mai sos branos in sardu, sin\u00f2nimu de reconnoschimentu pro sa terra issoro. Dae su biu sas duas boghes sunt istadas acumpangiadas dae su talentu gi\u00f2vanu Dj Kork e in manera ocasionale dae m\u00f9sicos chi s'ocupant de \"black music\". A s'ispissu a sos ispet\u00e0culu issoro ant collaboradu fintzas breakers e writers, evidentziende in prenu su cuntzetu de cultura hip hop chi los at semper rapresentados."}
{"id": "18178", "revid": "7227", "url": "https://sc.wikipedia.org/wiki?curid=18178", "title": "Gillian Anderson", "text": ""}
{"id": "18181", "revid": "10458", "url": "https://sc.wikipedia.org/wiki?curid=18181", "title": "Elio (cantadore)", "text": "Elio, pseud\u00f2nimu de Stefano Belisari (Milanu, 30 de tr\u00eculas de su 1961) est unu cantadore, composidore, flautista e atore teatrale italianu, ghia de su grupu de sos Elio e le Storie Tese, fundadu dae issu in su 1980, canto teniat 19 annos, in paris cun su baterista Luigi Zuffellato. \nEst sa boghe solista de sa banda ma s'ammustrat sonende fintzas sa chiterra e su fl\u00e0utu traessu, trastu in cale s'est diplomadu in su Cunservat\u00f2riu Giuseppe Verdi de Milanu. Carchi borta at sonadu fintzas su bassu el\u00e8tricu. In sos \u00f9rtimos annos est istadu int\u00e8rprete de partiduras iscritas pro issu dae composidores de proveni\u00e8ntzia cl\u00e0ssica, comente a Luca Lombardi o Nicola Campogrande. Est gi\u00f9ighe de \"X Factor\" dae sa de bator a sa de sete e de sa de noe editziones.\nSu n\u00f9mene beru de Elio est istadu tentu istichidu pro annos. In ocasione de cuntzertos o intervistas, Elio a s'ispissu si pigaiat giogu de sos interlocudores \"rivelende\u00b7li\" de si mutire cun n\u00f9menes imbentados in cussu momentu, comente a \"Roberto Moroni\" o \"Roberto Gustavivi\".\nBiografia.\nDe or\u00ecgines marchigianas (sos genitores sunt origin\u00e0rios de Cossignano, in prov\u00ecntzia de Ascoli Piceno), si diplomat in su litzeu iscient\u00ecficu Einstein, e fintzas in s'iscola tz\u00ecvica de m\u00f9sica Cunservat\u00f2riu Giuseppe Verdi de Milanu e, cun calma, in su 2002 si l\u00e0ureat in ingegneria eletr\u00f2nica in su Politecnicu de Milanu . Cojuadu, dae s'11 de santandria de su 2009 est babbu de duos gemellos, Dante e Ulisse.\nArtista ecl\u00e8ticu, contat, intre s'\u00e0teru, partetzipatziones a \u00f2peras teatrales (\"S'\u00f2pera de tres soddos\" de Bertolt Brecht, \"Ist\u00f2ria de Amore e de Anarchia\", \"musical\" de Lina Wertm\u00fcller) e tenet a s'ativu medas collaboratziones a discos de m\u00f9sica l\u00e8bia, intre sos cales cussa cun Giorgio Conte, cun su cale at cantadu \"Modulazione di frequenza\" in s'album de su cantautore astigianu de su 1993 \"Giorgio Conte\".\nParis cun Faso, Rocco Tanica, Cesareo, Mangoni e Linus presentat sa trasmissione radiof\u00f2nica de Radio Deejay \"Cordialmente\", in direta dae su 1993. At assentadu belle totus sas siglas de Mai dire Gol partetzipende\u00b7bi medas bortas comente a istr\u00e0ngiu in sos medas annos. In su 2001 est istadu istr\u00e0ngiu fissu de sa trasmissione cun totu su grupu chi, pro s'ocasione, at pigadu su n\u00f9mene de \"Tripudio Intestinale\".\nIn s'istiu de su 1992 at connotu sos cantadores de su Tenore de Neunele, cun sos cales at collaboradu pro annos, siat (in paris cun Jantoman, Faso, Christian Meyer e Vittorio Cosma, totus \u00e0teros membros de Elio e le Storie Tese) in su discu \"Terra Nostra\" de su 1996, in ue at cantadu una versione in sardu de \"La terra dei cachi\", siat in cussu de su 2000, Barones, in ue at cantadu (semper in sardu) su branu \"Intantu\", e fintzas in cussu de su 2003, D@e Coro, in ue de cantzones in sardu nd'at cantadu bator: \"Sartiglia\", \"Miniera\", \"Nerone\" e \"Trallallera\". Elio e su Tenore de Neunele ant fatu fintzas medas cuntzertos paris, formende su grupu connotu comente NeonElio.\nA curtzu a s'agabbu de sos annos noranta at dopiadu su pesson\u00e0giu de Butt-head de su cartone animadu Beavis and Butt-Head in direta in MTV paris cun Nicola Fasani (chi at dopiadu Beavis), dae sa de bator s\u00e8ries finas a sa de sete. At collaboradu a s'iscritura de su dopi\u00e0giu de su film \"Austin Powers: La spia che ci provava\". Sa carriera de dopiadore sua est sighida cun su film de animatzione \"Terkel in Trouble\" (2004). At imprestadu sa boghe fintzas a Pino su Pinguinu, mascote de sa publitzidade de sa Vodafone de su 2013.\nIn su 2002 p\u00f9blicat, comente pianista e chitarrista, su s\u00ecngulu \"C'\u00e8 solo l'Inter\", cantadu dae Graziano Romani, innu nou de s'iscuadra de f\u00f9balu de sa cale est tifosu. In su 2004 at publicadu su libru \"Fiabe centimetropolitane\" e, cun Faso, Rocco Tanica, Cesareo e Chiara Rapaccini, \"Animali spiaccicati.\" In su 2006 essit \"Vite bruciacchiate\", s'eterobiografia de sos Elio e le Storie Tese iscrita dae issos matessi e dae medas amigos e collaboradores issoro.\nIn cussos annos est fintzas cummentadore de sas partidas de baseball de sa MLB (paris cun Faso) pro SKY Sport. At giogadu pro annos in s'iscuadra de baseball de s'Ares Milano Baseball, militante in s\u00e8rie B, in su girone A, iscuadra de sa cale Faso est presidente.\nIn su 2003 est istr\u00e0ngiu de su discu \"X\" de sos Ossi Duri, banda piemontesa esperta in su repert\u00f2riu de Frank Zappa, cun sos cales registrat sa cover \"City of tiny lites\" e s'in\u00e8ditu \"Balletto\". In su cursu de sos annos, Elio e sos Ossi Duri realizant medas cuntzertos paris, unu de sos cales est istadu registradu in su discu \"Gnam Gnam\", essidu in su 2004. At collaboradu cun Maurizio Crozza in sa trasmissione \"Crozza Italia\" in LA7 (2006). In su martzu 2007 essit \"Tre colori\", s'album nou de su rocker Graziano Romani, in ue Elio duetat paris a Romani in su branu tituladu \"Giorni sporchi.\" At leadu parte a sa realizatzione de su branu \"Invisibile traccia\" in s'album \"Stonata\" de sa cantante Giorgia, sonende su fl\u00e0utu traessu.\nIn su 2009 Elio at incumentzadu a resare in sa s\u00e8rie TV \"Drammi medicali\", in l\u00ecnia in Flop Tv. In custa ocasione Elio, chi no amat \u00e8ssere mutidu cun su n\u00f9mene de batiare suo, s'est imbentadu unu nom\u00ecngiu fit\u00ectziu, \"Julio Hammurabi\", de dare a s'atore chi at interpretadu su pesson\u00e0giu suo, su \"Dotore Ovidio Giolsot.\" In sos t\u00ectulos de agabbu, difatis, nen Stefano Belisari nen Elio e le Storie Tese aparint comente a membros de su cast, ma s'agatat su n\u00f9mene de \"Julio Hammurabi\", alter ego de su pesson\u00e0giu, cantante, atore, c\u00f2micu. Est de su 2009 fintzas s'intzisione, paris cun sos \"Artisti uniti per l'Abruzzo,\" de su branu \"Domani\", in ocasione de su terremotu terrorosu chi at c\u00f2rfidu s'Abrutzu. Su 24 martzu 2009, in su MAXXI de Roma, Elio s'est presentadu pro pigare su Pr\u00e8miu a sa Carriera de sa XV Quadriennale de Arte de Roma destinadu a Maurizio Cattelan, sustentende de \u00e8ssere Cattelan. Durante sa cunfer\u00e8ntzia \"Elio Cattelan\" at retzidu su pr\u00e8miu e arresonadu in manera am\u00e0bile cun Francesco Prosperetti, Anna Mattirolo, Gino Agnese, Stefano Chiodi, Andrea Cortellessa, Cornelia Lauf e risp\u00f2ndidu a sas dimandas de su p\u00f9blicu presente, firmende fintzas aut\u00f2grafos cun su n\u00f9mene \"Maurizio Cattelan\". In s'istiu de su 2010 Elio est istadu isseberadu pro f\u00e0ghere parte pro sa prima borta de sa giuria de su talent show famadu de Rai 2, \"X Factor\", in paris cun Mara Maionchi, Enrico Ruggeri e Anna Tatangelo. Comente a gi\u00f9ighe Elio at tentu una popularidade manna e at batidu a sa puntada finale de su programma, su 23 de santandria de su 2010, dues de sos tres cantantes de s'iscuadra sua, est a n\u00e0rrere Nevruz Joku, chi s'est classificadu tertzu, e Nathalie, binchidora de su programma. Est gi\u00f9ighe fintzas in sa de chimbe e de ses editziones de s'ispet\u00e0culu in direta in Sky Uno, presentadu dae Alessandro Cattelan in paris cun Arisa, Morgan e Simona Ventura, e in sa de sete in paris a Mika, Morgan e Simona Ventura. A pustis de una p\u00e0usa, torrat in sa de noe editziones e est gi\u00f9ighe in paris a Fedez, Mika e Skin.\nIn su maju de su 2011 est essidu su film \"Paul\", in ue Elio d\u00f2piat s'alienu protagonista. In su 2011 Elio coll\u00e0borat cun sa Nokia e realizat pro s'Ovi Store s'estensione \"Elio ti guida\", programma agiuntivu destinadu a sos navigadores satellitares incl\u00f9didos in sos terminales. In su matessi annu essit unu videoclip in ue cantat \"Muppettissimo Show\", una cantzone pro su film nou \"I Muppet\". Semper in su 2011 est istr\u00e0ngiu fissu de s'ispet\u00e0culu \"The Show Must Go Off\" presentadu dae Serena Dandini in La7. In su 2013 Elio part\u00e8tzipat a su F\u00e8stival de Sanremo, classifichende\u00b7si a su segundu postu. At partetzipadu a sa realizatzione de duos branos chi s'agatant in s'album Frankenstein de Enrico Ruggeri, sonende su fl\u00e0utu traessu. Intervenit in s'album de Max Pezzali tituladu \"Max 20\" cantende \"Nord sud ovest\" \"est\". Dae su santugaine de su 2014 interpretat Gomez in su musical \"La Famiglia Addams\" in paris cun Geppi Cucciari, Giulia Odetto e Pierpaolo Lopatriello. In su 2015 coll\u00e0borat a s'album de sa cantautora sitziliana Cassandra Raffaele \"Chagall\" in sa rasta \"Meditazione\".\nIn su 2016 est sa boghe de su narradore in \"Pierino e il lupo\" pro sa Deutsche Grammophon.\nIn su 10 de Santandria de su 2017 Elio duetat cun Cristina De Avena pro su branu \"Siamo fatti cos\u00ec\" intzisu in s'album in ist\u00f9diu \"Duets - Tutti cantano Cristina\"."}
{"id": "18185", "revid": "1375", "url": "https://sc.wikipedia.org/wiki?curid=18185", "title": "Limba corsa", "text": ""}
{"id": "18186", "revid": "7227", "url": "https://sc.wikipedia.org/wiki?curid=18186", "title": "Limba tzeca", "text": ""}
{"id": "18192", "revid": "10458", "url": "https://sc.wikipedia.org/wiki?curid=18192", "title": "Faso", "text": "Faso, pseud\u00f2nimu de Nicola Fasani (Milano, 7 aprile 1965), est unu bassista italianu.\nFaina musicale.\nFaso est su bassista de sos grupos musicales Elio e le Storie Tese, Trio Bobo e Biba Band. At fintzas fatu parte de sa banda The Phazees pro carchi trasmissione televisiva de MTV.At collaboradu, intre sos \u00e0teros, cun Rossana Casale, Mina, Franco Battiato, Franco Fasano, Eugenio Finardi, Sergio Caputo, Daniele Silvestri.\nPro custu \u00f9rtimu at sonadu totu sos petzos de s'album \"Daniele Silvestri\" (francu \"L'uomo intero\" e \"Il Flamenco della doccia\") e sos branos \"L'uomo col megafono\", \"Le cose in comune\", \"Prima di essere un uomo\" e \"Marzo 3039\" de s'album \"Prima di essere un uomo.\" Sonat fintzas in sas cantzones \"Salir\u00f2\", \"Sempre di domenica\" e \"Manifesto\" de s'album \"Un\u00f2-du\u00e9.\" In s'album \"Bau\" de Mina (2006), Faso sonat su bassu in sete branos: \"Johnny scarpe gialle\", \"Nessun altro mai\", \"Alibi\", \"Un uomo che mi ama\", \"L'amore viene e se ne va\", \"Fai la tua vita\" e \"Inevitabile\".\nIn s'istiu de su 1992 at connotu sos cantadores de su Tenore de Neunele, e at collaboradu (in paris cun Elio, Jantoman, Christian Meyer e Vittorio Cosma, totus \u00e0teros membros de Elio e le Storie Tese) a su discu \"Terra Nostra\" de su 1996, in ue at sonadu, in paris cun Christian Meyer e Vittorio Cosma, in sos branos \"Amazzonia\" e \"Sa Sienda.\"\nIstile.\nComente totu sos cumponentes de Elio e le Storie Tese, fintzas Faso est unu m\u00f9sicu caraterizadu dae capatzidades t\u00e8cnicas e cumpet\u00e8ntzias musicales mannas. In s'istile suo s'agatant medas carater\u00ecsticas de su funky, de su jazz e de sa fusion, ma Faso ammustrat fintzas una capatzidade manna de adatare sas l\u00ecnias r\u00ectmicas suas a branos rock and roll, disco music e pop. Una de sas t\u00e8cnicas prus impreadas est cussa de su slap, cun sa cale a s'ispissu Faso acump\u00e0ngiat sos petzos prus ritmados. Un\u00ec\u00e0tera particularidade de Faso cunsistet in su pitzigare sas cordas a cusrtzu de su m\u00e0nicu de su bassu: gasi, s'atacu issoro resurtat prus delicadu e lis cunferit una din\u00e0mica chi torrat su sonu pr\u00e8tzisu issoro a cuddu realizadu in unu bassu fretless.\nIn sos branos de sos \u00c8lios sos assolos de bassu non cumparent praticamente mai, fintzas si in carchi cantzone Faso esecutet patterns r\u00ectmicos cun cumponentes fortes de improvisatzione (comente c\u00e0pitat in sas istrofas de \"Supergiovane\" o \"Servi della Gleba\") o fintzas in setziones minores comente a s'intro de \"El Pube\", in ue su bassu sonat a s'otava cun su fl\u00e0utu traessu. Faso realizat un\u00ecassolu beru e pr\u00f2piu in su branu \"Mio Cuggino\" in ue s'impreu de discansos musicales piessignos li cunferit sonidos pretamente jaz\u00ecsticos.\nTrastes.\nIntre sos medas bassos chi f\u00e0ghent parte de sa colletzione sua de trastes, su chi l'agradat de prus est unu Yamaha TRB6P a ses cordas, chi est cussu impreadu in totus sas esibitziones suas cun sos Elio e le Storie Tese. Comente contadu prus bortas dae Faso matessi, custu bassu est istadu comporadu a unu pr\u00e8tziu baratu meda, in cantu si trataiat de unu modellu essidu male: a c\u00e0usa de un'errore de su machin\u00e0riu prepostu a realizare s'allogiamentu pro sos pick-ups, su trastu est istadu istampadu dae un'ala a s'\u00e0tera. Faso aiat isseberadu de lu comporare su matessi e de l'acontzare: satisfatu dae su resurtadu, at isseberadu de lu mant\u00e8nnere, pensende chi sas riparatziones aerent influidu in manera positiva in su sonu.\nPro cugugiare sos sinnos de sas riparatziones, Faso at collocadu in su coddu de su trastu una petzeta de pl\u00e0stica niedda, cun forma e colore pr\u00e8tzisos a cussas de su vanu in ue b'at s'eletr\u00f2nica de su bassu. In manera ir\u00f2nica, Faso narat chi cussu siat su vanu de s'e\"letr\u00f2nica immagin\u00e0ria d\u00f2pia\", chi diat f\u00e0ghere in modu chi su bassu suo siat unu modellu \u00f9nicu in su mundu.\nFintzas si no l'impreat belle mai dae su biu (francu chi in branos comente a \"Tristezza\"), in carchi branu at sonadu unu bassu fretless. Sa cantzone \"Cateto\", de su primu album, est s'\u00f9nicu casu in ue Faso apat impreadu unu chapman stick, chi per\u00f2 l'est istadu furadu pagu tempus a pustis. Su stick est torradu a pustis a su leg\u00ectimu propiet\u00e0riu cando, prus de deghe annos a pustis, unu ritzetadore l'at propostu a Max Costa, collaboradore ist\u00f2ricu de sos Elio e le Storie Tese. A pustis de cuss'epis\u00f2diu, Faso no at impreadu prus cussu trastu, preferende de si dedicare a s'impreu de su bassu traditzionale. In prus issu tenet e at impreadu, mescamente in ist\u00f9diu, carchi Fender Jazz Bass e una paia de Manne Newport Special a 4 e 5 cordas. In su Giru \"Enlarge Your Penis\" impreat unu bassu de liuteria Frudua a 5 cordas, meda simigiante a unu Jazz Bass.\nImpreat un'amplificadore Markbass cun c\u00e0scia 6x10\" in editzione ispetziale de colore biancu."}
{"id": "18207", "revid": "2404", "url": "https://sc.wikipedia.org/wiki?curid=18207", "title": "\u00c1sia tzentrale", "text": "S'\u00c0sia tzentrale est una regione geogr\u00e0fica de s'\u00c0sia. In base a sa partitzione de su mundu fata dae sas Natziones Unidas, est una de sas macro-regiones cun chi est dividida s'\u00c0sia e incluet chimbe istados reconnotos dae s'Organizatzione matessi:"}
{"id": "18208", "revid": "11485", "url": "https://sc.wikipedia.org/wiki?curid=18208", "title": "1751", "text": "S'annu 1751 (MDCCLI in n\u00f9meros romanos) est un annu incomintzadu in chenabura segundu su calend\u00e0riu gregorianu. "}
{"id": "18210", "revid": "7227", "url": "https://sc.wikipedia.org/wiki?curid=18210", "title": "Rocco Tanica", "text": "Rocco Tanica, pseud\u00f2nimu de Sergio Conforti (Milanu, 13 de fre\u00e0rgiu de su 1964), est unu tastierista, iscritore e presentadore televisivu italianu, membru de su grupu musicale Elio e le Storie Tese. \nM\u00f9sica.\nIn paris cun a sa faina printzipale de tastierista de Elio e le Storie Tese, a sos cales s'est aunidu ufitzialmente in su 1982, Tanica at collaboradu fintzas cun medas \u00e0teros m\u00f9sicos comente: sos Righeira, in sas hits \"L'estate sta finendo\" e \"Innamoratissimo\" (de su cale est autore de sa m\u00f9sica cun sos Fratelli La Bionda); Massimo Ranieri, pro su cale at curadu fintzas s'arrangiamentu e sonadu s'introduzione a su pianoforte de \"Perdere l'amore\"; ma fintzas Roberto Vecchioni, Claudio Baglioni, Ricchi e poveri, Sergio Caputo, Stefano Nosei, Max Pezzali, The Kolors, Claudio Bisio e Paola Cortellesi.\nIn su 1990 coll\u00e0borat cun Fabrizio De Andr\u00e9 comente a musitzista (sonende sas tastieras, su pianoforte e s'armonium) e co-arrangiatode in su discu \"Le nuvole\" e assentende s'istrumentale \"bandisticu\" de Don Raffa\u00e8 (chi nointames no lu bidet acreditadu intre sos autores). In su 1996, pro Claudio Baglioni, at arrangiadu sos arcos in su branu \"Male di me\", chi s'agatat in s'album\"Io sono qui.\" In su 2003 part\u00e8tzipat comente a istr\u00e0ngiu a su Cd \"X\" de sos Ossi Duri, dedicadu a Frank Zappa, pro su detzennale de sa morte sua, in ue inframmezat sos branos cun \"titulias\" in paris cun Claudio Bisio. In su 2005 part\u00e8tzipat a s'album \"L'ultimo dei miei cani\" de sos Ossi Duri, ue sonat in sos branos \"La fonte dell'odore\" e \"Siga fecca\".\nPartinde dae su giru de su 2013, fintzas abarrende a totu sos efetos membru de sos Elio e le Storie Tese comente a autore e musitzista in ist\u00f9diu, at reduidu sas aparitziones dae su biu cun su grupu, benende sostituidu in su dae bivu dae su pianista e produtore Vittorio Cosma. Su 24 de abrile de su 2016, durante un' intervista realizada dae su programma \"Storie\" de s'emittente isv\u00ectzera RSI, su tastierista at riveladu chi cussu iss\u00e8beru est istadu pigadu de sighida a unu per\u00ecodu de depressione profunda, causadu pr\u00f2piu dae sos ritmos pesantes e usurantes de su d\u00e8pere sonare dae su biu. Custu ist\u00e0giu dae sa faina dae bivu l'at perm\u00ectidu de recuperare salude e serenidade.\nSu 29 de abrile de su 2016, durante su primu cuntzertu de su \"Piccoli Energumeni Tour\" a Milanu, Rocco Tanica ann\u00f9ntziat ufitzialmente chi a su t\u00e8rmine de cussu giru at a acabare de sonare dae su biu cun sa banda, sighende per\u00f2 a nd'abarrare unu membru. Su 21 de maju de su 2016 sonat pro s'\u00f9rtima bia cun sos Elio e le Storie Tese, in ocasione de s'\u00f9rtima tapa de su \"Piccoli Energumeni Tour\", in P\u00e0dova.\nTelevisione e tz\u00ecnema.\nAutore televisivu, in sos annos 2007-2008, Tanica at collaboradu a sa trasmissione domenicale de Rai 2 \"Quelli che... il calcio.\" At fatu fintzas medas aparitziones in sa trasmissione televisiva \"Zelig Circus\", in ue at impersonadu \"Vano Fossati\", ir\u00f2nica e originale parodia de su cantautore Ivano Fossati. In sas primas duas editziones de su programma de Rai 2 \"Scorie\" at interpretadu su ruolu de \"Sergione\" (acumpangiadu dae partners feminiles cales sa pisedda imm\u00e0gine \"Lookrezia\" e sa contorsionista \"Lili\"), proponende \"instant songs\" e istachetos impreende tastiera e vocoder. In sas editziones sighentes, a sa sola, at curadu una \"curiosa\" rassigna de imprenta.\nPresentat su format \"Quasi TG\", programma de noas surreale prod\u00f9idu dae Endemol e Vodafone It\u00e0lia, distribuidu comente a serv\u00ectziu VAS e fintzas in direta in su canale satellitare Comedy Central. Dae su 2009 part\u00e8tzipat a sa s\u00e8rie c\u00f2mica \"I soliti idioti\", in direta in MTV, interpretende su ruolu de su tassista in \"sos\" sketchs \"Quindi Quindi\". In su 2010 est istadu autore e presentadore de su \"TG Tanica\", rubrica de sa trasmissione de La7 \"Crozza Italia\" riproposta a pustis in su 2011 a s'internu de \"TV Talk\" in Rai 3. Comente a atore tzinematogr\u00e0ficu at resadu in duos films de Antonello Grimaldi: in su 1999 in \"Asini\", de su cale at firmadu fintzas sa colunna sonora, e in su 1996 in \"Il cielo \u00e8 sempre pi\u00f9 blu\".\nIn su 2004 at imprestadu sa boghe sua pro interpretare su pesson\u00e0giu de \"Sten\" in su film de animatzione danesa \"Terkel in Trouble.\" Semper in su matessi annu, in paris cun \u00e0teros \u00c8lios, aparit in su cast de Natale in casa Deejay, film dir\u00ecgidu dae Lorenzo Bassano e chi si serrat cun sas notas de sa cantzone \"Natale allo Zenzero\" de Elio e le Storie Tese. Est co-presentadore de Xtra Factor, programma a pustis de su talent \"X Factor\" de su cale Elio est gi\u00f9ighe. Dae su 2011 est istr\u00e0ngiu fissu de sa trasmissione \"Xtra Factor\" pro cummentare comicamente sa direta de X Factor in pessu chi acabat.\nDae su 10 a su 14 de fre\u00e0rgiu de su 2015 est in su cast de su F\u00e8stival de Sanremo 2015 in su ruolu de imbiadu ispetziale de sa sala imprenta, dae sa cale proponet sa leghidura surreale sua de giornales e rivistas. A pustis benit cunfirmadu in su cast de sa manifestatzione pro sas editziones imbenientes, andadas in direta dae su 9 a su 13 de fre\u00e0rgiu de su 2016 e dae su 7 a su 11 de fre\u00e0rgiu de su 2017. In su beranu de su 2015 est co-presentadore, in paris cun Lucilla Agosti, de su programma \"It\u00e0lia's Got Veramente Talent?\", ispet\u00e0culu c\u00f2micu chi sighet a \"It\u00e0lia's Got Talent.\" Dae su 8 de l\u00e0mpadas presentat \"Razzolaser\" in Rai 2, in paris cun Angela Rafanelli.\nSu 21 de maju de su 2016 a su Mannu Teatru Geox de P\u00e0dova part\u00e8tzipat a s'\u00f9rtimu cuntzertu de sa carriera sua cun sos Elio e le Storie Tese.\nSos \"Corti\".\nSergio Conforti tenet sa paternidade de s'idea de sos \"Corti\" (Curtzos), cantzos audio minores ricavados, cun unu traballu fine de c\u00f2pia-incolla, dae sutzessos de m\u00f9sica l\u00e8bia italiana, pro sa majoria, e fintzas internatzionale, presentados in su cursu de sa trasmissione radiof\u00f2nica \"Cordialmente\" Su resurtadu est un'efetu esilarante, semper diferente, de muda totale de sa m\u00f9sica e/o de su testu de part\u00e8ntzia: in particulare cust'\u00f9rtimu, mudadu comente si tocat, o c\u00e0mbiat de significadu rispetu a s'originale, o si trasformat in una s\u00e8rie de par\u00e0ulas e espressiones chene sensu perunu. S'ispiratzione de sa t\u00e8cnica cun sa cale sunt istados creados sos \"Corti\" est b\u00e8nnida dae s'iscurtu de una versione cuntzentrada e \"mutilada\" de \"Birdland\" de sos Weather Report, chi in sos annos otanta faghiat de sutafundu a unu ispot televisivu de s\"'Amaro Ramazzotti\".\nA pustis de sos primos esperimentos cun sas cantzones populares, sa t\u00e8cnica de sos Curtzos est istada est\u00e8ndida, cun su matessi efetu surreale, a \u00e0teros documentos sonoros (parist\u00f2rias, document\u00e0rios, somm\u00e0rios de sos TG, etz.). Partinde dae su 28 de ghenn\u00e0rgiu de su 2008, sos \"Curtzos\" tenent fintzas un'\u00e0tera t\u00e8cnica: torrare una cantzone intrea a sa nota prus de importu, chi benit pigada comente a puntu de riferimentu in ue tragare (cun unu programma de elaboratzione de sas frecu\u00e8ntzias) cada \u00e0tera nota in sa cantzone intrea o in unu cantzu suo. Un'es\u00e8mpiu de custa t\u00e8cnica est \"Satisfaction\" de sos Rolling Stones, imperniada in su \"si\" e in su \"mi\". Rocco Tanica est n\u00f2didu fintzas pro s'impreu particulare de s'harmonizer, moduladore vocale pro m\u00e8diu de su cale su tastierista dat boghe a sos \"alter ego\" suos durante sos cuntzertos (impreadu, pro es\u00e8mpiu, in sos branos \"Shpalman\u00ae\" e \"She Wants\", in ue Tanica est boghe solista)."}
{"id": "18211", "revid": "7227", "url": "https://sc.wikipedia.org/wiki?curid=18211", "title": "Mexicali", "text": "Mexicali est su cabulogu e sa segunda tzitade prus manna de sa Calif\u00f2rnia Bassa. Inoghe s'agatant sos corpos prus importantes de s'Istadu (Corte d'Apellu, Cumandu Militare, Cumandu Regione Carabineris, etc.). Oe in Messicali istant pagu prus o mancu 988'417 bividores. Est sa tzidade prus setetrionale de sa federatzione messicana."}
{"id": "18213", "revid": "7227", "url": "https://sc.wikipedia.org/wiki?curid=18213", "title": "San Luis Potos\u00ed (tzitade)", "text": "Sa tzitade de San Luis Potos\u00ed est su cabu de logu e sa tzitade prus manna de s'istadu federadu de San Luis Potosi. Inoghe s'agatant is corpos prus importantes de s'Istadu. Istant oe in San Luis Potos\u00ed pagu prus o mancu 772'828 bividores."}
{"id": "18214", "revid": "7227", "url": "https://sc.wikipedia.org/wiki?curid=18214", "title": "Santiago de Quer\u00e9taro", "text": "Sa tzidade de Santiago de Quer\u00e9taro est su cabulogu e sa prus tzitade prus manna de su istadu federadu de Quer\u00e9taro. Inoghe s'agatant is corpos prus importantes de s'Istadu. In dies de oe tenet pagu prus o mancu 1'097'025 bividores."}
{"id": "18215", "revid": "7227", "url": "https://sc.wikipedia.org/wiki?curid=18215", "title": "Chilpancingo de los Bravo", "text": "Sa tzidade de Chilpancingo de los Bravo est su cabu de logu e sa segunda tzitade prus manna de s'istadu federadu de Guerrero. Inoghe s'agatant is corpos prus importantes de s'Istadu (Corte d'Apellu, Cumandu Militare, Cumandu Regione Carabineris, etc.). Oe in Chilpancingo de los Bravo b'istant pagu prus o mancu 187 251 bividores."}
{"id": "18216", "revid": "7227", "url": "https://sc.wikipedia.org/wiki?curid=18216", "title": "Hermosillo", "text": "Sa tzidade de Hermosillo est su cabu de logu e sa tzitade prus manna de s'istadu federadu de Sonora. Inoghe s'agatant is corpos prus importantes de s'Istadu. In dies de oe in Ermosiddu b'istant pagu prus o mancu 984'342 bividores."}
{"id": "18217", "revid": "7227", "url": "https://sc.wikipedia.org/wiki?curid=18217", "title": "Guadalajara", "text": "Sa tzidade de Guadalajara est su cabu de logu e sa tzitade prus manna de su istadu federadu de Jalisco. Inoghe s'agatant is corpos prus importantes de s'Istadu (Corte d'Apellu, Cumandu Militare, Cumandu Regione Carabineris, etc.). Oe in Gadalasciara b'istant pagu prus o mancu 4'434'878 abitantes. Est sa segunda tzidade prus manna de sa federatzione messicana."}
{"id": "18220", "revid": "7227", "url": "https://sc.wikipedia.org/wiki?curid=18220", "title": "Jantoman", "text": "Jantoman, pseud\u00f2nimu de Antonello Aguzzi (Pinerolo, 6 de nadale de su 1959), est unu tastierista e organista italianu.\nBiografia.\nAt incumentzadu sa carriera de musitzista professionista in su 1987 partetzipende a albums de artistas italianos e sonende dae su biu cun atores e cabaretistas (Claudio Bisio, Aldo Giovanni e Giacomo, Fabio De Luigi) e traballende in su campu de sa publitzidade.\nEst su tastierista (in paris cun Rocco Tanica) e su corista de su grupu musicale Elio e le Storie Tese, partinde dae su giru de su 1999, e s'\u00f2cupat fintzas de sas fases de mix\u00e0giu de sos discos issoro, ma sa collaboratzione in ist\u00f9diu cun su grupu in sas fases de pre e post-produtzione est incumentzada su 1989, cando Jantoman los at adobiadu in su Psycho Studio de Claudio Dentes in ue fiant registrende su primu album. S'intrada de Jantoman, a pustis de sa morte de Feiez, at perm\u00ectidu a Rocco Tanica de si francare dae s'impreu de su vocoder. Pro sas dificultades esecutivas de carchi branu, s'est balangiadu su nom\u00ecngiu de Inumano. Sonat fintzas in sa Biba Band, in sa banda de Robi Zonca e in sos BravimaBasta, banda n\u00e0schida dae sas chisinas de sos Phazee. At b\u00ecvidu in Pavia.\nIn s'istiu de su 1992 at connotu sos cantadores de su Tenore de Neunele, e at collaboradu (in paris cun Elio, Faso, Christian Meyer e Vittorio Cosma, totus \u00e0teros membros de Elio e le Storie Tese) a su discu \"Terra Nostra\" de su 1996, in ue at sonadu in sa versione in sardu de \"La terra dei cachi\", cantada dae Elio\".\""}
{"id": "18222", "revid": "7227", "url": "https://sc.wikipedia.org/wiki?curid=18222", "title": "Christian Meyer", "text": " Christian Meyer (Milanu, 27 de ghenn\u00e0rgiu de su 1963) est unu baterista isv\u00ectzeru. Est su baterista de su grupu Elio e le Storie Tese (e fintzas de sos Trio Bobo, La Drummeria, Biba Band, e de sos Color Swing Trio).\nBiografia.\nNaschet a Milanu su 27 de ghenn\u00e0rgiu de su 1963 dae unu babbu isv\u00ectzeru e una mama milanesa; dae s'edade de 11 annos incumentzat a istudiare sa bateria cun su Maistru Enrico Lucchini. A s'edade de 18 annos optat pro sa tzitadin\u00e0ntzia isv\u00ectzera ebbia, pro evitare su serv\u00ectziu militare.\nFinas dae sos primos annos otanta cumintzant sas collaboratziones professionales, in antis cun m\u00f9sicos italianos (a Francoforte) e de su 1983, torradu in It\u00e0lia cumintzat s'ist\u00f9diu de diversos gh\u00e8neros musicales, focalizzandoli printzipalmente in su jazz.\nAt insegnadu dae su 1990 a su 1996 in su Centro Professionale Musica (CPM) de Milanu. Dae s'acabu de sos annos '80, in paris cun sos cuntzertos cun su grupu Elio e sas Ist\u00f2rias At tiradu, si d\u00e8dicat a s'acumprimentu de semin\u00e0rios musicales.\nCollaboratziones.\nChristian Meyerat collaboradu cun medas artistas italianos e nono: Tino Tracanna Sextet, Cinzia Spata Unit, Attilio Zanchi Quartet, Bruno De Filippi, S. Fanni, Gigi Cifarelli, F. Ambrosetti, M. Bozza, Claudio Bolli Quintet, Claudio Angeleri ARP Quintet, Paolo Damiani G. Trovesi Emotion Orchestra, Antonio Farao, Paolo Fresu, Mina, Amii Stewart, Grande Orchestra di Canale 5 (dir\u00ecgida dae G. Vessicchio), Mauro Negri Jazz Rock Quartet, Enrico Rava, Gianluigi Trovesi, John Stowell, Groove Night Band (Neil Stubenhaus, Ralph Mc Donald, Will Lee, Tower of Power horns, Ross Bolton, ecc.), Stefano Di Battista, Javier Girotto, Dario Deidda, Gianni Giudici Hammond trio, La Drummeria, Frank Gambale, P. Di Sabatino Band, Orchestra di Fiati della Valtellina (guest. M. Gianmarco-F. Bosso), Dario Faiella Quartet, Eric Marienthal, Alessio Menconi.\nIn su 1990 intrat a f\u00e0ghere parte ufitzialmente de su grupu Elio e le Storie Tese.Dae inoghe naschent collaboratziones cun artistas comente a James Taylor, Giorgia, Ornella Vanoni, Santana, Lucio Dalla, Ricchi e Poveri, Gemelle Kessler, Carmen Consoli, Renzo Arbore, Ike Willis (cantante in sa banda de Frank Zappa), Neri per Caso, Irene Grandi, Gialappa's Band (Mai dire gol), Litfiba, Sister Sledge.\nIn s'istiu de su 1992 at connotu sos cantadores de su Tenore de Neunele, e at collaboradu (in paris cun Elio, Jantoman, Faso e Vittorio Cosma, totus \u00e0teros membros de Elio e le Storie Tese) in su discu \"Terra Nostra\" de su 1996, in ue at sonadu, in paris cun Faso e Vittorio Cosma, in sos branos \"Amazzonia\" e \"Sa Sienda.\"\nAt traballadu fintzas cun Akira Jimbo (de s'ist\u00f2ricu grupu \"Casiopea\"), Riccardo Lombardo, Sonny Emory (Earth Wind &amp; Fire), Tullio De Piscopo, Billy Cobham, Mariano Barba, Russ Miller, Gregg Bissonette, Andr\u00e8 \u201cDede\u201d Ceccarelli, Jean Paul Ceccarelli, John Robinson (Quincy Jones), Naco.\nColl\u00e0borat in manera ist\u00e0bile cun Yamaha, de sa cale est \"endorser\" ufitziale, motivu pro su cale Yamaha l'at prod\u00f9idu s'\"Isv\u00ectzera\", una bateria modellu \"Oak Custom\", cun sa t\u00ecpica tintura de sa bandera elv\u00e8tica.\nAtualmente faghet parte de sa \"Drummeria\", orchestra de percussiones formada, in paris cun Meyer, de \u00e0teros bator bateristas: Walter Calloni, Maxx Furian, Ellade Bandini, Paolo Pellegatti. Sa Drummeria s'ammustrat in ispet\u00e0culos dae bivu ispantosos, basados in assolos de grupu impreende sos tamburos comente a m\u00e8dios espressivos.\nIn su 2011 at leadu parte a sa realizatzione de su CD de su Cre-Grest 2011 \"Battibaleno\" de sos Oratores de sas Di\u00f2tzesis Lombardas paris cun Valerio Baggio e Herbert Bussini sonende in sa rasta \"Tempus\"."}
{"id": "18223", "revid": "7227", "url": "https://sc.wikipedia.org/wiki?curid=18223", "title": "Meyer", "text": ""}
{"id": "18224", "revid": "7227", "url": "https://sc.wikipedia.org/wiki?curid=18224", "title": "Cesareo", "text": "Cesareo, pseud\u00f2nimu de Davide Luca Civaschi (Milanu, 22 de ghenn\u00e0rgiu de su 1962), est unu chitarrista e compositore italianu, membru de su grupu Elio e le Storie Tese.\nCarriera.\nIstrumentista cun capatzidades t\u00e8cnicas e compositivas istimadas, at militadu in medas grupos emergentes milanesos, intre sos cales sos Urania, in antis de div\u00e8nnere su chitarrista ufitziale de sos Elio e le Storie Tese in su 1984.\nAt fintzas collaboradu cun medas artistas, intre sos cales Daniele Silvestri, Massimo Riva, Stefano Nosei, Annalisa Minetti e sos Perro Negro, e cun pesson\u00e0gios de s'ispet\u00e0culu comente a Claudio Bisio. At iscritu, in paris cun Massimo Riva, su branu \"Dentro di me\", presentadu dae Mara in su F\u00e8stival de Sanremo 1995 in sa setzione \"propostas noas\" otenende sa finale.\nCesareo si distinghet pro un'istile s\u00f2briu e eficatze e pro sa poliedricidade sua, chi bene s'adatat a sas carater\u00ecsticas de su grupu. \nIn sa r\u00e0diu presentat, in paris cun Linus e cun sos \u00e0teros membros de sos Elio e le Storie Tese, sa trasmissione Cordialmente in direta in Radio Deejay.\nIn prus de \u00e8ssere su chitarrista de sos \u00c8lios, Cesareo sonat fintzas cun sos Four Tiles e part\u00e8tzipat, paris cun unos \u00e0teros chitarristas comente a Max Cottafavi e Maurizio Solieri, a sa Notte delle Chitarre, organizada dae su grupu Custodie Cautelari.\nEst istadu su primu chitarrista italianu a t\u00e8nnere unu modellu de chiterra costruida pro issu dae s'Ibanez, sa RGTH57 Cesareo Model, cun una gr\u00e0fica chi est istada realizada in manera ap\u00f2sita dae su frade suo (gr\u00e0ficu de professione) ispirende\u00b7si a Eddie Van Halen.\n\u00c0teros progetos.\nAt leadu parte a sa produtzione de s'album \"Percorsi Inversi\" de sa banda milanesa Audyaroad cun unu featuring in su branu \"Ogni Evoluzione\"."}
{"id": "18226", "revid": "12712", "url": "https://sc.wikipedia.org/wiki?curid=18226", "title": "Vittorio Cosma", "text": "Vittorio Cosma (Varese, 11 de martzu de su 1965) est unu tastierista, composidore e produtore discogr\u00e0ficu italianu.\nBiografia.\nEst istadu unu membru de sa Premiata Forneria Marconi. Coll\u00e0borat de semper cun Elio e le Storie Tese leende parte a sos discos, a sos cuntzertos e a sos ispet\u00e0culos televisivos issoro.\nIn sa faina sua de produtore, musitzista e composidore at colletzionadu medas discos de oro collaborende cun artistas comente a: Fiorella Mannoia, Marlene Kuntz, Samuele Bersani, Pino Daniele, Fabrizio De Andr\u00e9, Enrico Ruggeri, Pacifico, Ivano Fossati, Almamegretta, Roberto Vecchioni, Mauro Pagani, Eugenio Finardi e medas \u00e0teros. At traballadu cun m\u00f9sicos istr\u00e0ngios, comente a Airto Moreira, Miroslav Vitous, Jacques Morelembaum, Nils Petter Molv\u00e6r, Omar Hakim, Peter Erskine, sos M\u00f9m, Jorge Ben, e medas \u00e0teros.\nAt abertu sos cuntzertos de Miles Davis in su giru italianu 1987.\nVittorio Cosma est istadu Mastru Cuntzertadore e Diretore Art\u00ecsticu de Sa Note de sa Taranta in su 2002 e 2003, in ue at incumentzadu sa collaboratzione sua cun Stewart Copeland. Cun s'ex Police registrat CDs e sighit a sonare in totu su mundu, siat cun s'Ensemble \"Notte della Taranta\" chi cun GIZMODROME, una banda creada dae Cosma e Copeland matessi.\nColl\u00e0borat cun su DJ e produtore Howie B (U2, Bj\u00f6rk etc.), cun su grupu de Peter Gabriel (David Rhodes, Ged Lynch, Richard Evans) e cun sos m\u00f9sicos islandesos Valgeir Sigur\u00f0sson e Borgar Magnasson (Bj\u00f6rk, Sigur R\u00f3s).\nVittorio Cosma at dir\u00ecgidu s'orchestra de su F\u00e8stival de Sanremo in medas editziones. Sas prus reghentes cun Elio e le Storie Tese, Riccardo Sinigallia, Marlene Kuntz (pr\u00e8miu pro su duetu cun Patos Smith), Almamegretta, Samuele Bersani (pr\u00e8miu de sa cr\u00ectica), Cristiano De Andr\u00e9 (pr\u00e8miu de sa cr\u00ectica), Enrico Ruggeri (binchidore 1993).\nPro su Cuntzertu de su Primu Maju, at realizadu unu donu a sos Beatles cun s'orchestra de Ennio Morricone e sos Gnu Quartet.\nIn su 2013 creat sa \"Grande Orchestra Rock\", ensemble formadu dae prus m\u00f9sicos italianos: su disafiu est cussu de creare una superband bonende in paris limb\u00e0gios e acostamentos musicales in diferentes de su totu, dae Maurizio Solieri (chitarrista ist\u00f2ricu de Vasco), Federico Poggipollini (Ligabue) a Boosta de sos Subsonica, colende pro Stefano De Batista, Bob Angelini, Andrea Mariano (Negramaro) sos cantautores Colapesce e Andrea Appino, Fabrizio Bosso, James Senese, Emidio Clementi de sos Massimo Volume, su rapper Ensi e Francesco De Giacomo de su Banco del Mutuo Soccorso pro nde tzitare petzi calicunu.\nAt fatu medas progetos trasversales comente a \"Copynight\", eventu de abertura de su Festival dei Due Mondi 2009 e s'eventu multimediale mannu INDEEPANDANCE, ambos realizados cun Caterina Caselli\". Indeepandance\" est istada iscrita e realizada cun sos videoartistas Masbedo, s'iscritore Aldo Nove e posta in iscena in logos comente a su museu MAXXI de Roma e s'Arena Tz\u00ecvica de Milanu, cun istr\u00e0ngios b\u00e8nnidos dae disciplinas diferentes (s'iscritore Michel Houellebecq, sos Subsonica, Pierfrancesco Favino, su Dj Richard Dorfmeister, Elisa, su grupu islandesu M\u00f9m, etz...).\nAt realizadu medas colunnas sonoras pro su tz\u00ecnema, intre sas cales cussa pro su film \"Colpo di luna\" (1995), premiadu in su F\u00e8stival Internatzionale de su Tz\u00ecnema de Berlinu. \nEst autore de sas colunnas sonoras de sos \u00f9rtimos traballos de Nino Manfredi. In paris cun Gianni Maroccolo est autore de sa colunna sonora de \"The Lack\" de sos Masbedo, presentadu a su F\u00e8stival de Ven\u00e8tzia in su 2014. At fintzas incumentzadu una collaboratzione cun sos registas Benedetta Argentieri, Bruno Chiaravalloti e Claudio Jampaglia pro cales at realizadu sas m\u00f9sicas de su docufilm \"Our War\" e est atualmente assentende pro una produtzione noa.\nAt fintzas assentadu colunnas sonoras televisivas pro sa Rai e pro sa Mediaset (I Cesaroni, \"Una storia qualunque\", etz...) e m\u00f9sicas pro siglas e iscienegiados radiof\u00f2nicos.\nEst Diretore Art\u00ecsticu de su f\u00e8stival de m\u00f9sica e literadura \"Sas cordas de s'\u00c0nima\" a Cremona e de su f\u00e8stival multidisciplinare \"Microcosmi\". Est istadu diretore de su M\u00e0ntova M\u00f9sica F\u00e8stival e de su \"Festival letterature di Roma-Massenzio\".\nInsegnat in s'IED de Milanu. Tenet cunfer\u00e8ntzias a pitzu de sa comunicatzione de sa cultura (in su Polit\u00e8cnicu de Milanu e in cussu de Torinu, in s'Acad\u00e8mia de bellas artes de Brera, in eventos TED e pro \u00e0teras istitutziones). Est collaboradore fissu de sa rivista liter\u00e0ria \"Storie\".\nCun sa domo sua de produtzione Music Production, in Milanu, at creadu sas m\u00f9sicas pro medas ann\u00f9ntzios publitzit\u00e0rios, intre sos cales cussos pro Fiat, Coca Colat, TIM, Ringo, Audi, Banca Mediolanum, Rex, J\u00e4germeister, Cornetto Algida, Johnnie Walker, Suzuki, Motorola, Galbani, Seat, Saiwa, Volkswagen, Pavesi, Voiello, Campari, Istare, Autostrade e medas \u00e0teros.\nSu progetu prus reghente suo, \"Deproducers\", est unu colletivu formadu de medas m\u00f9sicos e produtores italianos: Gianni Maroccolo, Massimiliano Casacci e Riccardo Sinigallia. Sa punna est cussa de r\u00e8ndere \u00e0tzess\u00ecbile sa Si\u00e8ntzia pro m\u00e8diu de sa m\u00f9sica. Sos \"Deproducers\", a pustis de s'es\u00f2rdiu discogr\u00e0ficu in su 2012 cun su cd PLANET\u00c0RIU (Sony) e cun s'ispet\u00e0culu om\u00f2nimu (in programatzione fintzas como), sighint su progetu issoro de chirca (cun Fabio Peri, astrof\u00ecsicu e diretore de su martzu de Milanu). \n\"Botanica\" est su segundu cap\u00ectulu discogr\u00e0ficu de su percursu issoro de \"M\u00f9sica pro Cunfer\u00e8ntzias Sient\u00ecficas\". Est unu progetu realizadu cun sa collaboratzione cun Aboca e su Professore Stefano Mancuso, fundadore e diretore de su Laborat\u00f2riu de Neurobiologia Vegetale, chi s'\u00f2cupat de sa tzita sient\u00ecfica chi acontesset tra sas prantas. \"Botanica\" unit m\u00f9sica, si\u00e8ntzia e poesia batinde in su palcu un' esperi\u00e8ntzia sonora e naturale chi carrat s'ascurtadore intre sas merav\u00ecllias de su praneta vegetale, inghiriende\u00b7lu in manera cumprida pro m\u00e8diu de un'\u00e0ndala de imm\u00e0gines e projetziones sincronizadas. Batit a sa lughe sas \u00e0nimas diferentes de sos Deproducers, dae s'eletr\u00f2nica a su rock, dae sas colunnas sonoras a su \u201csimple\u201d istrumentale de sas r\u00ectmicas incaltzantes e de s'evidente bena isperimentale giogada cun sos efetos e ripetitziones, e est istada definida dae medas comente a \u201csa Bibbia de s'ambient modernu\u201d chi s'ins\u00ecnuat in su tzentru de sa natura e l'isbrentat a fundu, torrande\u00b7la a una forma noa, innovativa e pagu cunventzionale. \nSu grupu est divenidu unu laborat\u00f2riu culturale beru e pr\u00f2piu chi isp\u00e0tziat intre \u00e0mbitos v\u00e0rios, realizende sonorizatziones pro Museos, tenende semin\u00e0rios e cunfer\u00e8ntzias, curende sa diretzione art\u00ecstica de f\u00e8stivals e eventos. In su 2014, sos \"Deproducers\" ant realizadu sa colunna sonora de sos films \"La vita oscena\" de Renato De Maria e \"Italy in a Day - Un giorno da italiani\" de Gabriele Salvatores, presentados ambos a sa 71\u00aa editzione de sa Mustra internatzionale de arte tzinematogr\u00e0fica de Ven\u00e8tzia. In sa matessi ocasione, a su branu \"Just One Day\" (tr\u00e0idu dae su film de Salvatores) est istadu assignadu su pr\u00e8miu Assomusica comente a m\u00e8gius petzu originale seberadu intre sas colunnas sonoras de sos film de sa Mustra.\nIn su 2016 fundat su supergrupu rock Gizmodrome, banda creada in It\u00e0lia cun Stewart Copeland baterista de sos Police, Mark King bassista de sos Level 42 e su chitarrista Adrian Belew de sos King Crimson. Su primu album issoro, registradu a Milanu, est istadu publicadu su 15 de cabudanni de su 2017. A martzu de su 2018 est incumentzadu su giru europeu e sa banda at sonadu fintzas in Giapone.\nCollaboratziones.\nPart\u00e8tzipat a totu sos discos de sos Elio e le Storie Tese comente a boghe narrante o comente a pesson\u00e0giu.\nAt sonadu pro su giru \"Emozioni Fortissime\" , \"Tour Biango\" e in sos giros 2014 e 2015 de Elio e le Storie Tese in sas bestes de \"Clayderman Vigan\u00f2\" e de su gi\u00f2vanu Carmelo, sostituinde Rocco Tanica a sas tastieras finas a su giru de adiosu de su 2018. \nIn s'istiu de su 1992 at connotu sos cantadores de su Tenore de Neunele, e at collaboradu (in paris cun Elio, Faso, Jantoman e Christian Meyer, totus \u00e0teros membros de Elio e le Storie Tese) a su discu \"Terra Nostra\" de su 1996, in ue at sonadu, in paris cun Christian Meyer e Faso, in sos branos \"Amazzonia\" e \"Sa Sienda.\"\nAt fintzas dir\u00ecgidu s'orchestra in su F\u00e8stival de Sanremo 2013 e 2016, in custa \u00f9rtima ocasione pr\u00f2piu pro sos Elio e le Storie Tese in sa serada dedicada a sas cover. Aparit in sos v\u00ecdeos de sos Elio e le Storie Tese \"Pipppero\u00ae\" comente a ballerinu, in su v\u00ecdeu Evviva/La visione e \"Storia di un bellimbusto\", comente a unu t\u00ecpicu playboy meneghinu. At fintzas sonadu cun issos in sa trasmissione televisiva \"Il Musichione\", andada in direta in Raidue in su martzu de su 2014, in sos pannos de su satzerdote m\u00f9sicu \"Don Vittorino\".\nAt partetzipadu prus bortas a sa trasmissione radiof\u00f2nica de sa Gialappa's Band \"Rai dire Sanremo\" in Rai Radio 2, cummentende in manera musicale sas cantzones de su F\u00e8stival de Sanremo e partetzipende a su Dopofestival."}
{"id": "18227", "revid": "7227", "url": "https://sc.wikipedia.org/wiki?curid=18227", "title": "Feiez", "text": "Feiez, pseud\u00f2nimu de Paolo Panigada (Crema, 12 de tr\u00eculas de su 1962 \u2013 Milanu, 23 de nadale de su 1998), est istadu unu polistrumentista italianu, membru de su grupu musicale italianu Elio e le Storie Tese.\nA sa faina de musitzista, Feiez at acrobadu cussa de t\u00e8cnicu de su sonu, traballende in s'ist\u00f9diu de registratzione milanesa \"Psycho\", ue s'est ocupadu de registrare e mixare, e a s'ispissu fintzas de sonare in carchi album de artistas italianos comente a sos PFM (in s'album Miss Baker de su 1987), Eugenio Finardi, Ligabue, Pitura Freska, Tazenda, Timoria, Massimo Riva, Segat 42, Pierangelo Bertoli e Mina (in s'album \"Caterpillar\" de su 1991), in prus naturamente a Elio e le Storie Tese.\nDurante sa carriera sua at fintzas tentu modu de f\u00e0ghere teatru in paris a Stefano Belisari (n\u00f9mene anagraficu de Elio), cun Claudio Bisio in s'ispet\u00e0culu \"Tersa Repubblica\" e in sa parte de Hanna su satzerdote, in sa versione teatrale italiana de su musical \"Jesus Christ Superstar.\" In paris cun Rocco Tanica at assentadu e esecutadu in su 1993 sa colunna sonora originale de su film \"Stefano Quantestorie\" de s'atore e regista Maurizio Nichetti.\nBiografia.\nPolistrumentista e musitzista vers\u00e0atile, pro Elio e le Storie Tese Feiez est istadu corista, sassofonista, percussionista, tastierista, bassista, chitarrista e ingegneri de su sonu.\nIncumentzat a sonare cun Elio e cump\u00e0ngios in su 1988. Est pr\u00f2piu issu, dev\u00e8nnidu membru efetivu de sa banda, a f\u00e0ghere iscurtare a su musitzista e produtore Claudio Dentes, propiet\u00e0riu de s'ist\u00f9diu de registratzione \"Psycho\", sa registratzione de unu cuntzertu de sa banda tentu in Bologna, gr\u00e0tzias a sa cale Dentes at a isseberare de mutire sos \u00c8lios in s'ist\u00f9diu pro realizare su primu album issoro, \"Elio\" Samaga Hukapan Kariyana Turu, chi at a contribuire a sa divulgatzione in su mercadu natzionale de branos de su grupu giai n\u00f2didas a su p\u00f9blicu de sos cuntzertos e de sas registratziones pirata.\nIn deghe annos de carriera cun Elio e le Storie Tese, caraterizados mescamente de un'amigh\u00e8ntzia istrinta cun su tastierista Sergio Conforti, tenet modu de pigare parte fintzas a su \"progetu parallelu\" de Nicola Fasani, sa Biba Band. At a \u00e8ssere pr\u00f2piu durante unu de sos cuntzertos de sa Biba, su 23 de nadale de su 1998 a s'inauguratzione de su locale Roialto a Milanu, chi Feiez at a \u00e8ssere c\u00f2rfidu dae unu malore improvisu, un'aneurisma (in cussu momentu fiat sonende \"Rockin' in Rhythm\" de Duke Ellington); in\u00f9tile sa rianimazione e s'ambulantza pro su Fatebenefratelli, ue arribbat in coma pro m\u00f2rrere a sas 4 de su mangianu. Benit sepultadu in su campusantu de Crema, sa tzitade nadale sua.\nS'iscumparta dramm\u00e0tica de Panigada est unu corfu tostu pro totu sos cump\u00e0ngios, chi in sos annos imbenientes ant a reduire sas aparitziones p\u00f9blicas e sa produtzione. Sa banda a pustis de sa morte sua decrarat ufitzialmente de no lu b\u00f2lere sostituire cun niunu \u00e0teru sassofonista o musitzista ist\u00e0bile, preferende collaboratziones chi non sient in manera istrinta internas a sa banda.\nS'album \"Craccracriccrecr\", su primu chene Feiez, s'aberit cun s'assolu de sax de \"T.V.U.M.D.B.\" e si serrat cun unu colad\u00f2rgiu breve de sos coros impreados pro sa cantzone \"Lo stato A, lo stato B\". In su libritu de su CD, in paris a un'iscritu curtzu personale de s'artista in sa sensualidade ogetiva de su sonu (e de s'ess\u00e8ntzia) de su sass\u00f2fonu, aparit sa nota: \"Feiez caru, ti dedichemus custa m\u00f9sica, nch'amus a adobiare in su tzentumila e amus a bolare cun fatzilidade\" (\"Caro Feiez, ti dedichiamo questa musica, ci incontreremo nel centomila e voleremo con facilit\u00e0\").\nTotu sos traballos imbenientes de Elio e le Storie Tese, comente a sos cuntzertos issoro, ant a cunt\u00e8nnere materiales diferentes (fotografias, disinnos, testimonias dir\u00ecgidas, registratziones in\u00e8ditas) pro ammentare s'amigu iscumpartu. Si podent ammentare sas medas curreras de Paul Branigade, in sas rastas dae su biu de \"Made in Japan\" (2001), e su branu \"Single\", incl\u00f9didu in s'album \"Studentessi\" (2008): cantadu dae Feiez (acreditadu in cussu casu comente a Luigi Piloni), custu branu fiat istadu sa sigla de s'om\u00f2nimu programma radiof\u00f2nicu de su 1997, presentadu dae Luciana Littizzetto e Bruno Gambarotta. A Feiez est, fintzas, dae semper dedicadu su coro \u201cForza Panino!\u201d, in serrada de sa cantzone \u201cTapparella\u201d, a s'ispissu impreada dae su grupu a s'acabu de sos cuntzertos.\nDurante s'\u00f9rtima serada de su F\u00e8stival de Sanremo 2013, Elio e le Storie Tese ant dedicadu a su cump\u00e0ngiu issoro Feiez sos duos pr\u00e8mios bintos: su Pr\u00e8miu de sa Cr\u00ectica de su F\u00e8stival de sa cantzone italiana \"Mea Martini\" e su Pr\u00e8miu pro su m\u00e8gius arrangiamentu.\nAgatemus carchi aparitzione de Feiez fintzas in sos v\u00ecdeos de \"La canzone mononota\" e de \"Amore amorissimo\", incl\u00f9didos in s'Album Biango (2013)."}
{"id": "18228", "revid": "10458", "url": "https://sc.wikipedia.org/wiki?curid=18228", "title": "Davide Van De Sfroos", "text": "Davide Van De Sfroos, pseud\u00f2nimu de Davide Enrico Bernasconi (Monza, 11 de maju de su 1965), est unu cantautore, chiterrista e iscritore italianu.\nSu pseud\u00f2nimu Van De Sfroos frunit in manera fon\u00e8tica in limba lombarda s'espressione \"andant de isfrosu\", \"andant de contrabbandu\".\nBiografia.\nPrimos annos.\nBernasconi colat sos primos bator annos de sa bida sua in su bighinadu de Triante. A pustis sa fam\u00eclia sua si tramudat a Mezzegra in su lagu de Como. Incumentzat cun sas primas esperi\u00e8ntzias musicales in sos Potage, grupu de ispiratzione punk. A pustis de \u00e8ssere istadu unu solista, adobiat su bassista Alessandro \"Frode\" Giana cun su cale format sos \"De Sfroos\", grupu chi cumintzat elaborende carchi testu in fintu inglesu, italianu e lombardu in sa variante sua \"lagh\u00e9e.\" Custos essint in sa publicatzione de sa musicasseta in ist\u00f9diu \"Ciuland\u00e0ri\"! (1992) e de cussa dae su biu \"Viif\" (1994). In cuss'\u00e8poca faghent parte de su grupu fintzas Marcu de sa Guasta (fl\u00e0utu e sass\u00f2fonu), Teo de Sfriis (trumba e arm\u00f2nica), Lorenzo MC Inagranda (violinu, mandolinu e banjo) e Fabietto Stral\u00fcsh (bateria), cust'\u00f9rtimu remplasadu in su 1993 dae Didi Murahia. Est pr\u00f2piu s'impreu originale de sa variante comasca de su lombardu pro sos testos de sas cantzones issoro a los batire in presse cara a su sutzessu. Devennende su s\u00ecmbulu musicale de Como, su grupu est connotu in totu s'It\u00e0lia e in Canton Ticinu, in ue si faeddat unu dialetu pr\u00e8tzisu a cussu \"lagh\u00e9e\" e in cada manera intelleg\u00ecbile dae sos faeddadores in lombardu. In su 1995 sos \"De Sfroos\" p\u00f9blicant s'album \"Manicomi\" otenende unu sutzessu bonu. Su grupu s'isorbet in su 1998.\nIn su 1997 Bernasconi p\u00f9blicat su primu libru suo, \"Perdonato dalle lucertole\"; s'annu imbeniente torrat a si presentare in s'iscena musicale impreende su n\u00f9mene suo de batiare. Cust'iss\u00e8beru non tenet unu sutzessu mannu, e Bernasconi fundat sa \"Van De Sfroos Band\", sighidura ideale de su progetu serradu in antis. In su 1999 essit s'album \"Br\u00e8va e Tiv\u00e0n\", su t\u00ectulu de su cale est ispiradu dae sos n\u00f9menes de sos bentos chi survant in su lagu de Como. S'\u00f2pera faghet interessare sa cr\u00ectica a sa \"banda\" e, in su matessi annu, a Davide Bernasconi benit assignadu su \"Premio SIAE/Club Tenco\" comente a m\u00e8gius artista emergente durante sa XXIV Rassegna de sa Cantzone de autore. In su matessi momentu p\u00f9blicat \"Per una poma\", mini-musicasseta in ue torrat a iscr\u00ecere s'ist\u00f2ria de Caino e Abele, de No\u00e8 e de Adamo e Eva.\nAnnos duam\u00ecgia.\nIn su 2000 Bernasconi p\u00f9blicat su segundu libru suo, \"Capitan Slaff\", \u00f2pera chi est a pustis fintzas rapresentada cun sutzessu in teatru. In su 2001 essit un'album de in\u00e8ditos \"E s\u00e9mm part\u00edi\" chi in su 2002 binchet sa Targa Tenco pro su m\u00e8gius discu in dialetu e bendet prus de 50.000 c\u00f2pias. In su 2002 p\u00f9blicat \"Laiv\", un'album d\u00f2piu registradu dae su biu, cun bator in\u00e8ditos in intro. In su 2003 p\u00f9blicat su romanzu \"Le parole sognate dai pesci\", imprentadu dae Bompiani. Semper cun sa matessi domo editora, in su 2005, essit \"Il mio nome \u00e8 Herbert Fanucci.\"\nIn su 2005 registrat e p\u00f9blicat s'album in ist\u00f9diu \"Akuaduulza.\" A s'essida de custu discu sighint medas cuntzertos, dae sos cales Davide Van De Sfroos traet materiale a pustis postu in su DVD \"Ventanas\", cun unu t\u00ectulu pigadu dae sa limba sarda, essidu in su 2006. Part\u00e8tzipat a s'editzione de su 2005 de sa \"Notte della Taranta\".\nS'8 de fre\u00e0rgiu de su 2008 essit s'album \"Pica\"! chi s'at atestadu a su de bator intre sos discos prus b\u00e8ndidos in It\u00e0lia in sa chida de bessida, abarrende in class\u00ecfica pro 14 chidas. Su discu tenet unu sutzessu de p\u00f9blicu e de cr\u00ectica mannu. Su 19 de abrile imbeniente tenet unu cuntzertu in su Forum de Assago (Milanu), registrende su totu esauridu. Cun \"Pica\"! Bernasconi binchet sa segunda Targa Tenco sua comente a m\u00e8gius discu in dialetu.\nIn su 2009 p\u00f9blicat unu cofanetu continente bator discos in versione dae bivu cun su t\u00ectulu \"40 Pass.\" In paris cun su branu in\u00e8ditu \"Singul de punta\" issu cuntenet versiones originales e torradas a arrangiare de medas branos antepostos. In cussos annos presentat una trasmissione radiof\u00f2nica setimanale in s'emittente natzionale isv\u00ectzera RSI Rete 1 cun su n\u00f9mene \"Il Cacciatore di dischi\".\nAnnos 2010.\nSu 20 de nadale de su 2010 benit ufitzializada sa partetzipatzione sua a sa de sessantunu editziones de su F\u00e8stival de Sanremo cun su branu \"Yanez\" chi si class\u00ecficat a su de bator postu. In sa de tres seradas de su F\u00e8stival de Sanremo, dedicada a sa tzelebratzione de sos 150 annos de s'Unidade de It\u00e0lia, cantat \"Viva l'Italia\" de Francesco De Gregori, e in sa serada dedicada a sos duetos s'ammustrat in paris a Irene Fornaciari. Intre sos istrumentos impreados dae issu in cussa editzione b'at fintzas una chiterra cun apicadu un'adesivu cun sa forma de sa Sardigna e sos bator moros in intro, om\u00e0giu de s'artista a sa Sardigna, \u00ecsula chi at giradu pro annos e chi connoschet meda bene, e chi istimat, comente istimat meda sa limba sarda, dae cando fiat pitzocu.\nSu 15 de martzu de su 2011 essit su de ses album suos in ist\u00f9diu comente a solista, \"Yanez\", tzertificadu comente a discu de oro su 17 de cabudanni de su 2011 dae sa class\u00ecfica FIMI, cun prus de 30.000 c\u00f2pias b\u00e8ndidas. Su 15 de santandria de su 2011 benit publicada sa regorta \"Best of 1999-2011\" chi cuntenet duos in\u00e8ditos registrados in domo.\nSu 18 de ghenn\u00e0rgiu 2012 essit in su tz\u00ecnema su film \"Benvenuti al Nord\", in ue su tema musicale est \"El carnevaal de Schignan\", branu tr\u00e0idu dae s'album \"Yanez.\" Part\u00e8tzipat a su F\u00e8stival de Sanremo 2012 comente a autore de su branu \"Grande Mistero\" pro Irene Fornaciari, cun sa cale diat \u00e0ere d\u00e8pidu duetare in sa serada de su 17 de fre\u00e0rgiu. A austu part\u00e8tzipat a sa 14\u00aa editzione de su Kaulonia Tarantella f\u00e8stival. Intervenit in s'album de Max Pezzali cu su n\u00f9mene \"Max 20\" cantende \"Come deve andare\".\nRetzit sa Targa Musica da Bere 2013 e s'ammustrat in s'\u00e0mbitu de s'om\u00f2nima rassegna in su Teatru Cumonale de Vobarno. In su 2013 incumentzat su progetu musicale nou suo, acumpangiadu fintzas dae clip v\u00ecdeo, intituladu Terra&amp;Acqua, in collaboratzione cun su regista comascu Dario Tognocchi. Su giru de cuntzertos, chi s'acumprit in medas tzitades de sa Lombardia, cumprendet medas entes locales, istitutziones e sa Regione Lombardia; at a acabare in su 2014 cun s'essida de unu DVD.\nSu 15 de abrile de su 2014 essit su discu registradu in ist\u00f9diu nou \"Goga e Magoga\", pretz\u00e8didu de una die dae su s\u00ecngulu om\u00f2nimu. Dae su 2015 tenet una rubrica a pitzu de sos montes e sa gente issoro in su mensile \"Orobie.\" Su 4 de nadale de su 2015 essit \"Synfuniia\" (Batoc67/Universal Music), s'album nou cun 14 branos ist\u00f2ricos de su cantautore comascu torrados a arrangiare dae su Mastru Vito Lo Re pro sa Bulgarian National Radio Simphony Orchestra. Su 9 de l\u00e0mpadas de su 2017 Davide cantat, pro sa prima borta, in s'Ist\u00e0diu de San Siro de Milanu.\nSu grupu.\nDavide Bernasconi at fatu impreu pro annos de su suportu de medas m\u00f9sicos chi ant fatu parte de sas \"bandas\" suas.\nFinas a su 2016, sa formatzione fiat cumposta dae:\nIn su \"Yanez Tour 2011\" sa banda s'est fintzas arricada cun sa pres\u00e8ntzia de sa cantautora pugliesa Roberta Carrieri comente a istr\u00e0ngia ispetziale, chi at fintzas collaboradu cun su cantautore comascu in sas cantzones \"Dove non basta il mare\" e \"Blues di Santa Rosa\", chi s'agatant in s'album de su 2011 \"Yanez\".\nDae su \"Folk Cooperatour\" de su 2016 sa banda ist\u00f2rica est istada remplasada temporaneamente dae su grupu gi\u00f2vanu de sos Shiver pro donare sonidos folk a sas cantzones ist\u00f2ricas, comente chi siet istada una torrada a su tempus coladu."}
{"id": "18246", "revid": "2404", "url": "https://sc.wikipedia.org/wiki?curid=18246", "title": "Gherra de sutzessione ispagnola", "text": "Sa gherra de sutzessione ispagnola est istada unu de sos prus importantes cunflitos europeos cumb\u00e0tidos in su de 18 s\u00e8culos, ponende in mesu fintzas sos territ\u00f2rios coloniales de Am\u00e8rica. Est cunsiderada de medas istudiosos su primu cunflitu globale de s'ist\u00f2ria.\nIschinchidda a s'or\u00ecgine de s'isc\u00f2piu fiat istada sa morte in su 1700 de su re de Ispagna C\u00e0ralu II, \u00f9rtimu soberanu ispagnolu de dinastia Asburgu, mal\u00e0idu e chene aredeos, a cumandu de un'imp\u00e8riu mannu chi s'iscampiaiat subra totu sos continentes de su mundu. In su letu de morte aiat detzididu de intregare totu s'imp\u00e8riu a su nebode segundu Filipu, nebode de Luisu XIV de Frantza, cosa chi diat dare avant\u00e0giu not\u00e0bile a sa dinastia sua, sos Borbones, sende chi diat ocupare duos de sos tronos prus balentes de Europa, ponende a riscu sos echil\u00ecbrios de istabilidade europea. Sos tentativos de ris\u00f2lvere su problema cun sa partidura de s'imp\u00e8riu intre sos candidados eleg\u00ecbiles propostos de sos aredeos de Frantza (sos Borbones), \u00c0ustria (sos Asburgos) e Baviera (sos Wittelsbach) aiant fallidu.\nLuisu XIV teniat resones bellas pro isp\u00ecnghere su nebode a atzetare su tronu de Ispagna, ma aiat fintzas fatu unas cantas m\u00f2vidas cuntierradas pro amparare sos inter\u00e8ssios de cust'\u00f9rtimu: aiat imbiadu tropas pro ocupare sos Paisos B\u00e0scios ispagnolos (sa zona atumbada intre Frantza e Rep\u00f9blica de sas Sete Prov\u00ecntzias Unidas); aiat chircadu de dominare su panorama de sas col\u00f2nias ispagnolas americanas a gastu de sos mercaderis inglesos e olandesos; s'aiat refudadu de m\u00f2vere Filipu de sa l\u00ecnia de sutzessione frantzesa, torrende a ab\u00e8rrere sa possibilidade de unire sas coronas de Frantza e Ispagna in una monarchia sola in su benidore. Pro cuntrastare s'influ\u00e8ntzia in cr\u00e8schida de Luisu XIV, s'Inghilterra, sa Rep\u00f9bblica de sas Sete Prov\u00ecntzias Unidas e s'\u00c0ustria, paris a sos alleados issoro in su Sacru Romanu Imp\u00e8riu, aiant riformadu s'Alli\u00e0ntzia Manna de sa Lega de Augusta (1701) e aiant sustentadu sas pretesas de Leopoldu I subra su possedimentu ispagnolu intrenu pro contu de su de duos n\u00e0schidos f\u00ecgios, s'archiduca C\u00e0ralu (connotu dae sos sustenidores suos che a \"C\u00e0ralu III de Ispagna\"); cada membru de sa coalitzione aiat chircadu de reduire pro parte sua su p\u00f2dere de sa Frantza, mantenende sa seguridade territoriale e din\u00e0stica pr\u00f2pia, puru restaurende e megiorende sas oportunidades de cumm\u00e8rtziu.\nInglesos, olandesos e austr\u00ecacos aiant decraradu gherra a sa Frantza in su maju de su 1702. Dae su 1708 su duca de Marlborough e su pr\u00ecntzipe Eug\u00e8niu de Savoja teniant assigurada sa vit\u00f2ria de sa coalitzione imperiale in sos Paisos B\u00e0scios ispagnolos e in It\u00e0lia, e derrotadu s'alliadu de Luisu XIV, sa Baviera. Sa Frantza fiat antimes inv\u00e0dida, ma sa derrota de sos alliados in Ispagna e s'aumentu de sas p\u00e8rdidas umanas e finantzi\u00e0rias aiant obligadu s'Inghilterra a progetare sa bessida de sa gherra, susetotus a pustis de s'artziada a su p\u00f2dere in su 1710 de su Partidu Tory. Frantzesos e inglesos aiant preparadu su terrinu pro una cunfer\u00e8ntzia de paghe de si t\u00e8nnere in su 1712; olandesos, austr\u00ecacos e tedescos ant sighidu a gherrare pro afortiare sas positziones neg\u00f2tziales issoro, ma fiant derrotados dae su maresciallu Villars e custrintos bene chitzo a atzetare sa mediatzione anglo-frantzesa. Segundu sos tr\u00e8menes de su tratadu de Utrecht (1713) e de sa paghe de Rastatt (1714) s'imp\u00e8riu ispagnolu fiat partzidu intre pot\u00e8ntzias majores e minores: sos austr\u00ecacos aiant retzidu manna part de sos territ\u00f2rios ispagnolos, ma Filipu aiat mantentu s'Ispagna peninsulare e s'Am\u00e8rica ispagnola in ue, a pustis de rinuntziare a sos deretos suos in sa corona frantzesa, at regnadu cun su n\u00f9mene de Filipu V, mantenende gai su bilanciamento intre sas pot\u00e8ntzias europeas.\nSa Sardigna fintzas a tando intregada in s'Ispagna giai de tres s\u00e8culos (bator tenende a mente sas primas afracadas de sa Corona de Aragona in s'\u00ecsula, chi aiant fintzas signadu culturalmente e politicamente s'intrada de s'\u00ecsula in sa r\u00f2dia ib\u00e8rica), fiat ocupada dae s'imp\u00e8riu de \u00c0ustria e a segus, intre su 1718 e su 1720, dae sos Savojas in cambiapare de su r\u00e8nniu de Sitzilia."}
{"id": "18247", "revid": "2404", "url": "https://sc.wikipedia.org/wiki?curid=18247", "title": "Eugenio di Savoia", "text": ""}
{"id": "18248", "revid": "1162", "url": "https://sc.wikipedia.org/wiki?curid=18248", "title": "Imp\u00e8riu coloniale belga", "text": "S'Imp\u00e8riu coloniale belga cunsistiat de tres col\u00f2nias possedidas dae su B\u00e8lgiu intre de su 1885 e de su 1962. A difer\u00e8ntzia de sas printzipales pot\u00e8ntzias coloniales europeas, su 98% de s'imp\u00e8riu belga fiat costituidu dae un'\u00f9nica col\u00f2nia manna, su Congo Belga, 76 bortas prus mannu de su B\u00e8lgiu matessi.\nS'imp\u00e8riu fiat n\u00e0schidu che propiedade privada assegurada da[e sas \u00e0teras pot\u00e8ntzias coloniales a su re de su B\u00e8lgiu Leopoldu II, prus chi pro initziativa de s'istadu belga, difatis Leopoldu fiat su soberanu siat de su B\u00e8lgiu siat de s\"'istadu Liberu\" de su Congo, fintzas a cando s'istadu belga aiat assuntadu sa soberania dereta in su Congo petzi in su 1908, in reatzione a s'amministratzione p\u00e8ssima de su soberanu; su cost\u00f9mene, in B\u00e8lgiu, cheriat chi a sos territ\u00f2rios ultramarinos si li nararet \"col\u00f2nias\" prusaprestu che '\"imp\u00e8riu\".\nSu \"L\u00ecberu Istadu de su Congo\" no est mai istadu nen l\u00ecberu ne istadu, ma unu dom\u00ecniu privadu chi su re aiat ghiadu chene cuntrollu perunu, nemmancu pro m\u00e8diu de su guvernu belga. Totu sa terra non coltivada fiat istada decrarada propiedade de s'istadu (est a n\u00e0rrere de su re), chi teniat su monop\u00f2liu assolutu in sas risursas suas de balore immediatu (marf\u00ecliu e cauci\u00f9) e in sos minerales de su suta-terra, s'isfrutamentu de su cale fiat istadu cuntz\u00e8didu a cumpangias v\u00e0rias, cun ac\u00f2rdios de arrendu pro 99 annos. S'iscoberta de su protzessu de vulcanizatzione de sa gomma e s'impreu industriale suo aiant fatu de custa col\u00f2nia unu de sos prus mannos serbatojos mundiales de custu produtu fundamentale pro s'industrializatzione de s'Otzidente.\nS'imp\u00e8riu coloniale belga fiat b\u00e8nnidu a cr\u00e8schere a sa fine de sa prima gherra mundiale, cun s'assegnatzione a s'istadu de su mandadu in sas ex-col\u00f2nias tedescas de su Ruanda-Urundi (oe in die Ruanda e Burundi). Su B\u00e8lgiu annotamala giai de sos cumintzos de su de 20 s\u00e8culos aiat fintzas otentu una cuntzessione minore in terra tzinesa, in Tientsin. In su momentu de sa m\u00e0ssima ist\u00e8rrida fiat arribbau a subrafache de prus de duos milliones batorchentosm\u00ecgia chil\u00f2metros cuadrados. SoS territ\u00f2rios coloniales belgas ant otentu s'indipend\u00e8ntzia intre de su 1960 e de su 1962."}
{"id": "18249", "revid": "14497", "url": "https://sc.wikipedia.org/wiki?curid=18249", "title": "OICE", "text": ""}
{"id": "18250", "revid": "7227", "url": "https://sc.wikipedia.org/wiki?curid=18250", "title": "OCIE", "text": ""}
{"id": "18251", "revid": "7227", "url": "https://sc.wikipedia.org/wiki?curid=18251", "title": "G20", "text": "Su Grupu de is 20 (o G20) est unu forum de is leaders, fundadu in su 1999, de is 19 istados prus industrializados de su mundu (in antis de totus sos de su G8) cun s'esclusione de s'Ispagna e de sos Paisos Bascios, ma incluende imbetzes s'Argentina e su Sud\u00e1frica. Fintzas s'Unione europea est unu menrbru.\nSu G20 rapresentat su 60 % de su cumm\u00e8rtziu e de sa populatzione de su mundu, e prus de s'80% de su PIL de su mundu.\nLista de sos membros.\n\u00c0teros istados.\nE in prus s' Unione Europea."}
{"id": "18252", "revid": "7227", "url": "https://sc.wikipedia.org/wiki?curid=18252", "title": "BRITS", "text": "BRITS (BRICS in inglesu) est unu acr\u00f2nimu pro inditare, in s'economia internatzionale, su grupu de is istados de Brasile, R\u00f9ssia, \u00ccndia, Tzina e Sud\u00e0frica. "}
{"id": "18253", "revid": "2404", "url": "https://sc.wikipedia.org/wiki?curid=18253", "title": "G7", "text": "Su G7 o Grupu de is 7 est un'organizatzione interguvernativa e internatzionale cumposta dae is sete economias prus adelantadas de su mundu. \nPaisos membros de su G7 sunt: C\u00e0nada, Frantza, Germ\u00e0nia, Giapone, It\u00e0lia, Rennu Unidu, Istados Unidos de Am\u00e8rica, istados isvilupados cun pesu pol\u00ecticu, econ\u00f2micu, industriale e militare cunsideradu de importu tzentrale subra iscala globale. N\u00e0schidu in su 1975, fiat formalizadu in su 1986 cun s'intrada de su C\u00e0nada. Su rapresentante de s'UE e su presidente de su FMI podent pigare parte a is v\u00e8rtitzes de at\u00f2biu tentos intre custos paisos"}
{"id": "18254", "revid": "2404", "url": "https://sc.wikipedia.org/wiki?curid=18254", "title": "Gulliermu de Arbarea", "text": "Gulliermu de Arbarea o fintzas Gulliermu III de Narbona (Narbona, 1370 \u2013 Verneuil-sur-Avre, 14 de austu 1424) fiat bisconte de Narbona (che Gulliermu III, 1397-1424) e giughe de Arbaree (che Gulliermu II, 1407-1420). Aiat pigadu parte fintzas a sa gherra de is chent'annos, cumbatende pro is armagnacos.\nBiografia.\nIs biscontes de Narbona.\nGulliermu fiat nebode de sa \"donnikella\" Biata de Arbaree, una de is f\u00ecgias de su giuighe Marianu IV: su babu fiat difatis su primu f\u00ecgiu de Gulliermu II bisconte de Narbona. Cando in su 1407 fiat mortu Marianu V de Arbarea (f\u00ecgiu de Leonora, sorre de Biata) Gulliermu fiat s'erederi prus probianu a su tronu giuigale e giughe \"de jure\".\nBiata de Arborea (in frantzesu \"B\u00e9atrice d'Arbor\u00e9e\", 1343 tzirca-1377), sorre de Ugone III e de Leonora, fiat sa de tres mugeres (1363, teniat a penas bint'annos) de su bisconte de Narbona Aymeric VI (1341-1388), f\u00ecgiu de Aymeric V e de Tiburge de Puisserguier: sa domo rennante fiat sa de Lara (1192-1424), su cale primu esponente fiat Pedro Manrique de Lara (1193-1202), sighidu a sa biscontessa famada Ermengarda (1134-1143; 1192-1193). S'erederi de Biata de Arbarea (aiat tentu sete f\u00ecgios), Guillaume I (1388-1397), cojadu cun Gu\u00e9rine de Beaufort, fiat sighidu a su babu. Mortu fintzas issu, aiat eredadu su rangu de bisconte il suo rimpuddu Gulliermu II (1397-1424), chi teniat a pobidda Marguerite d'Armagnac.\n\u00d9rtimu giuighe de Arbarea.\nGulliermu II, essende su parente prus probianu de Marianu V de Arbaree, fiat fatu giughe pro deretu (1407-1420), ma fiat m\u00f2vidu a Sardigna, pro s'intronizatzione petzi in su 1409. Is biscontes de Narbona sunt interrados in sa cripta de s'abadia de Sainte-Marie de Fontfroide: fintzas Biata de Arbarea, su maridu Aymeri VI, su f\u00ecgiu Gulliermu I (cun s'armadura, a curtzu de sa mama cun sa bestimenta de fiuda) e su nebode Gulliermu II o III, \u00f9rtimu soberanu de Arbarea.\nIn s'impertantu a apompiare effetivamente su giuigadu dae su 1407 fiat Lenardu Cubeddu de matessi iscratza mascra giuigale de Ugone II de Arbarea.\nSu 6 de santuaine 1408 fiat isbarcadu in Casteddu su re Martine I de Sitzilia, cun un unu es\u00e8rtzitu forte, che esponente de sa domo aragonesa, chi pretendiat su cuntrollu de sa Sardigna intrena. Cussu matessi annu, s'8 de nadale, Gulliermu de Narbona fiat arribadu issu e totu in s'\u00ecsula e fiat eligidu ufitzialmente dae sa Corona de Logu giuighe de Arbarea, conte de Marmidda e de Costera, bisconte de Bas, in Aristanis, su 13 ghenn\u00e0rgiu de su 1409.\nIs duos esertzitos, su de Martine e su de Gulliermu, aiant atumbadu duncas in sa nodida batalla de Seddori, su 30 de l\u00e0mpadas de su 1409, cando is tropas de Narbona fiant isperditziadas. Ulteriore desacatu, mancari ca Martine fiat a coa mortu de mal\u00e0ria, fiat sighida s'ocupatzione su 4 de tr\u00e8ulas de Bidda de Cr\u00e8sia, de parte de su cumandante filu-aragonesu Giuanne de Sena. Gulliermu fiat duncas torradu a Frantza pro chircare ajudu, lassende su guvernu de is terras sardas a su fradile Lenardu Cubeddu, chi fiat istadu ispertu defendende Aristanis.\nGulliermu fiat torradu a Sardigna in su 1410, aiat torradu a organizare is territ\u00f2rios suos, aiat mudadu resid\u00e8ntzia in T\u00e0tari e cun s'agiudu de Nicolau D\u00f2ria e Artaldu Alagon (\u00e0viu de su prus famadu Lenardu de Alagon, \u00f9rtimu marchesu de Aristanis, aiat torradu a si pigare Lungoni. Aiat tando chircadu de ocupare sa tzitade cadalana de S'Alighera e bi fiat resissidu pro una ischutighedda su 5 e 6 de maju de su 1412, fintzas a cando is tzitadinos suos dd'aiant bogadu.\nIsp\u00e8rdida de su giuigadu de Arbarea.\nSiguru de no p\u00f2dere mant\u00e8nnere su dom\u00ecniu suo, Gulliermu aiat in fines detz\u00ecdidu de b\u00e8ndere is deretos suos a su re de Aragona Alfonsu V su Mann\u00e0nimu, pro 100.000 florinos de oru, su 17 de austu 1420, sinnende a gasi sa fine de su giuigadu de Arbarea: s'atu fiat istipuladu in S'Alighera dae su procuradore Pedru de Pomairu. Gulliermu fiat istadu s'\u00f9rtimu soberanu arborense e fiat mortu su 17 de austu de su 1424 in su cursu de sa batalla de Verneuil: fiat sepultadu a costadu de is antepassados suos in s'abadia de Frontfroide.\nNon tenende f\u00ecgios, Gulliermu aiat lassadu su biscontadu de Narbona a su frade uterinu Pierre de Tini\u00e8res che a pustis b\u00e8ndidu a Gastone IV de Foix.\nSa Sardigna no at a \u00e8ssere prus indipendente e fiat pertenta a s'Ispagna fintzas a su 1713, candu fiat remprasada dae sos austriacos e a pustis dae sos Savojas in su 1718-1720: su Marchesadu de Aristanis, costituidu a s'iscontzu de su rennu, aiat tentu vida curtza (1420-1478) e a Lenardu Cubeddu, primu marchesu, fiat preubidu dae sa Corona aragonesa de si frunire de su t\u00ectulu de giuighe de Arbarea.\nGulliermu III cheret gasi puru regordadu ca pro ite in su 1410 aiat fatu coniare in sa zeca de T\u00e0tari, \"sos minutos e sas patachinas\" in ammesturu de prata (cun s'\u00e0rbure irradighinadu e sa rughe patente), \u00f9nicas monedas efetivamente fraigadas in su giuigadu de Arbarea, sende ca no est bastantemente documentada s'atividade a fabricas cabudianas, si puru b'ant presumidos agatementos de dinari in su per\u00ecodu de sos giuighes Marianu IV e Ugone III."}
{"id": "18255", "revid": "2932", "url": "https://sc.wikipedia.org/wiki?curid=18255", "title": "Gulliermu III de Narbona", "text": ""}
{"id": "18256", "revid": "2404", "url": "https://sc.wikipedia.org/wiki?curid=18256", "title": "Gulliermu III de Arbarea", "text": ""}
{"id": "18258", "revid": "157501", "url": "https://sc.wikipedia.org/wiki?curid=18258", "title": "Dick Cheney", "text": "Richard Bruce \"Dick\" Cheney (Lincoln su 3 de Benn\u00e0lzu 1941) est un politigo americanu chi est istadu vice presidente de sos Istados Unidos dae su 2001 a su 2009."}
{"id": "18259", "revid": "10458", "url": "https://sc.wikipedia.org/wiki?curid=18259", "title": "Mahmood", "text": "Mahmood, pseud\u00f2nimu de Alessandro Mahmoud (Milanu, 12 de cabudanni de su 1992), est unu cantautore italianu, n\u00f2didu pro \u00e0ere bintu su F\u00e8stival de Sanremo 2019 cun su branu \"Soldi\", cun su cale at a rapresentare s'It\u00e0lia in s'Eurovision Song Contest 2019.\nSi definit unu cantante \"Moroccan pop\".\nBiografia.\nN\u00e0schidu in Milanu in su 1992 dae una mama sarda e unu babbu egitzianu, creschet in su bighinadu perif\u00e8ricu de su Gratosoglio, incumentzende a istudiare cantu finas dae minore. Durante sa pitzinnia sua sos genitores si separant, e Mahmood creschet cun sa mama, fintzas si corfidu dae s'abbandonu de su babbu, cun su cale non tenet prus raportos.\nNointames sas or\u00ecgines paternas, Mahmood non faeddat \u00e0rabu, ma faeddat fluentemente su sardu oroseinu pro more de sas or\u00ecgines maternas, e est meda ligadu a sa cultura e a su folclore de sa Sardigna. Cuns\u00ecderat s'\u00ecsula sa segunda domo sua e fonte de ispiratzione pro sa cumpositzione de sos branos. \n2012-2016: Sas primas esperi\u00e8ntzias televisivas.\nIn su 2012 part\u00e8tzipat a sa de ses editziones de su talent show X Factor in sa categoria Under Uomini capitanada dae Simona Ventura. A s'incumintzu benit bogadu a foras dae sa Ventura in sos Homevisit, torrat a intrare gr\u00e0tzias a su televotu e a sa fine benit eliminadu in su cursu de sa tertza puntada. A pustis de s'esperi\u00e8ntzia televisiva incumintzat a iscr\u00ecere e a prod\u00f9ere branos suos.\nIn su 2015 leat parte a su cuncursu canoru Area Sanremo agiudichende\u00b7si su primu postu e su deretu de partetzipare a su Festival di Sanremo 2016 in sa setzione \"Propostas Noas\". In su 2016, part\u00e8tzipat a Sanremo e si class\u00ecficat in su de bator logos cun su petzu \"Dimentica\".\n2017: \"Pesos\" e sas collaboratziones.\nIn su 2017 p\u00f9blicat su s\u00ecngulu \"Pesos\", cun su cale part\u00e8tzipat a sa de chimbe editziones de su Summer Festival, binchende sa gara intre sos artistas de sa setzione Giovani chi si sunt ammustrados in sa segunda puntada. In su matessi tempus acumprit fintzas sa faina de autore pro \u00e0teros artistas, partetzipende a sa cumpositzione de branos comente a \"Nero Bali\" de Elodie cun Michele Bravi e Gu\u00e9 Pequeno, tzertificadu discu de pl\u00e0tinu, Hola (I Say) de Marco Mengoni feat. Tom Walker, e coll\u00e0borat cun Fabri Fibra iscriende e duetende cun issu in sa cantzone \"Luna\".\n2018-oe: Sanremo e s'album de in\u00e8ditos.\nIn su cabudanni de su 2018 benit publicadu su primu EP suo \"Giovent\u00f9 bruciata\", a s'internu de su cale b'est su s\u00ecngulu \"Uramaki\", cun su cale part\u00e8tzipat a su cuncursu web Italian Music Festival 15, binchende su primu pr\u00e8miu. In su nadale de su matessi annu est unu de sos duos binchidores de Sanremo Giovani 2018 cun su branu om\u00f2nimu. Custa vit\u00f2ria li cuntzedet su deretu de leare parte a su F\u00e8stival de Sanremo de su 2019 cun su branu \"Soldi\", iscritu dae issu in paris cun Dardust e Charlie Charles.\nSu 1u de fre\u00e0rgiu de su 2019 Mahmood faghet, a pustis de una s\u00e8rie de esperi\u00e8ntzias minores a livellu locale, su primu cuntzertu ufitziale suo in unu tz\u00ecrculu privadu de Milanu, in ue presentat carchi in\u00e8ditu suo, intre sos cales \"Sabbie mobili\" e \"Nilo nel naviglio.\"Durante sa note de su 9 de fre\u00e0rgiu de su 2019, Mahmood benit decraradu binchidore de sa 69\u00aa editzione de su F\u00e8stival de Sanremo, superende in su p\u00f2diu Ultimo e il Volo. \nIn ocasione de sa finale benit annuntziada sa partetzipatzione sua a sa s\u00e8rie de cuntzertos chi at a batire sos ses finalistas de \"Sanremo Giovani\" in giru pro su mundu. In calidade de int\u00e8rprete de sa cantzone binchidora de su F\u00e8stival, est istadu automaticamente designadu comente a rapresentante de s'It\u00e0lia in s'Eurovision Song Contest 2019 in Tel Aviv, diveninde su primu artista milanesu a rapresentare s'istadu. Mahmood s'at a ammustrare cun sa cantzone \"Soldi\", mantenende su testu originale in italianu. \nBenit annuntziada s'essida de su primu album de in\u00e8ditos suo, intituladu \"Giovent\u00f9 bruciata\", pro su 1u de martzu de su 2019."}
{"id": "18274", "revid": "7227", "url": "https://sc.wikipedia.org/wiki?curid=18274", "title": "Soldi (Mahmood)", "text": "Soldi est unu s\u00ecngulu de su cantautore italianu Mahmood, publicadu su 6 de fre\u00e0rgiu de su 2019 comente a \u00f9nicu estratu de s'imprentada noa de su primu EP suo \"Giovent\u00f9 bruciata\".\nSu branu at bintu su F\u00e8stival de Sanremo de su 2019, balangende tando su deretu de rapresentare s'It\u00e0lia a s'Eurovision Song Contest 2019 in Tel Aviv, in Israele.\nDescritzione.\nSu branu est istadu iscritu dae s'int\u00e8rprete matessi in collaboratzione cun Dario Faini e Charlie Charles. In su testu est presente una fr\u00e0sia in \u00e0rabu, chi s'artista at decraradu \u00e8ssere unu de sos pagos ammentos de sa pitzinnia sua in cussa limba. Sa cantzone faghet parte de unu \"contu\" de su tema de s'abbandonu familiare incumentzadu cun su branu antepostu \"Gioventude brusiada\".\nV\u00ecdeu musicale.\nSu videoclip, dir\u00ecgidu dae Attilio Cusani, est istadu publicadu su 5 de fre\u00e0rgiu de su 2019 in su canale Vevo-YouTube de su cantante.\nSu chi est tatuende Mahmood in su v\u00ecdeu est su tatuatodore italianu Gian Maurizio Fercioni, n\u00f2didu meda pro \u00e0ere abertu su primu ist\u00f9diu de tatuadura in It\u00e0lia in su 1970.\nSutzessu cumertziale.\n\"Soldi\" at debutadu in s'81u postu de sa class\u00ecfica italiana ufitziale Top Singoli in sa 6\u00aa chida de su 2019, cun duas dies de b\u00e8ndidas. Su 10 de fre\u00e0rgiu, a pustis de sa vit\u00f2ria sua a Sanremo, su branu est arribadu a su c\u00f9curu de sa class\u00ecfica iTunes italiana e at acumuladu prus de unu millione e mesu de riprodutziones in Spotify in s'arcu de 24 oras, diveninde su 40\u00b0 branu prus iscurtadu de sa die in su serv\u00ectziu de streaming a livellu globale, decretende su r\u00e8cord pro un'artista italianu.In prus, in sa matessi prataforma, sa cantzone est su branu italianu prus riprod\u00f9idu de semper in su per\u00ecodu de una chida de rilevamentu, dae chen\u00e0bura 8 fre\u00e0rgiu a gi\u00f2bia 14 fre\u00e0rgiu, cun unu totale de prus de 9 milliones de riprodutziones. Sa chida imbeniente su branu est arribadu in pitzu a sa class\u00ecficaa FIMI, e at pigadu su discu de oro. A pustis de un'\u00e0tera chida at pigadu fintzas cussu de pl\u00e0tinu."}
{"id": "18290", "revid": "2404", "url": "https://sc.wikipedia.org/wiki?curid=18290", "title": "Istados crosados", "text": "Sos istados crosados fiant territ\u00f2rios e/o istados organizados segundu s'ischema feudale, istituidos dae sos europeos otzidentales (cat\u00f2licos) chi fiat arribbados in su Mediterr\u00e0neu orientale (ortodossu/musulmanu) durante sas Crosadas in sos de 12 e de 23 s\u00e8culos.\nMediterr\u00e0neu.\nSu Levante.\nSos primos batos Istados Crosados fiant criados un su Levante de sighida de sa Prima Crosada:\nSu primu istadu crosadu, sa Contea de Edessa, fiat fundada in su 1098 e fiat durada fintzas a su 1149.\nSu Printzipadu de Anti\u00f2chia, fundadu in su 1098, fiat duradu fintzas a su 1268.\nSu Regnu de Gerusalemme, fundadu in su 1099, fiat duradu fintzas a su 1291, cando sa tzitade de Acri fiat ruta. S'agataiant fintzas medas istados vassallos de ru Regnu de Gerusalemme, intre chi:\nSu Printizpadu de Galilea\nsa Contea de Giaffa e Ascalona\nSa Sennoria de Transgiord\u00e0nia\nsa Sennoria de Sidone\nSa Contea de Tr\u00ecpoli, fundada in su 1104, cun Tr\u00ecpoli conchistada in su 1109, fiat durada fintzas a su 1289.\nTzipru.\nS'\u00ecsula de Tzipru fiat b\u00e8ndida dae Ricardu I a Guidu de Lusignanu in su 1192. S'\u00ecsula fiat abarada suta poderiu de sa dinastia de sos Lusignanos fintzas a su 1489 cando s'\u00f9rtima reina lusignana aiat d\u00e8pidu b\u00e8ndere s'\u00ecsula a sa Rep\u00f9blica de Ven\u00e8tzia.\nIn sos Balcanos.\nA pusti de sa de bator crosadas, is terit\u00f2rios de s'imp\u00e8riu bizantinu fiant istados partidos in istados diferentes, a comintzare de sa gasi narada \"Francocratzia\" (in gregu: \u03a6\u03c1\u03b1\u03b3\u03ba\u03bf\u03ba\u03c1\u03b1\u03c4\u03af\u03b1).\nGr\u00e8ghia.\nDurante sa de bator crosadas, s'imp\u00e8riu bizantinun fiat conchistadu e partidu in bator istados:\nS'imp\u00e8riu latinu a Costantin\u00f2poli chi aiat custrintu s'imperadore gregu de Bis\u00e0ntziu a si mudare in Nitzea\nSu Regnu de Tessal\u00f2nica\nSu Ducadu de Atene\nSu Printzipadu de Acaja\nA fatu de sa de bator crosadas, Ven\u00e8tzia aiat criadu in su mare Egeu su Ducadu de s'archip\u00e8lagu (connotu fintzas che \"Ducadu de Naxos\"). Tessal\u00f2nica e s'Imp\u00e8riu latinu fiant torrados a conchistare dae sos bizantinos in su 1261. Sos de s'areu de sos crosados aiat sighidu a guvernare in Atene, in su Peloponnesu e in Morea fintzas a su de 15 s\u00e8culos, cando s'\u00e0rea fiat conchistada dae s'imp\u00e8riu Otomanu.\nS'\u00f2rdine militare de sos Cavalleris Ospitaleris de Santu Giuanne de Gerusalemme si fiat acussorgiadu in Rodi (e in \u00e0teras isuleddas in sos intorinos de s'Egeu) in su 1310, in ue aiat resistidu fintzas a su 1522 gratzias a s'acudimentu de renfortzos, \u00e8poca a pustis de chi fiant istados bogados dae sos Otomanos e si fiant refugiados in Malta."}
{"id": "18291", "revid": "2932", "url": "https://sc.wikipedia.org/wiki?curid=18291", "title": "Limba asturoleonese", "text": ""}
{"id": "18292", "revid": "7227", "url": "https://sc.wikipedia.org/wiki?curid=18292", "title": "Limba asturoleonesa", "text": ""}
{"id": "18293", "revid": "2404", "url": "https://sc.wikipedia.org/wiki?curid=18293", "title": "Istadu federadu de Istados Unidos Messicanos", "text": "Is istados federados de Istados Unidos Messicanos sunt is entidades amministrativas cun chi is Istados Unidos Messicanos sunt partzidos.\nCustos benint a \u00e8ssere chimbanta unidades sub-natzionales federales (46 istados federados, 4 chi pref\u00e8rint su n\u00f9mene de \"commonwealth\") chi, impare a sa Tzidade de su Messicu, cumponent sa federatzione.\nIs s\u00ecngulos guvernos istatales e su guvernu federale cundivident sa soberania, sende chi unu tzitadinu de is Istados Unidos est in su matessi tempus tzitadinu de s'istadu de resid\u00e8ntzia e de s'entidade federale.\nPro s'otenimentu de tzitadin\u00e0ntzia a livellu locale non tocat de su restu a sighire \u00ecteres burocr\u00e0ticos ch\u00ecrdinos, non sunt rech\u00e8ridas autorizatziones in casu de tramudadura e is m\u00f2vidas de pessones dae un'istadu a s'\u00e0teru sunt l\u00ecberas (francu chi pro is cundennados e is chi sunt in libertade cunditzionada).\nS'iscerant 31 istados contiguosos, cun in prus sa Tzidade de su Messicu, chi s'agatant in su sub-cuntinente nordamericanu."}
{"id": "18294", "revid": "1162", "url": "https://sc.wikipedia.org/wiki?curid=18294", "title": "Golfu de su M\u00e9ssicu", "text": "Su golfu de su M\u00e9ssicu, connotu comente su mare mediterraneu de s' Am\u00e9rica de su Nord, est un'intrada naturale posta a uestu de S'Otz\u00e9anu Atl\u00e1nticu, cara a su M\u00e9ssicu.\nEst serradu totu a giru dae sa regione nortiamericana ( IUA, IUM e Cuba). Est mannu 1'550'000 km\u00b2."}
{"id": "18295", "revid": "2404", "url": "https://sc.wikipedia.org/wiki?curid=18295", "title": "Hidalgo (istadu)", "text": "S'Hidalgo est unu de is 31 istados federados de is Istados Unidos Messicanos, prus sa Tzidade de su Messicu. Tenet una populatzione totale de 2 858 359 bividores in 84 comunos, e sa tzidade Pachuca de Soto est su cabu de logu e sa tzidade prus manna. Idalgu tenet una mann\u00e0ria de 20 813 km\u00b2."}
{"id": "18296", "revid": "20055", "url": "https://sc.wikipedia.org/wiki?curid=18296", "title": "M\u00e8ssicu (istadu)", "text": "Su M\u00e8ssicu est unu de is 31 istados federados chi faghent parte de is Istados Unidos Messicanos, in paris cun sa Tzidade de su M\u00e8ssicu. Tenet una populatzione totale de 16'187'608 bividores in 125 comunos, sa tzidade Toluca de Lerdo est su cabu de logu e sa tzidade prus manna\u00a0est Ecatepec . \nS' istadu de M\u00e8ssicu tenet una mann\u00e0ria de 22'499'95 km\u00b2."}
{"id": "18297", "revid": "19786", "url": "https://sc.wikipedia.org/wiki?curid=18297", "title": "Guanajuato", "text": "Guanajuato est unu de is 31 istados federados chi faghent parte de is Istados Unidos Messicanos, in paris cun sa Tzidade de su Messicu. Tenet una populatzione totale de 2'858'359 bividores in 46 comunos, sa tzidade Guanajuato est su cabu de logu e sa tzidade prus manna\u00a0est Le\u00f3n. \nTenet un'ist\u00e8rrida de 30'608 km\u00b2."}
{"id": "18298", "revid": "3602", "url": "https://sc.wikipedia.org/wiki?curid=18298", "title": "Berritta", "text": ""}
{"id": "18299", "revid": "3602", "url": "https://sc.wikipedia.org/wiki?curid=18299", "title": "Romanos de s'Africa", "text": "Sos Romanos de s'Africa fuint sa populatzione nordafricana de cultura romanizada e de allega neolatina, intra unu tempus chi zirat dae sa conchista romana in s'anticoriu a cuss'araba in s'arta edade m\u00e8dia.\nSos romanos de s'Africa biviant totus in tzitades a probe de su mare, in tretos chi como sunt parte de sa Tunisia, sa L\u00ecbia otzidentale e s'Alger\u00eca orientale. Su matessi tretu sos \u00e0rabos lu aiant mutiu \"Ifriqiya\" (\"Africa\"), picau deretu dae su nomine de sa provintzia romana.\nSos romanos de s'Africa fint pro su prus b\u00e8rberos o punicos, ma cumprendiant peri zente accudinde dae Roma etotu o dae sas paritzas regiones de s'imperju, comente legionarios e senadores.\nIstoria.\nSos romanos de s'Africa aiant adotau, a su comintzu, su pantheon romanu in sas dies de sa Republica, ma prus a tardu fint sos primos provintziales a si fachere cristianos: si podent mentovare figuras che a santas Perpetua e Felicita, santu Tziprianu e santu Agostinu. A diferentzia de sos Mauros (\"Mauri\"), chi pro su prus biviant in sa parte prus a ovest de su Nordafrica e fint pacu romanizaos, sos romanos de s'Africa, comente Setimiu Severu e Aureliu Agostinu, ja ischiant su latinu e teniant peri su nomine issoro in latinu.\nSa provintzia romana de s'Africa fit una de sas prus ricas, e a li fachere abberu concorrentzia fint petzi s'Egitu, sa Siria e s'It\u00e0lia etotu; no fit pro de badas ca medas istranzos acudiant a cue. Medas veteranos de s'esertzitu romanu in s'Africa nordorientale istabant in tretos chi lis aiant promissu pro su servitziu issoro.\nIntames, sa presentzia militare romana in Africa fit relativamente minore, fata dae unos 28.000 soldaos e ausiliares in Numidia. A cumintzare dae su seculu de II dC, sas istatziones aiant ja acabau pro si amministrare dae sese. Una comunidade de allega latina aiat picau isvilupu dae custa comunidade multietnica, cumbivende chin sa populatzione de limba b\u00e8rbera e punica. Sas fortzas imperiales a\u00ecant gai cumintzau a recurrere a sos locales.\nA sa ruta de s'Imperju Romanu de Otzidente, belle totu sa provintzia africana fit romanizada de su totu, secundu a Mommsen in su suo \"The Provinces of the Roman Empire\", e aiat lompiu unu libellu de prosperidade artu meda, isparghendesi partzialmente fintzas a terras chi fint a foras de su \"limes\" africanu, comente a sos Garamantes e sos Getulos.\nSa populatzione romana de s'Africa at mantesu sa limba latina e sa religione catolica fintzas a sa conchista islamica, cando at cumintzau a si fachere musulmana a bellu a bellu; su cristian\u00e8simu lu at mortu pro semper sa dinastia almohade, de erentzia marocchina, in su seculu de XII. Mancari su protzessu de assimizatzione, su latinu locale est abarrau de importu mannu in s'evolutzione de sos limbazos berberos e arabos modernos.\nSos conchistadores musulmanos in su seculu de VII soliant distinghere tres categorias de populatziones in s'Africa nordorientale: cussa istranza de \"R\u016bm\" (Bizantziu) in Byzacena, in ube fint sas elites amministrativas e militares de allega greca; sos \"R\u016bm Af\u0101riqah\", est a narrere, sos romanos de s'Africa, chi rapresentabant sa comunidade nordafricana de limba latina in sas tzitades; e a sa fine sos \"Barbar\" ( \u0628\u0631\u0628\u0631 ), sos massajos berberos chi istabant a largu dae su mare."}
{"id": "18327", "revid": "1375", "url": "https://sc.wikipedia.org/wiki?curid=18327", "title": "IUM", "text": ""}
{"id": "18328", "revid": "10458", "url": "https://sc.wikipedia.org/wiki?curid=18328", "title": "Tlaxcala de Xicoht\u00e9ncatl", "text": "Tlaxcala de Xicoht\u00e9ncatl est su cabu de logu e sa segunda tzitade prus manna de s'istadu federadu de Tlaxcala. Inoghe s'agatant is corpos prus importantes de s'Istadu. In dies de oe in Tlaxcala de Xicoht\u00e9ncatl b'istant pagu prus o mancu 501'655 bividores."}
{"id": "18329", "revid": "2404", "url": "https://sc.wikipedia.org/wiki?curid=18329", "title": "Paghe", "text": "Sa paghe (in campidanesu paxi/paghi/pagi; in nugoresu pache, in gadduresu paci, in tataresu pazi) est una cunditzione sotziale, relatzionale, pol\u00ectica (pro estensione fintzas personale overas intraindividuale, o eventualmente ligada a unos \u00e0teros cuntestos), caraterizada dae sa pres\u00e8ntzia de cumpartzida armonia e cuntempor\u00e0nea aus\u00e8ntzia de tensiones e cuntierras.\nSu t\u00e8rmine derivat de su latinu \"pax\" (su cale issu matessi si faghet derivare de sa raighina indoeuropea pak-, pag- fissare, cuncordare, ligare, unire, saldare[2]; a sa cale sunt ligadas fintzas \"pagare\" e \"apasiguare\") e est su contrapostu de bellum (gherra) in sensu pol\u00ecticu e sotziol\u00f2gicu, overas de s'istadu de sos relatos intre indiv\u00ecduos o grupos de indiv\u00ecduos.\nTratende\u00b7si de unu de sos cuntzetos prus antigos e profundos in sensu antropol\u00f2gicu, su tr\u00e8mene at ass\u00f9ntadu significados prus estensivos e generales, cumprendende verbos comente a \"apaghiare\", cun sos relativos riflessivos: \"s'apaghiare\".\nPro ulteriore estensione sem\u00e0ntica, su cuntzetu de paghe comente a \"non-turbamentu\" est a pustis coladu dae sos campos sotziol\u00f2gicu e pol\u00ecticu a cussu individuale in sentidu in ispicadamente psicol\u00f2gicu, assuntende su significadu de paghe de s'\u00e0nima o paghe interiore, overas un'istadu de sussegu o tranchillidade de s'\u00e0nimu umanu int\u00e8ndida che a aus\u00e8ntzia de turbamentos e trumbullamentu. Tale paghe interiore (o de s'\u00e0nimu) respondet bene a sos antigos cuntzetos de eutim\u00eca (in Democrito), de apon\u00eca (in Epicuro), de atarassia (in sos ist\u00f2icos), de eireneusi in \u00e8ticas reghentes.\nPrus ispetzificadamente, sa paghe est cunsiderada (o diat d\u00e8pere \u00e8ssere cunsiderada, segundu s'opinione currente) unu balore universalmente reconnotu chi siat in gradu de superare cale si siat barrera sotziale e/o religiosa e onni pregiud\u00ectziu ideol\u00f2gicu, in manera de evitare situatziones de cuntierra intre duas o prus persones, duos o prus grupos, duas o prus natziones, duas o prus religiones."}
{"id": "18330", "revid": "2404", "url": "https://sc.wikipedia.org/wiki?curid=18330", "title": "Patze", "text": ""}
{"id": "18333", "revid": "1375", "url": "https://sc.wikipedia.org/wiki?curid=18333", "title": "Esodo istrianu", "text": ""}
{"id": "18334", "revid": "2404", "url": "https://sc.wikipedia.org/wiki?curid=18334", "title": "\u00c8sodu giulianu-dalmata", "text": ""}
{"id": "18335", "revid": "2404", "url": "https://sc.wikipedia.org/wiki?curid=18335", "title": "Creta", "text": "Creta ( in gregu \u039a\u03c1\u03ae\u03c4\u03b7, trasliteradu in \"Kr\u00edti\") est un'\u00ecsula de sa Gr\u00e8tzia, sa majore e prus populosa de s'istadu e sa de chimbe pro ist\u00e8rrida (8.261 km\u00b2) intra is de su Mediterr\u00e0neu a pustis de Sitz\u00eclia, Sardigna, Tzipru e C\u00f2rsica. Paris a sas isuleddas probianas costituit sa periferia de Creta (in gregu \u03a0\u03b5\u03c1\u03b9\u03c6\u03ad\u03c1\u03b5\u03b9\u03b1 \u039a\u03c1\u03ae\u03c4\u03b7\u03c2, \"Perif\u00e9ria Kr\u00edtis\"), una de sas prov\u00ecntzias gregas, e sa di\u00f2tzesi detzentralizada de Creta (in gregu \u0391\u03c0\u03bf\u03ba\u03b5\u03bd\u03c4\u03c1\u03c9\u03bc\u03ad\u03bd\u03b7 \u0394\u03b9\u03bf\u03af\u03ba\u03b7\u03c3\u03b7 \u039a\u03c1\u03ae\u03c4\u03b7\u03c2, \"\u0391pokentrom\u00e9ni Di\u00edkisi Kr\u00edtis\"), una de sas prefeturas gregas, duas autoridades distintas si puru coestensivas cun 623 065 bividores e cabulogu Ir\u00e1klio.\nIntre su de 3 e su segundu mill\u00e8nniu a.C. s'\u00ecsula fiat su pernu de sa tziviltade min\u00f2ica, una de sas prus antigas tziviltades addelantadas de Europa, chi teniat in Cnossos, Chid\u00f2nia e Faist\u00f2s sos tzentros printzipales. In su cursu de sos s\u00e8culos est istada conchistada e populada dae mitzeneos, gregos, romanos, bizantinos, musulmanos andalusos, venetzianos e turcos otomanos fintzas a sa definitiva unificatzione cun s'istadu gregu in su 1913.\nCreta est intre sos printzipales logos tur\u00ecsticos de sa Gr\u00e8tzia pro more de sos numerosos sitos archeol\u00f2gicos e natural\u00ecsticos e pro su patrim\u00f2niu culturale de chi disponet, espressadu pro m\u00e8diu de dislindadas carater\u00ecsticas lingu\u00ecsticas, liter\u00e0rias, musicales e gastron\u00f2micas.\nS'\u00ecsula tenet r\u00e8dditu per\u00f2mine meda superiore a sa m\u00e8dia greca, mentras ca su disimpreu est de unu 4%, su de ses unu de sa m\u00e8dia greca in generale."}
{"id": "18336", "revid": "11739", "url": "https://sc.wikipedia.org/wiki?curid=18336", "title": "Rep\u00f9blica de Ven\u00e8tzia", "text": "Sa Rep\u00f9blica de Ven\u00e8tzia (in italianu: Repubblica di Venezia; in v\u00e8netu: Rep\u00f9blica de Ven\u00e8sia) o \"Rep\u00f9blica Veneta\" (in italianu: \"Repubblica Veneta\"; in v\u00e8netu: \"Rep\u00f9blica V\u00e8neta\"), traditzionalmente connota che La Serenissima (in v\u00e8netu: Seren\u00ecsima Rep\u00f9blica V\u00e8neta)\nfiat unu istadu soberanu e r\u00e8p\u00f9blica marinera de su norte-estu de s'It\u00e0lia, chi s'est agatada durante prus de unos mill'annos intre su de 7 e su de 18 s\u00e8culos, dae su 697 a su 1797. Teniat capitale in Ven\u00e8tzia e fiat una pot\u00e8ntzia econ\u00f2mica e cummertziale europea durante s'Edade M\u00e8dia e su Rinaschimentu.\nSa tzitade-istadu de Ven\u00e8tzia fiat fundada che portu seguru pro sas gentes fuende\u00b7si\u00b7nche dae sas persighidas in su continente europeu a pustis de sa ruta de s'imp\u00e8riu romanu. A prim\u00ectziu si fiat isp\u00e8tzializada in su cumm\u00e8rtziu de su sale. In sos s\u00e8culos a sighire sa tzitade aiat istabilidu una talassocratzia. Dominaiat sos cumm\u00e8rtzios de su Mediterr\u00e0neu, mescamente intre Europa e \u00c0frica de su Norte, comente fintzas s'\u00c0sia. Sa marina venetziana fiat impitada durante sas crosadas, prus che totu in sa de bator crosadas. Ven\u00e8tzia aiat conchistadu territ\u00f2rios in s'Adri\u00e0ticu e bantaiat una classe mercantile meda influente in Europa. \nSa rep\u00f9blica fiat guvernada dae unu Doge, chi fiat el\u00e8gidu dae membros de su Cuss\u00ecgiu Majore (in italianu: \"Maggior Consiglio\"; in v\u00e8netu: \"Mazor Consegio\"), su parlamentu de s'istadu. Sa classe dominadora fiat una oligarchia de mercantes e aristocr\u00e0ticos. Sos tzitadinos susteniant generalmente su sistema de guvernu. S'istadu teniat leges severas e impitaiat tratamentos disapiadados in sas presones suas.\nS'aberimentu de bias de cumm\u00e8rtziu a manu de sas Am\u00e8ricas e de sas \u00ccndias orientales pro m\u00e8diu de s'otz\u00e8anu Atl\u00e0nticu aiat signadu su commentzu de su declinu de sa rep\u00f9blica. S'istadu aiat suportadu derrotas dae sa marina de s'imp\u00e8riu Otomanu. In su 1797 sa rep\u00f9blica fiat sachigiada in antis dae sas tropas austriacas e a fatu de sas frantzesas retirende\u00b7si\u00b7nche, a segus de una invasione de Napoleone Bonaparte e duncas fiat ispartzida in sa Prov\u00ecntzia V\u00e8neta austr\u00ecaca, in sa Rep\u00f9blica Tzisalpina, chi fiat istadu cliente de sa Frantza, e in su Commisariadu de sas \u00ccsulas J\u00f2nias. Ven\u00e8tzia fiat fata parte de su Rennu de It\u00e0lia in su 1866 a pustis de sa tertza gherra de indipend\u00e8ntzia."}
{"id": "18342", "revid": "2404", "url": "https://sc.wikipedia.org/wiki?curid=18342", "title": "Malu entu", "text": ""}
{"id": "18344", "revid": "2404", "url": "https://sc.wikipedia.org/wiki?curid=18344", "title": "Gherra de Algeria", "text": "Sa gherra de Algeria, o m\u00e8gius gherra francu-algerina o gherra de indipend\u00e8ntzia algerina (in Algeria fintzas Rivolutzione), est sa cunflitu chi at bidu oponende\u00b7si intre su 1\u00ba de santandria de 1954 e su 19 de martzu de 1962 s'es\u00e8rtzitu frantzesu e sos indipendentistas algerinos ghiados dae su Fronte de Liberatzione Natzionale (FLN, \"Front de Lib\u00e9ration Nationale\"), chi aiat in presse impostu s'egemonia sua subra sas \u00e0teras formatziones pol\u00ecticas. S'iscontru s'est ispoddiadu printzipalmente in Algeria ma, partende dae su 1958, su FLN at detz\u00ecdidu de ab\u00e8rrere unu segundu fronte in Frantza, iscadenende una s\u00e8rie de atentados.\nIn su cursu de su cunflitu, sa minoria europea de Algeria \u2013 sos \"pieds noirs\", installados in sas tres tzitades majores de Oranu, Algeri e Costantina \u2013 fiat resissida a imp\u00f2nnere sa torrada de de Gaulle a su p\u00f2dere, minetzende unu corpu de istadu (maju 1958). Su sutzessu de unu movimentu de tretos ladinamente eversivos aiat determinadu sa derrota de sa de 4 Rep\u00f9blicas giai inist\u00e0bile e s'aventu de sa de V Rep\u00f9blicas, caraterizada dae Costitutzione noa chi cunferiat poderes meda mannos a su Presidente.\nSa gherra \u2013 chi at rapresentadu un'\u00abepis\u00f2diu crae de sa decolonizatzione\u00bb \u2013 est istada particularmente sambenosa, cun unu n\u00f9meru de v\u00ectimas meda artu, mescamente intre sos tziviles algerinos. Intre 300 000 e 1 000 000 de algerinos fiant ochidos in custa gherra, e fintzas a 3 000 000 imbiados a sos campos de agrupamentos, in una populatzione de unas 10 000 000 de persones.\nS'es\u00e8rtzitu frantzesu, memoriosu de sa derrotada padimada pagu tempus in antis in Indotzina (maju 1954), aiat postu a puntu un'istrategia noa: sa \u201cgherra contra-soversiva\u201d, caraterizada dae t\u00e8cnicas disconnotas de contra-gherrilla chi faghiant de su controllu de sa populatzione sa posta de su cunflitu.\nA pustis de sete annos e mesu de iscontros sena esclusione de corpos, dae unu cantone comente a dae s'\u00e0teru (generalizatzione de sa tortura, atentados, terrorismu, represas, napalm), sos algerinos aiant conchistadu s'indipend\u00e8ntzia chi fiat proclamada su 5 de tr\u00eculas 1962."}
{"id": "18345", "revid": "7227", "url": "https://sc.wikipedia.org/wiki?curid=18345", "title": "Pieds noirs", "text": "Su tr\u00e8mene \"Pied-Noir\" (pron\u00f9ntzia: , \"Pee-Nieddu\"), impreadu che sustantivu o agetivu, designat oe in su limb\u00e0giu currente sos frantzesos (pro tzitadin\u00e0ntzia fintzas chi non semper de or\u00ecgine frantzesa) de Algeria, rimpatriados partende dae su 1962.\nSu tr\u00e8mene.\nIn s'impreu currente, \"Pied-Noir\" est casi sin\u00f2nimu de \"\u00abrapatri\u00e9\u00bb\" (rimpatriadu). Noantimes, sos duos tr\u00e8menes no inditant esatamente sa matessi cosa.\nPro totus, in finis, sa carater\u00ecstica comuna e netzess\u00e0ria est sa tzitadin\u00e0ntzia frantzesa e s'apr\u00f2liu de sas ex-col\u00f2nias africanas de sa Frantza chi fiant manna parte de is atuales Marrocu, Algeria, Tunisia, Maurit\u00e0nia, Mal\u00ec, Niger, Ci\u00e0d e Gibuti.\nSa cumparsa de custu tr\u00e8mene pro designare sos frantzesos de Algeria datat, segundu Paul Robert (chi fiat issu matessi unu \"Pied-Noir\"), a su 1955.\nPro unos \u00e0teros, su tr\u00e8mene diat \u00e8ssere istadu giai in impreu a cara de su 1951-52 in sas casermas de sa Frantza metropolitana (e dae in cue diat \u00e8ssere arribbadu a Algeria) pro designare sas reclutas frantzesas de or\u00ecgine nordafricana.\nIn antis de sa gherra de indipend\u00e8ntzia no esistiat in Algeria perunu identificativu particulare cun vhi sos Frantzesos de Algeria designarent a issos matessi, foras de sas definitziones currentes de \"\u00abAlg\u00e9riens\u00bb\" o de \"\u00abNord-Africains\u00bb\", tando riservadas esclusivamente a sos frantzesos, de Algeria o de s'\u00c0frica de su Nord, mentras ca sos ind\u00ecgenos fiant designados in manera simple che a \"\u00ab\u00c0rabos\u00bb\", o \"\u00abmusulmanos\u00bb\". Fiant in antis sos frantzesos de Algeria chi, cunsiderende\u00b7si impl\u00ectzitamente che a sos \u00f9nicos frantzesos \"normales\", impreaiant totu una s\u00e8rie de apellativos pro inditare siat sos frantzesos de sa Metropoli (\"Frankaoui\" o \u00ab\"Patos\"\u00bb), siat sos ind\u00ecgenos.\nS'ep\u00ectetu de \"\u00abpieds-noirs\u00bb\" paret \u00e8ssere arribbadu in Nord\u00e0frica petzi a pustis de su 1954, cun probabilidade intradu dae sos sordados metropolitanos arribbados in n\u00f9meru mannu. Noantimes aiat cumintzadu a \u00e8ssere impreadu in Algeria petzi in sos \u00f9rtimos annos de sa pres\u00e8ntzia frantzesa e aiat agatadu sighida mescamente in Frantza, a pustis de su rimp\u00e0triu.\nSas primas atestatziones de su tr\u00e8mene in custu sentidu parent \u00e8ssere: unu romanzu de Georges Damitio intituladu \"Les Pieds-Noirs\", de su 1957; una tzita de Fran\u00e7ois Mauriac in su \u00abBloc-Notes\u00bb in su \"Express\" de su mese de l\u00e0mpadas 1960; unu s\u00e0giu intituladu \"Les Pieds-Noirs\", cumparsu in sa \"Revue des Deux Mondes\" in su mese de cabudanni 1961.\nSubra s'or\u00ecgine de su tr\u00e8mene sunt istadas fatas, a posteriores, medas e fantasiosas ip\u00f2tesis. In sa madrep\u00e0tria s'apellativu at pigadu una connotatzione netamente negativa, mescamente suta de sa pinna de Mauriac. E est istadu tando, cando su destinu issoro fiat prus intzertu, chi si nde sunt fatos meres sos interessados, faghende\u00b7nde s'emblema de sa identidade pr\u00f2pia, comente a testim\u00f2ngiant sos n\u00f9menes de medas ass\u00f2tzios. Cheret notadu chi a custu puntu s'impreu de su tr\u00e8mene pressendet comomai de sa calidade de frantzesas de sos interessados.\nAgiomai 17.000 pieds-noirs fiant andados a b\u00ecvere a C\u00f2rsica, causende ulteriores tensiones intre su restu de sa Frantza metropolitana e s'\u00ecsula chi si fiant atzuntas a sas seculares ispintas autonomistas e indipendentistas.\nChie sunt sos \"Pieds-Noirs\"?\nSa comunidade europea in Algeria cumprendiat grupos de or\u00ecgines v\u00e0rias, a forte dominante mediterr\u00e0nea - frantzesas (in particulare corsos), ispagnolos, italianos, maltesos - ma fintzas tedescos e isv\u00ectzeros. A custos s'atzunghiat s'elementu de or\u00ecgine locale costituidu dae sa comunidade ebrea algerina, in cumpridamente assimilada a sa frantzesa, de sa cale aiat adotadu sa cultura e sas avversiones. Mancari sos colonos de natzionalidade frantzesa esserent sa majoria, sos non frantzesos ant costituidu pro tempus longu una cuota importante de custa populatzione, fintzas a l\u00f2mpere su 49% in su 1886.\nA su cumintzu de sa colonizatzione in realidade sas tensiones intre sas comunidades b\u00e0rias fiant istadas meda fortes - sos frantzesos contra sos \u00e0teros istr\u00e0ngios europeos, sa comunidade europea contra sos ebreos locales - tantis chi unos cantos pol\u00ecticos locales faeddaiant de \"per\u00ecgulu istr\u00e0ngiu\". Sa col\u00f2nia frantzesa aiat achiridu un'identidade comuna e cumpartzida gr\u00e0tzias a sa pol\u00ectica de s'istadu frantzesu chi, apensamentadu de s'inferioridade demogr\u00e0fica de s'elementu natzionale pr\u00f2piu, aiat pigadu cumb\u00e8nnidos v\u00e0rios pro l'afortiare:\nCusta identidade amministrativa si fiat a pusris cunsolidada, in su pranu emotivu, pro sa pertzetzione de cumpartzire unu destinu \u00f9nicu destinu a fronte de sa populatzione ind\u00ecgena musulmana, in unu sistema coloniale.\nPro contra, non b'aiat mai fusione peruna cun sos musulmanos, tzertu pro ite issos fiant indiscutibilmente ogetu de dominatzione, ma fintzas pro sa barrera costituida dae sa religione in una populatzione islamizata de meda tempus.\nSos \"Pieds-Noirs\" ebreos.\nIn su cuntzetu musulmanu arc\u00e0icu, siat a sos cristianos siat a sos ebreos fiat reconnotu esclusivamente s'istatus de \"dhimmi\", \u00abamparadu\u00bb. Tzertu in su 1830, in su momentu de s'intrada de sos frantzesos in Algeria, non bi fiat praticamente prus populatzione cristiana in suta de s'ap\u00f2mpiu turcu de Algeri, foras de pagos diplom\u00e0ticos e cummertziantes e sos \u00f9rtimos presoneris v\u00ectimas de atos de pirateria. Fiat imbetzes presente - de 2000 annos, est a n\u00e0rrere meda in antis de s'arribu de sos \u00e0rabos - una comunidade ebr\u00e0ica forte.\nIn antis de s'arribu de sos frantzesos in su 1830 s'istatutu de sos ebreos in su Regnu musulmanu de Algeri fiat particularmente rigorosu. Galu in su 1825, segundu su raportu de su c\u00f2nsole de sos Istados Unidos a Algeri, sos \"dhimmi\" ebreos podiant bestire isceti de nieddu, non depiant portare armas ne andare a caddu, nen s'amparare in casu perunu contra unu musulmanu. In casu de briga intre un'ebreu e unu musulmanu, s'\u00f9nicu tribunale cumpetente fiat su coranico, in ue sas testimonias de sos ebreos fiant cunsideradas nullas. Sa pena normalmente riservada a sos ebreos era sa fustigadura. Cunditziones, comente a si bidet, meda peores de cussas de sos ebreos cunfinados in sos ghetos cristianos (pro esempru in Roma) in sa matessi \u00e8poca, e agrabiadas dae sa traditzione segundu chi in casu de gherra sos giannitzeros (sa mil\u00ectzia otomana reclutada intre sos pipios sutr\u00e0idos a sos p\u00f2pulos sutamitidos) gosaiant, in ora de partire, de su privil\u00e8giu de sachigiare leg\u00ectimamente su bighinadu ebreu.\nUnu de custos mannos massacros fiat acontessidu in su 1805, e su c\u00f2nsole frantzesu Dubois-Thainville aiat sarvadu 200 ebreos acollinde\u00b7los in sa sede diplom\u00e0tica. Su [Dey]] (si naraiat gai intre su 1671 e su 1830 su Guvernadore de s'Algeria turca, chi cumandaiat a sos tres Beys de Oranu e de Costantina pro s'Algeria e de M\u00e9d\u00e9a pro su Marrocu) aiat lassadu f\u00e0ghere e,pro fintzas, a s'acostare de sos frantzesos aiat bogadu sos ebreos de Algeri. Si cumprendet comente custos \u00f9rtimos aiant retzidu dae liberadores sos sordados de C\u00e0ralu X, e adotadu lestros sa cultura frantzesa.\nS'Algeria frantzesa.\nS'isbarcu de sos frantzesos, puru respetende rigorosamente sa religione musulmana, aiat custrintu su Dey a rinuntziare a tratare de \"\u00abdhimmis\u00bb\" sos cristianos e sos ebreos. Sos musulmanos abarraiant individualmente sugetos a su dertu coranico, ma s'incupatibilidade de cust'\u00f9rtimu cun su C\u00f2dighe tzivile frantzesu non cunsentiat a issos s'atzessu a sa tzitadin\u00e0ntzia e a su deretu de votu. Custu onoraiat s'impignu, pigadu dae Bourmont in s'ora de sa capitulatzione de su Dey in su 1830, de respetare sa religione de totu sos abitantes.\nPartende dae su 1865 totu sos ind\u00ecgenos aiant p\u00f2didu atz\u00e8dere individualmente a sa tzitadin\u00e0ntzia frantzesa, a cunditzione de rinuntziare a s'istatutu personale issoro. Custu passu fiat fatu petzi dae una minoria de sos musulmanos, mentras sos ebreos rinuntziaiant chena reselare a sos tribunales religiosos issoro e a s'istatutu personale issoro pro si f\u00e0ghere tzitadinos frantzesos.\nIn su 1926 sos \"Pieds-Noirs\" aiant tocadu su m\u00e0ssimu de sa pesu issoro in chistione de populatzione residente in Algeria, arribbende a su 15,2% de su totale. In su 1959, in 1.025.000, fiant dev\u00e8nnidos su 10,4%, pressados dae s'espansione demogr\u00e0fica de sa populatzione musulmana.\nSos \"Pieds-Noirs\", chi fiant istados sustenidores de sa torrada de de Gaulle a sa pol\u00ectica, si fiant int\u00e8ndidos traighidos dae su cunsensu suo a s'indipend\u00e8ntzia de sa [Algeria]], cunsensu chi non teniat in contu perunu sas cunsigh\u00e8ntzias umanas de su s\u00e8beru pol\u00ecticu.\nS'\u00e8sodu.\nIn unos cantos meses, intre sa fine de su beranu e su cabudanni 1962, 900.000 frantzesos aiant lassadu s'Algeria, in una situatzione ca\u00f2tica e in su disisperu. Si trataiat, tando, de sa prus massitza tramud\u00e0ntzia de populatzione dae sa fine de sa segunda gherra mundiale.\nL'islogan de sos natzionalistas musulmanos - \"'La valise ou le cercueil\"\" (sa val\u00ecgia o su baulu) - descriet fintzas su sentimentu de custa populatzione, chi intendende unu per\u00ecgulu s'incolumidade issoro e intendende\u00b7si abbandonada, si fiat imbiada in un'\u00e8sodu subitanu e massitzu. Su guvernu aiat istimadu in 200 o 300.000 su n\u00f9meru de sos chi diant \u00e8ssere arribbados in Frantza, e immaginaiat chi custa torrada poderet \u00e8ssere tempor\u00e0nea. Gai, nudda fiat istadu prev\u00ecdidu pro su torrada issoro. Sa parte majore de issas, imbetzes, in Frantza no aiat mai postu pee, e non bi teniat nen fam\u00eclia ne apojas: a s'arribu issoro, medas aiant d\u00e8pidu dormire in istrada.\nIntre s'abrile e austu 1962, sa tr\u00e0gica iscena de millis de amparados in su p\u00e0nicu, acampados pro chidas in sas banchinas de sos portos de Algeria in isetu de agatare un'imbarcu a manu de Frantza, fiat dev\u00e8nnidu abituale. Uos cantos \"Pieds-Noirs\" ant distr\u00f9idu, in antis de s'imbarcare, sos benes de sos cales si separaiant, pro disisperu e pro f\u00e0ghere terra brusiada a palas de issos - ma sa parte majore fiat partida lassende intatos e abbandonados sos patrimonios issoro. Sa pol\u00ectica de su terrore fata dae ambas partes, OAS e Fronte de Liberatzione Natzionale, aiat creadu una situatzione de tale disgregatzione chi pro issas non b'aiat prus cale chi siat isp\u00e0tziu, e non podiant faghere \u00e0tera cosa chi no abbandonare, chene isperu de torrada, sa terra nadia issoro.\nIn cabudanne Orano, Bona, Sidi-bel-Abb\u00e8s cun sas terras suas - totu era casi abbandonadu. Totu sas fainas p\u00f9blicas - politzia, iscola, giust\u00ectzia - si fint firmadu in tres meses, gasi comente sas fainas cumertziales. A sa fine de su 1962 fiant abarrados in Algeria unos 100.000 \"Pieds-Noirs\", chi per\u00f2 aiant lassadu issos e totu progressivamente s'istadu, tantis chi in su 1990 nde fiant abarrados non prus che 2.000, in manna parte mannos de edade. Noantimes su caos, sa populatzione aiat seberadu in s'\u00e8poca, de si refugiare in Frantza. Una minore minoria fiat tocada a Ispagna, mescamente in sa regione de Alicante. \u00c0teros aiant seberadu de andare prus a tesu, a Canada o a Argentina. Sos ebreos aiant seberadu casi totus sa Frantza, e pagos fiant tocados a Israele.\nIn Frantza.\nCunsiderende s'impare de sos rimpatriados dae sos paisos de su Maghreb s'arribbat a casi unu millione e mesu de persones, chi costituint unu 3% de sa populatzione frantzesa.\nSu guvernu frantzesu aiat lassadu totu sos artzivos amministrativos a su guvernu algerinu nou. Dadas sas cunditziones in sas cales si fiat averguada sa part\u00e8ntzia, intre terrorismu e p\u00e0nicu, medas \"Pieds-Noirs\" fant abarrados chene atzessu a sos atos de su istadu tzivile chi los pertocaiant, a su puntu chi unos aiant tentu problemas fintzas a dimustrare sa natzionalidade frantzesa e cosa issoro. Oto annos bi diant ch\u00e8rrere fintzas a candu su guvernu frantzesu, in sos annos setanta, si detzideret a mandare a copiare sos registros de s'istadu tzivile in sas tzitades mannas. Sas minores non fiant istadas nen mancu cunsideradas.\nIs \"Pieds-Noirs\" arribbaiant in Frantza pretz\u00e8didos dae sa fama de \u00e8ssere gente de dereta, isfrutadoras de sos \u00e0rabos, ratzistas, violentas, maschilistas, unu pesu mortu pro s'economia de sa Frantza chi si fiat modernizende. Sa manca comunista los atacaiat paris che colonos alabros. Arribbados a Mars\u00ecglia subra bracas subracarrigadas, disisperados e miser\u00e0biles, fiant istados retzidos dae sos portuales cun cartellos ostiles tipu \"A mare sos \"Pieds-Noirs\"\", mentras su s\u00ecndigu sotzialista de Mars\u00ecglia, Gaston Defferre, decraraiat, in su tr\u00eculas 1962: \"Mars\u00ecglia tenet 150.000 bividores de tropu, sos \"Pieds-Noirs\" andent a s'inserire aterue\".\nIn realidade issos fiant in manna parte operajos o impreados minores, b\u00e8nnidos pro su 85% dae \u00e0reas urbanas - funtzion\u00e0rios, artisanos e cummertziantes su r\u00e8ditu m\u00e8diu de chie fiat prus b\u00e0sciu de su 15% de cussu de sos frantzesos metropolitanos, cun livellos de iscolarizatzione in raramente superiores a s'iscola de s'\u00f2bligu. Intre sos massajos, petzi su 5% fiant propiet\u00e0rios de sas terras chi traballaiant, e sas mannas fortunas si contaiant in sos didos de una manu.\nA gai, cun tantu s'acollida retzida, sos \"Pieds-Noirs\" si fiant adatados in manera lestra a sa madrepatria, favoridos in s'isfortzu issoro de integratzione de sa cr\u00e8schida econ\u00f2mica de cussos annos, e contribuende in particulare a su dinamismu de tzitades comente Montpellier, Perpignan, Nitza.\nIn C\u00f2rsica sunt istados meda contrariados de sos bividores: luegus fiant bistos che colonizadores noos e unos cantos de issos fiant interessados in isc\u00e0ndalos finantzi\u00e0rios, chi aiant batidu in su 1975 a sos Fatos de Aleria.\nIn pagos annos s'integratzione issoro est istada cumpletada.\nImpreu de oe de su t\u00e8rmine \"pieds-noirs\".\nCun su tr\u00e8mene de \"pieds noirs\" sunt fatu\u00b7fatu narados, pro similitudine cun sos frantzesos de su Maghreb, sos tzitadinos de etnia russa presentes in territ\u00f2rios giai parte de sa Imp\u00e8riu russu e de su Unione Sovi\u00e8tica chi como sunt indipendentes pro es\u00e8mpru sas tres rep\u00f9blicas b\u00e0lticas, sa Rep\u00f9bblica de Mold\u00e0via, sas rep\u00f9blicas cauc\u00e0sicas e cussas de sa \u00c0sia tzentrale."}
{"id": "18357", "revid": "7227", "url": "https://sc.wikipedia.org/wiki?curid=18357", "title": "G 20", "text": ""}
{"id": "18358", "revid": "2404", "url": "https://sc.wikipedia.org/wiki?curid=18358", "title": "Desacatu de \u010cernobyl'", "text": "Su desacatu de \u010cernobyl' (in ucrainu: \u0427\u043e\u0440\u043d\u043e\u0431\u0438\u043b\u044c\u0441\u044c\u043a\u0430 \u043a\u0430\u0442\u0430\u0441\u0442\u0440\u043e\u0444\u0430?, trasliteradu: \u010cornobyl'si ka katastrofa; in bielorussu: \u0427\u0430\u0440\u043d\u043e\u0431\u044b\u043b\u044c\u0441\u043a\u0430\u044f \u043a\u0430\u0442\u0430\u0441\u0442\u0440\u043e\u0444\u0430?, trasliteradu: \u010carnoby\u013askaja katastrofa; in russu: \u0427\u0435\u0440\u043d\u043e\u0431\u044b\u043b\u044c\u0441\u043a\u0430\u044f \u0430\u0432\u0430\u0440\u0438\u044f?, trasliteradu: \u010cernobyl'skaja avarija) est istadu s'intzidente prus grae averiguadu chi siat acontessidu in una tzentrale nucleare. Est unu de sos duos intzidentes classificados comente a catastr\u00f2ficos cun su livellu 7 e m\u00e0ssimu de s'iscala INES de s'IAEA, paris a s'intzidente acont\u00e8ssidu in sa tzentrale de Fukushima Dai-ichi in su martzu 2011.\nSu desacatu est acont\u00e8ssidu su 26 de abrile 1986 fache a sas 1:23 oras, in logu de sa tzentrale nucleare V.I. Lenin, situada in s'Ucraina setentrionale (in s'\u00e8poca parte de s'URSS), a 3 km de sa tzitade de Pryp\"jat' e 18 km de cussa de \u010cernobyl', 16 km a sud de sa l\u00e0cana cun sa Bielor\u00f9ssia. Sas c\u00e0usas sunt istadas inditadas variadamente in fartas graes de parte de su personale, siat t\u00e8cnicu siat dirigente, in problemas relativos a s'istrutura e a sa progetatzione de s'impiantu matessi e in sa gestione econ\u00f2mica e amministrativa errada. In su cursu de una proa definida \"de seguresa\" (giai esecutadu chene problemas de sorta in su reatore n. 3), su personale si fiat fatu respons\u00e0bile de sa violatzione de isvariadas normas de seguresa e de sentidu comunu, batinde a unu aumentu bruscu e incuntrolladu de sa pot\u00e8ntzia (e duncas de sa temperadura) de su chiu de su reatore n. 4 de sa tzentrale: s'aiat determinadu s'iscissione de s'abba de refrigeratzione in idr\u00f2genu e oss\u00ecgenu a pressiones gai elevadas de provocare sa rogadura de sas tubatziones de su sistema de iscidradura de su reatore. Su cuntatu de s'idr\u00f2genu e de sa grafite irrujada de sas barras de controllu cun s'\u00e0ria, issu matessi, aiat innescadu un'esplosione meda forte, chi aiat provocadu s'iscovevamentu de su reatore e de cussigh\u00e8ntzia aiat causadu un'intz\u00e8ndiu mannu.\nUna nue de materiale radioativu fiat bessida a foras de su reatore e fiat torrada a r\u00f9ere subra \u00e0reas ampras a ingh\u00ecriu a sa tzentrale, contaminende\u00b7ddas graemente e faghende netzess\u00e0ria s'evacuatzione e sa torrada a aposentare in unas \u00e0teras zonas de casi 336.000 persones. Nues radioativas fiant l\u00f2mpidas fintzas s'Europa orientale, sa Finl\u00e0ndia e s'Iscandin\u00e0via cun livellos de contaminatzione a manu a manu minores, tochende fintzas s'It\u00e0lia, sa Frantza, sa Germ\u00e0nia, s'Isv\u00ectzera, s'\u00c0ustria e sos Balcanos, finas a imb\u00e0tere a portziones de sa costa orientale de su Nordam\u00e8rica.\nUnu raportu de su Chernobyl Forum redatadu dae ag\u00e8ntzias de s'ONU (OMS, UNSCEAR, IAEA e unas \u00e0teras) contat 65 mortos atzertados e prus de 4.000 casos de tumore de sa tir\u00f2ide intre sa populatzione chi teniant edade intre 0 e 18 annos in su tempus de su disastru, manna parte de sos cales cun probabilidade atribu\u00ecbiles a sas radiatziones. Sa parte majore de custos casos sunt istados tratados cun prognosi favor\u00e0biles. Fintzas a su 2002 si fiant contados 15 mortos.\nIs datos ufitziales sunt cuntestados dae ass\u00f2tzios antinuclearistas internatzionales, intre sos cales Greenpeace, chi presentat un'istima fintzas 6.000.000 de mortes subra iscala mundiale in su cursu de 70 annos, contende totu sos tipos de tumores ricondu\u00ecbiles a su desacatu segundu su modellu ispetz\u00ecficu adotadu in s'an\u00e0lisi. Su grupu de sos Birdes de su parlamentu europeu, puru cuncordende cun su raportu ufitziale ONU pro cantu pertocat su n\u00f9meru de sos mortos atzertados, si nde difer\u00e8ntziat e ddu cuntestat subra sas mortes presumidas, chi istimat prusaprestu in 30 000-60 000.\nSas cunsigh\u00e8ntzias de sas radiatziones ant sighidu a f\u00e0ghere ammalaidare de patologias graes sos abitantes de cussos logos fintzas annos a pustis de su disacatu, mescamente in su casu de sos pitzinnos, e pro custas resones medas initziativas inyternatzionales sunt n\u00e0schidas cun sa punna de perm\u00ectere a cussos pitzinnos de colare unu pagu de tempus indedda dae cuss'\u00e0rea."}
{"id": "18361", "revid": "7227", "url": "https://sc.wikipedia.org/wiki?curid=18361", "title": "Startup", "text": "Una startup est un'azienda aviada dae fundadores o imprendidores s\u00ecngulos a sa chirca de unu mollu de business chi si podet rip\u00ectere e iscalare. Prus in piessignu, una startup est unu business de formatzione noa chi mirat a isvilupare unu mollu de business fat\u00ecbile pro satisf\u00e0ghere unu bis\u00f2ngiu o unu problema de su mercadu. Sos fundadores progetant sas startup pro isvilupare e validare in modu eficatze unu mollu de business iscal\u00e0bile. Pro custas resones, sos cuntzetos de startup e imprenditorialidade sunt pretzisos. Nointames, s'imprenditorialidade faghet riferimentu a totus sas impresas noas, incluende sas fainas aut\u00f2nomas e a sas impresas chi non chircant mai de divenire mannas o de si registrare, mentras su t\u00e8rmine startup si referit a impresas noas chi cherent cr\u00e8schere ultres su fundadore solista, cherent t\u00e8nnere dipendentes e tenent intentzione de cr\u00e8schere. Sas startup afrontant un'intzertesa manna e tenent tassos de faddida artos, ma sa minoria chi divenit un'azienda de sutzessu tenet su potentziale pro divenire manna e influente. Carchi startup divenint un unicorru, chi est una sotziedade de startup privadas valutada pro prus de $ 1 milliardu."}
{"id": "18362", "revid": "9654", "url": "https://sc.wikipedia.org/wiki?curid=18362", "title": "Portogallo", "text": ""}
{"id": "18363", "revid": "7227", "url": "https://sc.wikipedia.org/wiki?curid=18363", "title": "1835", "text": "Su 1835 est un'annu incumintzadu in martis pro su calend\u00e0riu gregorianu."}
{"id": "18364", "revid": "2404", "url": "https://sc.wikipedia.org/wiki?curid=18364", "title": "Vichingos", "text": "Sos vichingos (in norvegesu e danesu: \"vikinger\"; in isvedesu e nynorsk: \"vikingar\"; in islandesu: \"v\u00edkingar\"), de su n\u00f2rdicu antigu \"v\u00edkingr\", sunt istados mescamente navigadores n\u00f2rdicos, chi assachigiaiant e cummertziaiant cun diversas partes de Europa dae Iscandin\u00e0via dae su de 8 s\u00e8culos fintzas a sa fine de su de 12 s\u00e8culos. In die de oe su tr\u00e8mene s'impitat erroneamente pro definire sos diversos p\u00f2pulos n\u00f2rdicos chi biviant in Iscandin\u00e0via durante custu per\u00ecodu connotu che \u00e8poca vichinga. Custu per\u00ecodu de ispaniadura militare, demogr\u00e0fica e mercantile n\u00f2rdica cost\u00ectuit un'elementu de importu mannu meda in s'ist\u00f2ria de printz\u00ecpiu de Iscandin\u00e0via, de sas \u00ccsulas brit\u00e0nnicas, de su norte de s'Europa otzidentale, de sa Sitz\u00eclia e de sa Rus de Kiev.\nSos vichingos non fiant unu grupu \u00e8tnicu, si nono una professione derivada dae sas cunditziones tostas de vida de sas terras iscand\u00ecnavas, in ue sa massaria fiat limitada meda, fatu chi fortzaiat parte de sa populatzione, durante tzertas \u00e8pocas de s'annu, a si dedicare a s\"'\u00edv\u00edking\", est a n\u00e0rrere, cummertziare cun \u00e0teros territ\u00f2rios, e a s'ispissu assachigiare o faghere bardanas. Cheret naradu, ca mancari in pr\u00e0tica totu sos vichingos fiant de or\u00ecgine n\u00f2rdica, non totus sos chi si nche dedicaiant fiant n\u00f2rdicos, ca puru intre cuddos s'agataiant frisos, francos e s\u00e0ssones.\nGr\u00e0tzias mescamente a sa mobilidade mar\u00ectima sua, sas atziones de sos vichingos si fiant ist\u00e8rridas fintzas a su Mediterr\u00e0neu, su Nord\u00e0frica, s'Oriente M\u00e8diu e s'\u00c0sia tzentrale. Durante diversas fases de esploratzione e aposentamentu, s'agataiant comunidades vichingas chi si fiant istabilidas in su norte de s'Europa, in sas \u00ecsulas de su nord de s'Atl\u00e0nticu e pro fintzas a sa costera de Am\u00e8rica de su Norte. Custu per\u00ecodu de espansione at provocadu s'isparghidura de sa cultura n\u00f2rdica in paris tempus chi introduiat elementos istr\u00e0ngios in sa cultura iscand\u00ecnava.\nSa cuntzetzione populare atuale de sos vichingos (e s'impreu isballiadu de su t\u00e8rmine comente sin\u00f2nimu de n\u00f2rdicos) difer\u00e8ntziat meda de s'informatzione otenta partende dae sas risorsas ist\u00f2ricas e archeol\u00f2gicas atuales. S'imm\u00e0gine rom\u00e0ntica de sos vichingos che n\u00f2biles agrestes at comintzadu a n\u00e0schere in su de 18 s\u00e8culos e s'est andadu isvilupende fintzas a su de 19 s\u00e8culos. S'immagin\u00e0riu de sos vichingos che a piratas paganos o aventurosos intr\u00e8pidos benit dae su mitu modernu de sos vichingos chi aiat pigadu forma a prim\u00ectziu de su de 20 s\u00e8culos. Sas rapresentatziones populares atuales de sos vichingos si basant normalmente subra clich\u00e9s e istere\u00f2tipos culturales chi cumplicant s'apretziamentu modernu de su vichingu lassadu.\nSu per\u00ecodu cumpr\u00e8ndidu intre su 793 e su de 13 s\u00e8culos est connotu che s'\u00e8poca vichinga in s'ist\u00f2ria iscand\u00ecnava. Custu per\u00ecodu cumintzat cun sa bardana de su monast\u00e8riu de Lindisfarne in su 793 e si dat pro concluidu in su de 13 s\u00e8culos: in Inghilterra acabat cun sa derrota de Harald III in sa Batalla de Stamford Bridge, in su 1066; in Irlanda acabat cun sa conchista de Dublinu in su 1171 pro parte de Richard de Clare (numenadu Strongbow); e in Isc\u00f2tzia si cuns\u00ecderat finida cun sa derrota de H\u00e1kon H\u00e1konarson in sa Batalla de Largs su 1263. S'Isc\u00f2tzia atuale pigat forma intre su de 13 e de 15 s\u00e8culos cun sa reconchista de su territ\u00f2riu p\u00e8rdidu a sos n\u00f2rdicos. S'\u00ecsula de Man e sas \u00c8brides esteriores fiant abbarradas suta autoridade iscand\u00ecnava fintzas a su 1266. Sas \u00d2rcades e sas Shetland funt pertentas a su re de Norv\u00e8gia fintzas a su 1469. In Iscandin\u00e0via s'\u00e8poca vichinga si cuns\u00ecderat finida cun sa costitutzione de sos regnos iscand\u00ecnavos e de su cristian\u00e8simu che religione dominante. Si cumbenet a situare a ingh\u00ecriu de su de 11 s\u00e8culos sumentzu de sos tres regnos iscand\u00ecnavos. In Norv\u00e8gia s'\u00e8poca vichinga si cuns\u00ecdera pro cunvnetzione agabada cun sa Batalla de Stiklestadin in su 1030."}
{"id": "18365", "revid": "2404", "url": "https://sc.wikipedia.org/wiki?curid=18365", "title": "Fuerteventura", "text": "Fuerteventura est un'\u00ecsula subtropicale de sas Can\u00e0rias (Ispagna), situada in s'otz\u00e8anu Atl\u00e0nticu, a illargu de sa costa africana. Tenet subrafache de 1.659,74 km\u00b2, sa populatzione de 110.299 bividores (2017). Sa capitale de s'\u00ecsula est Puerto del Rosario (Puerto Crabas finas su 1956).\nFaghet parte de sa prov\u00ecntzia de Las Palmas e est partzida in ses munitzipalidades:\n67 cuss\u00f2rgias individuales sunt isparghinadas intre custas munitzipalidades. Su Islote de Lobos chi dd'istat a curtzu faghet parte de sa munitzipalidade de La Oliva."}
{"id": "18368", "revid": "7227", "url": "https://sc.wikipedia.org/wiki?curid=18368", "title": "Natzionale sarda de Bocia/logudoresu", "text": "Sa Natzionale sarda de B\u00f2cia est sa truma ufitziale de giogadores de pallone a rapresentare sa Sardigna. No est a pare a sa FIFA ma a sa CONIFA, cunfederatzione internatzionale pro totus sos populos, etnias e/o natziones chene istadu peri su mundu.\nIstoria.\nSas primas partidas amistosas.\nSa Natzionale Sarda fit naschida in su 1990. Tando, sa Natzionale Inglesa fit in Sardigna ca si fit preparende a giogare a sos Mundiales de Italia '90, in ue at a giogare, in Casteddu, contra s'Egitu e s'Irlanda duas de sas tres partidas in sos girones. Nde a\u00ecant pigadu sos menzus giogadores sardos, dae sa seria C e sos Diletantes, pro parare fronte a sos inglesos in sa proa pre-mundiale. Sos primos giogadores a si ponner sa m\u00e0glia de sa Natzionale Sarda, suta de Mariano Dess\u00ec chi fit su daganu de sos allenadores sardos in cuddas dies, fint Nioi a sa porta, Spano, Moro, Bortolini e Tomasso in defensa, Francesco Marroccu (chi at a fagher su diretore de su Casteddu), Martinez, Tolu e Ennas in tzentru-campu, Corda e Gianfranco Zola, su solu professionista e tando giogadore de su Napoli chi aiat bintu s'Iscudetu. In sa segunda meidade de sa partida, fint intrados tambene Toffolon, Laconi, Carta, Nieddu, di Laura, Mura, Napoli, Fara e Angioni. Sa partida fit acabada 10-2 pro sos inglesos, chi fint meda prus fortes cun unu tiru de McMahon, una tripleta de Neil Webb e una de Peter Beardsley, una dopieta de Steve Bull e un'ateru tiru de David Platt. Nointames, Tomasso a\u00ecat signadu pro sa prima borta su primu gol in s'istoria de sa Natzionale Sarda.\nAteros sete annos fint colados, pro si torrare a bidere una iscuadra sarda in campu. In su mese de triulas de su 1997, in su \"Quadrivio\" de N\u00f9goro, gratzias a su dirigente nugoresu de su partidu sardista Sardigna Natzione Indipendentzia Francesco Cesaraccio, si fit apparitzada una partida in amigantzia de sas Natzionales de sas \"isulas sorres\", Sardigna e C\u00f2ssiga. A diferentzia de s'atera borta in ue aiant giogadu diletantes, sa seletzione teniat sos menzus giogadores sardos professionistas chi bi fint tando. A fagher su Commissariu T\u00e8nnicu fit Gustavo Giagnoni, chi a\u00ecat postu in porta Gianfranco Pinna e Giuseppe Nioi. In defensa, bi fint Gian Battista Scugugia, Vittorio Pusceddu, Gianluca Festa e Salvatore Matrecano. In tzentru-campu, Pier Giovanni Rutzittu, Marco Sanna, Pietro Garau, Massimiliano Pani, Alessandro Manca, Igor Marziano e duos fizos de sardos in disterru: su sardu-tedescu Sergio Allievi e su sardu-olandesu Daniel Agus. In atacu, gioga\u00ecant Gianfranco Zola, Tomaso Tatti, Roberto Manca, Roberto Cau, Emanuele Matzuzzi e un'ateru disterradu, su sardu-belga Antonio Lai. Est de notare chi su porteri Nioi e Zola siant istados sos unicos chi ant cunvocadu cussa borta e s'atera puru, finende goi primatistas in sa classifica de presentzias. Sa partida, chi non teniat diferentzias mannas in contu de pratichesa, la a\u00ecant binta sos sardos pro 1-0 a su minutu de binti de su segundu tempus, cun unu gol de Zola.\nSas primas tentas pro si assotziare a libellu internatzionale.\nS'istoria at fatu bider chi cussu giogu fit occasionale, e petzi undighi annos a pustis si fit torradu a chistionare de una Natzionale Sarda. Difatis, in su 2008 in Gonnos Giampiero Sogus, carraresu de babbu sardu e mama toscana, aiat fundadu sa \"Lega Federale Calcio Sardegna\", sighende su modellu de sa \"Lega Federale Calcio Padania\", trisinende umpare su sindigu de sa bidda comente vice-presidente, Sisinnio Zanda, comente consizeri s'albergadore Marco Sardu e comente segretariu s'abocadu Franco Loi. Sa Lega Sarda de b\u00f2cia fit iscrita deretu a s'NF-Board, chi tando apparitza\u00ecat sas competitziones chi non fagh\u00ecant parte de sa FIFA, comente sa VIVA World Cup. Mancari fit iscrita de manera ufitizale sa cunfederatzione mundiale, non si a\u00ecat giogadu una partida, mancu in amigantzia, si no pro unu torneu de diletantes in Toscana in ue Sogus aiat giamadu \"Sardegna\" un'iscuadra de giogadores chi fint totucantos toscanos.\nFINS e s'iscritzione a sa CONIFA.\nIn su 2012, gratzias a s'impignu de su partidu ProgRes, sa Federatzione Isport Natzionale Sardu (FINS) naschit, cun sa punna de fagher seletziones sardas de f\u00f9balu. Sas primas esperientzias sunt una truma de b\u00f2cia a 5, chi falat a campu gioghende in su 2012 e 2013 a Fordongiani e N\u00f9goro pro partidas in amigantzia cun sa Catalugna.\nIn cuss'annu, pro neghe de sa Temporada Cleopatra chi a\u00ecat fatu 19 vitimas, sa sotziedade sarda nde bogat a pizu sa bidea de fagher una partida pro collire dinare in azudu a chie nd'est rutu e pro torrare a fraigare sas biddas e tzitades in ue su tziclone aiat fatu dannu. Si nd'est aunidu in amparu a s'eventu Vittorio Sanna, tando radiocronista de su Casteddu pro s'emitente privada Radiolina, chi at mutidu paritzos sardos chi gioga\u00ecant comente professionistas. A su comintzu, si pensa\u00ecat a giogare in amigantzia contra su Casteddu etotu, ma su presidente Massimo Cellino no nde cher\u00ecat intender. Si a\u00ecat fatu calchi atera tenta, pro giogare contra sa C\u00f2ssiga, e bi a\u00ecat fintzas una data pro su mese de maju de s'annu ch'intra\u00ecat, ma a sa fine non si nd'a\u00ecat fatu prus nudda.\nSi depiant isetare ateros chimbe annos, pro chi su progetu andaret a logu in su 13 de Santu Gaine de su 2018, cando sa FINS a\u00ecat naradu de si affizare a sa CONIFA (\"Confederation of Independent Football Associations\"), organu internatzionale massimu pro su giogu de pallone non parte de sa FIFA, chi pon\u00ecat a pare totus sos Populos e/o Natziones chene Istadu. Sa CONIFA apparitzat, intra s'ateru, sa Copa de su Mundu CONIFA in logu de sa VIVA World Cup ammaniada dae s'estinta NF-Board. Impare a s'intrada in CONIFA, sa FINS at annuntziadu chi bolet partetzipare a sos Europeos de su 2019 in Artsakh. Sa chida a pustis, si benit a ischire chie fit su commissariu t\u00e8nnicu nou, Bernardo Mereu de Triei, allenadore istorigu chi at ghiadu trumas in paritzos campionados professionistas e interregionales.\nSa prima partida de s'era FINS, sa de tres in s'istoria de sa Natzionale Sarda, si faghet in su 19 de martzu de su 2019 in s'ist\u00e0diu Franco Frogheri de N\u00f9goro contra sos \"Istrangios de Sardigna\", una truma cun sos menzus istranzos chi giogant in iscuadras sardas; sa partida la binchent sos sardos 7-1. In sa retza, Francesco Virdis de su Savona cun una tripleta, Daniele Molino de su \"Sanremese\", Samuele Spano de su Budoni e Toni Gianni de su \"Latte Dolce\" (T\u00e0tari). Pro s'ocasione, si fint giamados prus de 50 giogadores: sos professionistas peroe, in cunsideru de s'istajone sportiva, no a\u00ecant partetzipadu a sa fine. Tando sa rosa fit petzi de giogadores diletantes, francu duos de s'Alzachena e Robert Acquafresca (Sion) e Paolo Dametto (Feralpisal\u00f2).\nColores, simbulos e istemma.\nDae cando si nde occupat sa FINS, su colore printzipale est su birde giaru, nanchi \"una appellida istoriga e auguriu a chi sa Sardigna torret, fintzas in su giogu de b\u00f2cia, a unu tempus de floridesa culturale e economica, gioghende e aberendesi in prima persona a su mundu\".\nS'istemma de sa Natzionale est un'iscudu cun elementos pigados dae sa cultura sarda. In sa parte de subra, campegiat s'iscritu \"Sardigna\" e \"Natzionale de B\u00f2cia\". In sa parte printzipale si podent notare sos Bator Moros classicos, mancari in versione birde; in sa rughe de santu Giorghi bi at s'arbore irraighinadu, simbulu in prus de 80 biddas ca est cuddu de su Judicadu de Arbaree, ultimu istadu a rapresentare una Sardigna indipendente e libera.\nIn su primu atobiu contra s'Inghilterra de su 1990, su sardu de XI fit faladu in campu cun una m\u00e0glia bianca cun detaglios e collete turchinos, cun sos caltzones de colore ruju. In sa segunda esperientzia de su 1997, sa truma fit totu ruja cun una bandera sarda manna in petus. In su 2018, si fint presentadas sas mallieddas ufitziales chi a\u00ecat fatu su sponsor t\u00e8nnicu \"Eye Sportswear\". Pro sa prima m\u00e0glia, si a\u00ecat seberadu una divisa bianca cun detaglios birdes de diversa tonalidade e una trama chi iscobiat sos recamos tipicos de s'artesania sarda in sa parte tzentrale, colores chi benint dae su Regnu de Arbaree; pro sa m\u00e0glia de trasferta, si at seberadu una divisa ruja cun revessu biancu, in onore sa bandera sarda.\nArt\u00ecculos currelados.\nNatzionale sarda de B\u00f2cia (LSC)"}
{"id": "18369", "revid": "3602", "url": "https://sc.wikipedia.org/wiki?curid=18369", "title": "Bandera sarda", "text": "Sa Bandera sarda, chi si connoschet de nomine comente sos bator moros o is cuatru morus, est sa bandera de sa Sardigna e de sa rezone autonoma. Est su simbulu de s'isula.\nOrizine.\nAmantiosos medas e istudiosos de custa bandera ant chircau de facher a modu de nde bocare a campu s'orizine sua, chi si acatat intra sa Sardinna e s'Ispanna, intra istoria e paristoria, ma abbarrat unu misteriu pro como. Tzertu est chi sa bandera de sa C\u00f2ssiga tenet orizine a comune chin sa sarda.\nTraditzione iberica.\nSa traditzione ispannola cussiderat custa bandera comente una criatzione de su re Perdu I, in omaju a sa battalla de Alcoraz chi sos aragonesos aiant bintu. Sicundu a issos, sa binchida la ant ottenta pro more de un'azzudu miraculosu de santu Giorghi (sa bandera sua fit una ruche de colore ruju in isfundu biancu) chi diat a aer lassau a campu sa conca secada de sos res saratzenos (\"moros\", ca beniant dae su Nordafrica).\nTraditzione sardu-pisana.\nSa traditzione sardu-pisana bolet chi sa bandera tenet che orizine su gonfalone chi su papa Beneitu VIII aiat cunsinnau a sos pisanos pro parare fronte a sa meneta de \"Muj\u0101hid al-\u0100mir\u012b\" (in italianu, connotu comente \"Musetto\"), chi aiat chircau de conchistare sa Sardinna de badas.\nOrizine templare.\nS'istudiosu Lenardu Melis pessat chi sa bandera tenzat atera radichina, sa templare (comente narat in sos liberos \"Shardana i Principi di Dan\" e \"Shardana i Custodi del Tempo\" ).\nIstoria de sa bandera.\nPeriodu ispannolu.\nDae su seculu de battordichi in susu, s'emblema de su Rennu de Aragona at fatu parte de su Rennu de Sardinna, istadu criadu in su 1297 dae Bonifatziu VIII a manera de dare a sos aragonesos sa \"licentia invadendi\", ovverosiat sa possibilidade de si picare s'isula: difatis, sos catalanu-aragonesos che ant a benner dominadores, meres de su gai nau \"Regnum Sardiniae et Corsicae\" (pro custa resone sa Cossiga puru, chi s'Aragona no la at a tennere, at custu tipu de bandera). In sos seculos chi ant a sichire, sa bandera de sos battor moros diat a tenner prus de una versione.\nPeriodu piemontesu.\nSa bandera presente in su periodu piemontesu est sa chi connoschimus dae sa secunda midade de sos '700 fintzas a su 1999, bidimus sos moros tenende una benda chi coperit sos ocros: fortzis si podet narrer chi siat metafora de custa dominatzione etotu.\nPeriodu italianu.\nUna leze de su 1999 che at bocau sa benda dae sos ocros de sos moros: a como, est custa sa versione uffitziale de sa bandera."}
{"id": "18379", "revid": "7227", "url": "https://sc.wikipedia.org/wiki?curid=18379", "title": "Natzionale sarda de B\u00f2cia", "text": "Sa Natzionale sarda de B\u00f2cia est una rapresentativa de f\u00f9balu (isport connotu in Sardigna siat cun cussu n\u00f9mene siat cun cussu de b\u00f2cia, chi est istadu cussu isseberadu dae sa FINS) de sa Sardigna, chi no est afiliada a sa FIFA ma a sa CONIFA, cunfederatzione de f\u00f9balu internatzionale chi ponet in paris sas natzionales de natziones, etnias e p\u00f2bulos chene istadu, e est sa Natzionale de f\u00f9balu de sa Sardigna.\nIst\u00f2ria.\nSas primas amistosas ist\u00f2ricas.\nSa prima aparitzione ufitziale documentada de una Natzionale sarda est de su 1990. Sa Natzionale inglesa fiat in Sardigna in ritiru pro sa preparatzione de sos Mundiales de It\u00e0lia '90, in ue diat \u00e0ere a pustis fintzas giogadu, in Casteddu, duas de sas tres partidas de sa fase a girones (contra a s'Egitu e a s'Irlanda). Fiat istada duncas allestita una formatzione de sos m\u00e8gius giogadores sardos piscados dae sa S\u00e8rie C e dae sos Diletantes pro p\u00f2dere afrontare sos inglesos in sa proa pre-mundiale. Sos primos giogadores a bestire sa m\u00e0llia de sa natzionale de sa Sardigna, suta de Mariano Dess\u00ec, decanu de sos allenadores sardos de cudda \u00e8poca, sunt istados Nioi in ghenna, Spano, Moru, Bortolini e Tomasso in defensa, Francesco Marroccu (su chi diat div\u00e8nnere prus a tardu diretore isportivu de su Casteddu), Martinez, Tolu e Ennas in tzentru-campu, Corda e Gianfranco Zola, \u00f9nicu professionista e tando militante in su N\u00e0poli friscu de Iscudetu. In su segundu tempus sunt intrados fintzas Toffolon, Laconi, Carta, Nieddu, De Laura, Mura, Napoli, Fara, e Angioni. Sa partida est acabada 10-2 pro sos inglesos: in unu momentu fiat andada in avant\u00e0giu sa Sardigna, ma petzi gr\u00e0tzias a un'autogol volunt\u00e0riu de Steve McMahon in su primu minutu, in antis chi sos giogadores isolanos tocarent galu sa b\u00f2cia. Custu gestu aiat b\u00f2lidu rapresentare in manera metaf\u00f2rica su chi diant \u00e8ssere istadas eventuales atziones violentas de sos Hooligans, s'ala prus facinorosa de sos tifosos inglesos, in cussu tempus t\u00ecmidos in totu s'Europa. A pustis de cussa manifestatzione sa partida, pro more de s'ischil\u00ecbriu mannu de fortzas, fiat istada dominada dae s'Inghilterra, chi aiat signadu cun McMahon, una tripletta de Neil Webb e una de Peter Beardsley, una dopieta de Steve Bull e una retze de David Platt. Pro Tomasso, in cada manera, b'at \u00e0pidu su matessi sa gl\u00f2ria de signare su primu gol de s'ist\u00f2ria de sa \"Natzionale\".\nFiant colados 7 annos in antis de si torrare a b\u00ecdere un'iscuadra sarda in campu. In su tr\u00eculas de su 1997, in su Quadrivio de N\u00f9goro, gr\u00e0tzias a su dirigente nugoresu de su partidu indipendentista sardu Sardigna Natzione Indipendentzia Francesco Cesaraccio, fiat istada organizada un' amistosa intre sas natzionales de sas \"\u00ccsulas sorres\", Sardigna e C\u00f2rsica. A difer\u00e8ntzia de sa truma pro sa partida contra sos inglesos, s'iscuadra teniat medas calciadores professionistas e su m\u00e8gius de su f\u00f9balu sardu de tando. Su Commiss\u00e0riu T\u00e8cnicu est istadu Tastaia Giagnoni, chi at mutidu in ghenna Gianfranco Pinna e Giuseppe Nioi. In defensa Gian Battista Scugugia, Vittorio Pusceddu, Gianluca Festa e Salvatore Matrecano. In tzentru-campu Pier Giovanni Rutzittu, Marco Sanna, Pietro Garau, Massimiliano Panes, Alessandro Manca, Igor Martzianu e duos f\u00ecgios de emigrados: su sardu-tedescu Sergio Dischentes e su sardu-olandesu Daniel Agus. In atacu Gianfranco Zola, Tomaso Tatti, Roberto Manca, Roberto Cau, Emanuele Matzuzzi e unu \u00e0teru emigradu, su sardu-belga Antonio Lai. De notare su fatu chi su portieri Nioi e Zola sunt istados sos \u00f9nicos cunvocados in ambos sos apuntamentos, diveninde gai primatistas in sa class\u00ecfica de pres\u00e8ntzias. Sa partida fiat istada echilibrada e aiat bintu sa Sardigna pro 1-0 cun unu gol a su de binti minutos de su segundu tempus de Zola.\nSos primos tentativos de afiliatzione internatzionale.\nCusta operatzione est abarrada ocasionale, e petzi 11 annos a pustis s'est torradu a faeddare de Natzionale Sarda. In su 2008, difatis, a Gonnos Fan\u00e0diga est istada fundada sa \"Lega Federale Calcio Sardigna\" (sighende s'es\u00e8mpiu de sa Lega Federale Calcio Padania) dae Giampiero Sogus cun, comente a vitze-presidente, su chi tando fiat s\u00ecndigu de sa bidda a sos pees de su Monte Linas, Sisinnio Zanda. Comente a cussigeris bi fiat s'albergatore Marco Sardu e comente a segret\u00e0riu s'abogadu Franco Loi. Deretu sa Lega benit iscrita a sa NF-Board, tando dedita a s'organizatzione de sas cumpetitziones \"No-FIFA\", intre sas cales sa VIVA World Cup.\nFintzas abarrende ufitzialmente iscrita a sa cunfederatzione mundiale finas a s'isorvimentu suo, peruna natzionale sarda est istada mai costituida, mancu pro f\u00e0ghere amistosas, si non pro unu torneu amatoriale in Toscana in ue Sogus matessi at iscritu un'iscuadra a n\u00f9mene \"Sardigna\" ma cun giogadores toscanos sena or\u00ecgines isolanas.\nS'era FINS e s'afiliatzione a sa CONIFA.\nIn su 2012, gr\u00e0tzias a initziativas culturales de su partidu pol\u00ecticu indipendentista ProgReS, benit creada sa \"Federatzione Isport Natzionale Sardu\" (FINS), cun s'obietivu de sa creatzione de iss\u00e8beros natzionales sardos, non limitados petzi a su f\u00f9balu. Sas primas esperi\u00e8ntzias difatis sunt relativas a sa creatzione de sa Natzionale de f\u00f9balu a 5, chi siat in su 2012 siat in su 2013 intrat in campu in antis in Fordongianus e a pustis in N\u00f9goro pro duas amistosas cun s'iss\u00e8beru om\u00f2logu de sa Catalugna.\nIn su matessi tempus, in su 2013, pro neghe de de s'arribu malasortadu in Sardigna de su Tziclone Cleopatra, chi at causadu 19 v\u00ectimas, sa sotziedade sarda aiat torradu a prop\u00f2nnere sa costitutzione de un'iss\u00e8beru de f\u00f9balu, fintzas petzi pro un'amistosa de benefitz\u00e8ntzia in gradu de collire dinare pro sas v\u00ectimas e pro sa ricostrutzione de sos tzentros abitados corfidos dae sa perturbazione. Pro s'organizatzione si fiat ofertu su giornalista de Ass\u00e8mini Vittorio Sanna, radiocronista de sas partidas de su Casteddu pro s'emittente privada Radiolina e si fiat postu in cuntatu cun sos medas giogadores professionistas sardos de s'\u00e8poca. A s'incumintzu s'organizatzione cheriat f\u00e0ghere un'amistosa contra su matessi Casteddu, ma su chi tando fiat presidente, Massimo Cellino, no aiat dadu su cunsensu. S'aiatt intentadu posca duncas de organizare una \u00e0tera amistosa contra sa C\u00f2rsica e fiat istada fissada fintzas sa data a maju de s'annu imbeniente, ma a sa fine no si nd'aiat fatu prus nudda.\nPetzi 5 annos a pustis sos progetos de Sanna e s'organizatzione de sa FINS ant tentu sutzessu e su 13 de santugaine de su 2018 sa federatzione at annuntziadu s'afiliatzione a sa CONIFA (\"Confederation of Independent Football Associations\"), organismu internatzionale m\u00e0ssimu pro su f\u00f9balu chi no est afiliadu a sa FIFA chi agrupat totu sas \u201cnatzionales chene istadu\u201d e organizat, intre sas v\u00e0rias cumpetitziones, sa Copa de su mundu CONIFA, trofeu chi est andadu a remplasare sa VIVA World Cup organizada in suta de s'\u00e8gida de sa NF-Board. In su matessi momentu a s'intrada in CONIFA, sa FINS at annuntziadu sa partetzipatzione a sos Europeos de su 2019 in Artsakh.&lt;/ref&gt; Sa chida imbeniente at annuntziadu su commiss\u00e0riu t\u00e8cnicu nou suo, su sardu de Tri\u00e8 Bernardo Mereu, allenadore ist\u00f2ricu sardu chi at ghiadu formatziones isolanas in medas campionados de professionista e interregionales.\nSa prima partida de s'era FINS, sa de tres in totale de s'ist\u00f2ria de sa \"Natzionale\", est istada giogada su 19 martzu 2019 in s'Ist\u00e0diu Franco Frogheri de N\u00f9goro contra a sos \"Istrangios de Sardigna\", una truma formada dae sos m\u00e8gius istr\u00e0ngios militantes in sas formatziones diletant\u00ecsticas sardas, e est istada binta dae sos sardos pro 7-1. In retze Francesco Virdis de su Savona cun una tripleta, Daniele Molino de su Sanremese, Samuele Spano de su Budune e Toni Gianni de su Latte Dolce. Pro s'ocasione sunt istados cunvocados prus de 50 giogadores: sos tz\u00ecrculu professionistas per\u00f2, pro neghe de s'istajone isportiva in cursu, no ant dadu s'ab pro sa partetzipatzione. S'iscuadra est istada tando assentada dae giogadores diletantes ebbia, francu sos duos giogadores de s'Altzaghena e Robert Acquafresca (Sion) e Paolo Dametto (Feralpisal\u00f2) cun custos \u00f9rtimos duos chi per\u00f2 sunt abarrados in banchita.\nIn su 2 de l\u00e0mpadas de su 2019, in Terranoa, b'at \u00e0pidu su primu trofeu Simeoni-Simon Mossa intre sa Natzionale Sarda e sa Natzionale Corsa, sa prima partida internatzionale de s'era FINS. Sa partida est istadu bintu dae sa C\u00f2rsica a sos rigores pro 5 a 2, e sa torrada est istada fissada pro su 2020 in Ajaccio.\nColores e s\u00ecmbulos.\nColores.\nDae sa gestione FINS, su colore printzipale impreadu est su birde craru ca, comente narat sa federatzione, est \"unau richiamu ist\u00f2ricu e un'a\u00f9guriu a chi sa Sardigna torret, fintzas in su campu de su giogu de b\u00f2cia, a unu tempus de floridesa culturale e econ\u00f2mica, gioghende e aberende\u00b7si in prima persona a su mundu\".\nS'istemma.\nS'istemma de sa \"Natzionale\" est un'iscudu attundadu cun elementos diferentes pigados dae sa cultura sarda. In s'ala de subra, in subra de s'isfundu birde est presente s'iscrita, in limba sarda, \"Sardigna\" e \"Natzionale de B\u00f2cia\". In s'ala printzipale sunt imbetzes presentes sos cl\u00e0ssicos Bator moros, fintzas si cun sa rughe de Santu Gi\u00f2rghi in versione birde. In su tzentru de sa rughe, a pustis, in intro de unu pent\u00e0gonu birde pigadu dae s'istandard ic\u00f2nicu de sa b\u00f2cia de f\u00f9balu, b'at un'\u00e0rbore irraighinadu istilizadu, su s\u00ecmbulu de su Giudicadu de Arborea, \u00f9rtima entidade rapresentante sa Sardigna indipendente e s\u00ecmbulu chi totora caraterizat in unu muntone de variantes diferentes sos istemmas de prus de 80 comunas de s'\u00ccsula.\nDivisa.\nIn su primu incontru contra s'Inghilterra de su 1990 s'XI sardu est intradu in campu cun una m\u00e0llia bianca cun minujas e collete a polu asulos, e sos caltzones rujos. In sa segunda esperi\u00e8ntzia de su 1997 sa formatzione at impreadu unu cumpletu totu ruju cun una bandera de sos bator moros manna in petorras. In su 2018, a pustis de sa fundatzione noa de sa truma, sunt istadas presentadas sas m\u00e0llias ufitziales noas prod\u00f9idas dae s'isponsor t\u00e8cnicu \"Eye Sportswear.\" Pro sa prima m\u00e0llia est istada isseberada una divisa bianca cun minujas birdes de medas tonalidades e una trama chi ammentat sos recramos t\u00ecpicos de s'artesania sarda in s'ala tzentrale de sa divisa, colores pigados dae su Giudicadu de Arborea, mentras pro sa m\u00e0llia de trasferta s'est optadu pro una divisa totu ruja cun revessos biancos, in onore de sa bandera de sos bator moros.. \nIscuadra atuale.\nLista de sos giogadores cunvocados pro s'amistosa de su 19 de martzu de su 2019 in s'Ist\u00e0diu Franco Frogheri de N\u00f9goro contra sos Istr\u00e0ngios de Sardigna, una rapresentativa de istr\u00e0ngios militantes in Sardigna.\nPres\u00e8ntzias, retzes e numeratzione agiornadas a su 24 de martzu de su 2019.\nOrganigramma.\nDe su situ web ufitziale de sa \"Federatzione Isport Natzionale Sardu\":"}
{"id": "18380", "revid": "7227", "url": "https://sc.wikipedia.org/wiki?curid=18380", "title": "Natzionale sarda de Bocia", "text": ""}
{"id": "18381", "revid": "7227", "url": "https://sc.wikipedia.org/wiki?curid=18381", "title": "Natzionale sarda de B\u00f2cia/logudoresu", "text": ""}
{"id": "18386", "revid": "7227", "url": "https://sc.wikipedia.org/wiki?curid=18386", "title": "Calcio", "text": ""}
{"id": "18388", "revid": "7227", "url": "https://sc.wikipedia.org/wiki?curid=18388", "title": "B\u00f2cia", "text": ""}
{"id": "18389", "revid": "7227", "url": "https://sc.wikipedia.org/wiki?curid=18389", "title": "FINS - Federatzione Isport Natzionale Sardu", "text": "Sa Federatzione Isport Natzionale Sardu, m\u00e8gius nota cun sa sigla FINS, est s'\u00f2rganu de organizatzione e controllu de sas iscu\u00e0dras natzionales de sa Sardigna, e si ocupat de de f\u00f9balu a 11, f\u00f9balu a 5, tiru isportivu e pesada de pot\u00e8ntzia (powerlifting).\nIst\u00f2ria.\nSa faina sua incumentzat in su 2012. Gr\u00e0tzias a sas initziativas culturales de su partidu pol\u00ecticu indipendentista ProgReS, benit creada sa \"Federatzione Isport Natzionale Sardu\" (FINS), cun s'obietivu de sa creatzione de iss\u00e8beros natzionales sardos, non limitadas a su f\u00f9balu ebbia. Sas primas esperi\u00e8ntzias difatis sunt relativas a sa creatzione de sa Natzionale de f\u00f9balu a 5, chi siat in su 2012 siat in su 2013 intrat in campu in antis in Fordongianus e a pustis in N\u00f9goro pro duas amistosas cun s'iss\u00e8beru om\u00f2logu de sa Catalugna.\nIn su matessi tempus, in su 2013, pro neghe de de s'arribu malasortadu in Sardigna de su Tziclone Cleopatra, chi at causadu 19 v\u00ectimas, sa sotziedade sarda aiat torradu a prop\u00f2nnere sa costitutzione de un'iss\u00e8beru de f\u00f9balu, fintzas petzi pro un'amistosa de benefitz\u00e8ntzia in gradu de collire dinare pro sas v\u00ectimas e pro sa ricostrutzione de sos tzentros abitados corfidos dae sa perturbazione. Pro s'organizatzione si fiat ofertu su giornalista de Ass\u00e8mini Vittorio Sanna, radiocronista de sas partidas de su pro s'emittente privada Radiolina e si fiat postu in cuntatu cun sos medas giogadores professionistas sardos de s'\u00e8poca. A s'incumintzu s'organizatzione cheriat f\u00e0ghere un'amistosa contra su matessi , ma su chi tando fiat presidente, Massimo Cellino, no aiat dadu su cunsensu. A pustis s'aiat intentadu, duncas, de organizare un'\u00e0tera amistosa contra sa C\u00f2rsica e fiat istada fissada fintzas sa data a maju de s'annu imbeniente, ma a sa fine no si nd'aiat fatu prus nudda.\nPetzi 5 annos a pustis sos progetos de Sanna e s'organizatzione de sa FINS ant tentu sutzessu e su 13 de santugaine de su 2018 sa federatzione at annuntziadu s'afiliatzione a sa CONIFA (\"Confederation of Independent Football Associations\").\nDae martzu 2019 est intradu in sa FINS s'ass\u00f2tziu \"Hunter Field Target Sardigna\", chi s'ocupat de tiru isportivu e at organizadu, su 31 de cussu mese, su primu Campionadu Sardu de cuss'isport isseberende de lu f\u00e0ghere in Boroneddu. A pustis, in su mese de l\u00e0mpadas de su matessi annu, at pigadu parte a sos mundiales in Pol\u00f2nia.\nDae cabudanni 2019, imbetzes, est intrada in sa FINS sa SARDFPA (\"Sardinia Drug-Free Powerlifting Association\"), federatzione indipendente sarda pro sas pesadas de pot\u00e8ntzia, affiliada a sa WDFPF (\"World Drug-Free Powerlifting Federation\"). Custu ass\u00f2tziu aiat organizadu, in su mese de tr\u00eculas antepostu, sos primos Campionados Natzionales Sardos de panca e istacos dae terra in Aristanis, cun sa pres\u00e8ntzia de su presidente de sa WDFPF Wim Backelant. Semper in cabudanni sa SARDFPA at isseberadu de pigare parte a sos Campionados Euopeos, in Inghilterra, in su matessi mese, e a cussos Mundiales in Germ\u00e0nia de santugaine 2019. E, in su mese de santandria 2019, at isseberadu de organizare sos primos Campionados Natzionales Sardos de squat e istacos in N\u00f9goro.\nIn su mese de l\u00e0mpadas de su 2021 sunt n\u00e0schidas sas Natzionales Sardas de Basket masculina e feminina, e sa FINS est intrada in sa IBU (\"International Basketball Union\"). Semper in su matessi mese sa FINS at publicadu in su situ suo sos n\u00f9menes de sa respons\u00e0bile de su progetu (\"Basketball Manager\"), Laura Fois, e de su respons\u00e0bile de sa comunicatzione, Roberto Rubiu."}
{"id": "18393", "revid": "7227", "url": "https://sc.wikipedia.org/wiki?curid=18393", "title": "C\u00e0nada", "text": ""}
{"id": "18396", "revid": "7227", "url": "https://sc.wikipedia.org/wiki?curid=18396", "title": "Rep\u00f9blica Tzeca", "text": ""}
{"id": "18397", "revid": "7227", "url": "https://sc.wikipedia.org/wiki?curid=18397", "title": "Rep\u00f9blica de s'Irlanda", "text": ""}
{"id": "18403", "revid": "7227", "url": "https://sc.wikipedia.org/wiki?curid=18403", "title": "Austr\u00e0lia", "text": ""}
{"id": "18410", "revid": "7227", "url": "https://sc.wikipedia.org/wiki?curid=18410", "title": "Giapone", "text": ""}
{"id": "18412", "revid": "7227", "url": "https://sc.wikipedia.org/wiki?curid=18412", "title": "Gr\u00e8tzia", "text": ""}
{"id": "18414", "revid": "7227", "url": "https://sc.wikipedia.org/wiki?curid=18414", "title": "Zelanda Noa", "text": ""}
{"id": "18416", "revid": "7227", "url": "https://sc.wikipedia.org/wiki?curid=18416", "title": "Portogallu", "text": ""}
{"id": "18425", "revid": "7227", "url": "https://sc.wikipedia.org/wiki?curid=18425", "title": "Istitutu superiore regionale etnogr\u00e0ficu", "text": "S'istitutu superiore regionale etnogr\u00e0ficu (ISRE) est un'ente costituidu in su 1972 dae sa Regione Sardigna cun sa L.R. n. 26 de su 5 de tr\u00eculas e tenet sede in N\u00f9goro.\nIst\u00f2ria curtza.\nS'Ente est istadu istituidu in in sa die de su tzenten\u00e0riu de sa n\u00e0schida de s'iscritora Gratzia Deledda, pro prom\u00f2vere \"s'ist\u00f9diu e sa documentatzione de sa bida sotziale e culturale de sa Sardigna in sas manifestatziones traditzionales suas e in sas mudaduras suas\".\nA s'Istitutu est istadu atacadu su \"Museu de su cost\u00f9mene de N\u00f9goro\" chi giai esistiat, e chi est istadu cambiadu de n\u00f9mene in \u201cMuseu de sa Vida e de sas Traditziones Populares Sardas\u201d. In su 1978 sa comuna de N\u00f9goro at tz\u00e8didu a s'ISRE sa domo de Gratzia Deledda, comporada in su 1968, e s'istitutu b'at postu su Museu deleddianu chi est istadu abertu a su p\u00f9blicu in su 1983.\nFuntziones e fainas.\nComente istabilidu in s'Art.1 de sa Lege Regionale s'istitutu tenet sa funtzione de \"ist\u00f9diu e de sa documentatzione de sa bida sotziale e culturale de sa Sardigna in sas manifestatziones traditzionales suas e in sas mudaduras suas\".\nDuncas, a tale fine, s'ISRE atualmente gestit una s\u00e8rie de istruturas, bibliotecas e colletziones p\u00f9blicas e privadas.\nIntre custas:\n-sa Biblioteca demo-etno-antropol\u00f2gica e sas fainas editoriales e sa gestione de su Museu deleddianu in N\u00f9goro, su Fundu Deledda incl\u00f9didu \n-Sa Colletzione Luigi Cocco assetiada a s'internu de sa Tzitadella de sos museos in Casteddu.\n-Sa \"Tzineteca e Arch\u00ecviu fotogr\u00e0ficu de antropologia visuale\" chi est costituida dae sos filmados realizados e/o prod\u00f9idos dae s'Istitutu matessi, cun in intro ist\u00f9dios e documentatzione chi pertocant a sa bida populare de sa Sardigna e dae traballos chi benint imbiados a su \"F\u00e8stival internatzionale de tz\u00ecnema etnogr\u00e0ficu\", (docufilms b\u00e8nnidos de totu su mundu).\n-Sa fototeca chi collit prus de 40.000 imm\u00e0gines a pitzu de sa Sardigna. Intre sas regortas printzipales bi sunt sos fundos \"Giuseppe Costa\", \"Piero Pirari\", \"Giulio Pili\", \"Wolfgang Suschitzky\", \"Jean Dieuzaide\", \"Pablo Volta\". Custos materiales sunt unu cantzu considerevole de sa biblioteca digitale Sardigna Digital Library.\n-Sa biblioteca ispetzializada in sa regorta de documentatzione demoetnoantropol\u00f2gica. Sa dotatzione libraria atualmente est de belle 24.000 t\u00ectulos pro cantu pertocat sas publicatziones monogr\u00e0ficas e de prus de 1.000 testadas pro su chi pertocat a sos peri\u00f2dicos. Sa biblioteca faghet parte de su tzirc\u00f9itu de su Sistema Regionale de sa Sardigna SBN (Serv\u00ectziu Bibliotec\u00e0riu Natzionale); duncas, su cat\u00e0logu OPAC de bona ala de su patrim\u00f2niu libr\u00e0riu est dispon\u00ecbile in intern\u00e8t.\nF\u00e8stivals etnogr\u00e0ficos.\nS'istitutu organizat fintzas medas eventos intre sos cales:\nInfines promovet mustras, cunvegnos e ad\u00f2bios de ist\u00f9diu cun \u00e0teros organismos iscient\u00ecficos e culturales, cun ist\u00f9dios e chircas dir\u00ecgidas o in collaboratzione cun medas universidades."}
{"id": "18426", "revid": "7227", "url": "https://sc.wikipedia.org/wiki?curid=18426", "title": "Museu de sa Bida e de sas Tradissiones Pobulares Sardas", "text": ""}
{"id": "18428", "revid": "7227", "url": "https://sc.wikipedia.org/wiki?curid=18428", "title": "Diego Salvatore Corraine", "text": ""}
{"id": "18439", "revid": "2404", "url": "https://sc.wikipedia.org/wiki?curid=18439", "title": "Mare", "text": "Su mare est una massa de abba salida (connota comente a abba de mare) chi coberit una parte manna de sa superf\u00ectzie de sa Terra. Sas massas mannas de abba chi separant sos continentes si n\u00f9menant otz\u00e8anos, mentras sas divisiones de custos otz\u00e8anos belle tancados dae partes de sos continentes o dae \u00ecsulas e artzip\u00e8lagos, sunt connotas petzi comente a mares, sos cales in s'interi si partint in massas de abba prus minores numenadas golfos e bajas e si connetent a traessu de \"istrintos\". Si n\u00f9menant mares fintzas sos lagos mannos interiores, a fitianu salidos, chi non sicant neddue, comente su mare de Aral.\nSegundu su gradu de serrada de sos mares, custos si dividint in:\nS'autoridade mundiale chi definit sos l\u00ecmites de mares e otz\u00e8anos est s'Organizatzione Idrogr\u00e0fica Internatzionale (OHI), su documentu vigente de sa cale est sa publicatzione ispetziale S-23, \"L\u00ecmites de otz\u00e8anos e mares\" (in inglesu), sa de 3 editzione, 1953. Sa segunda editzione est istada sa de su 1937, e sa prima fiat de su 1928. In su 1986 si nd'est publicadu sa de bator editziones, ma a causa de diversas disputas nominales no est istada galu ratificada. \nSa Die Mar\u00ectima Mundiale, cuncordada dae s'Assemblea Generale de sas Natziones Unidas, si tz\u00e8lebrat su de bator gi\u00f2via de cabudanni de cada annu.\nMares e otz\u00e8anos.\nSa definitzione cumparativa de su mare comente una \u00abestensione de abba salida minore de s'otz\u00e8anu\u00bb istabilit una classificatzione de sas estensiones de abba salida in ue sos otz\u00e8anos diant \u00e8ssere sas estensiones mannas e diant b\u00e8nnere a pustis, cun diferentes medidas, sos mares. Sos mares si difer\u00e8ntziant mescamente pro su cuntatu cun s'otz\u00e8anu, e podent \u00e8ssere abertos o tancados: \nSa distintzione intre mare e otz\u00e8anu ubbidit a diversas c\u00e0usas, mescamente cando si faeddat de mares abertos in ue si costumat dist\u00ecnghere in sa situatzione geogr\u00e0fica, in generale cravada intre duas massas terrestres o, a bias, prus a raru, in sa positzione de sa prataforma continentale. Carchi esempru de custu est:\nSa m\u00e0ssima autoridade internatzionale in mat\u00e8ria de l\u00e0cana de mares est su \u00abInternational Hydrographic Organization\u00bb (IHO), essende su riferimentu mundiale suo publicatzione \"Limits of Oceans and Seas\" (L\u00ecmites de otz\u00e8anos e mares) de 3a editzione de 1953. Custa publicatzione no istabilit difer\u00e8ntzias intre otz\u00e8anos e mares, si nono chi si l\u00ecmitat a numerare totu sos otz\u00e8anos e mares de su mundu, assignende unu n\u00f9meru, arribende finas a su 66, mancari comente utilizat a bias n\u00f9meros cun l\u00ectera, in realidade sunt 73. Sunt unu totale de 6 otz\u00e8anos (s'Atl\u00e0nticu e su Patz\u00ecficu sunt divididos cada unu in duos partes, Nord e Sud) e 67 mares, de issos duos divididos in duos batzinos, su mare Mediterr\u00e0neu e su mare de sa Tzina.\nCarchi mare tenet mares interiores (chi si n\u00f9merant cun una l\u00ectera minoreddedda) comente su B\u00e0lticu (3), su Mediterr\u00e0neu (8) e s'Artzip\u00e8lagu de s'\u00ccndia Orientale (13). Sa publicatzione cuns\u00ecderat in prus otz\u00e8anos e mares, golfos, bajas, canales e istrintos, e medas bias, non risultat craru meda cale est su crit\u00e8riu utilizadu, dae chi a bias est s'impreu simpre dae tempos passados.\nMare e lagu.\nCarchi massa de abba mentovadas \"mares\" no est a beru unu mare, e in c\u00e0mbiu bi nd'at \u00e0teros chi sunt mares ma non sunt connotos comente a tales pro su chi pertocat su n\u00f9mene. Inoghe una mustra de calicunos n\u00f9menes ecu\u00ecvocos:\nLista de mares.\nCusta t\u00e0ula collit totu sos mares de su mundu chi s'Organizatzione Idrogr\u00e0fica Internatzionale (\u00abInternational Hydrographic Organization\u00bb, IHO), in sa publicatzione sua \"Limits of Oceans and Seas\" (3a editzione de 1953)] regollit comente a tales. In custa publicatzione totu sos mares e otz\u00e8anos tenent unu n\u00f9meru de identificatzione gasi comente una descritzione pretzisa de sos confines suos. Carchi crit\u00e8riu resurtat antigu, comente sa no esist\u00e8ntzia de s'Otz\u00e8anu Ant\u00e0rticu e sos mares suos, ma est pendente de un'agiornamentu chi s'agatat disocupada pro iscuncord\u00e0ntzias in sa determinatzione de l\u00ecmites. \nIstados de su mare.\nCun relatzione a sas dimensiones de sas ondas e a sos imp\u00e8igos chi rapresentant pro sa navigatzione, si sunt determinadas diversos grados de sos istados de su mare segundu s'iscala Douglas, cun denominatziones ispetz\u00ecficas. \nMares extraterrestres.\nSos mares lunares sunt mannos pranos bas\u00e0lticos de sa Luna chi sos primos astr\u00f2nomos ant conf\u00f9ndidu cun massas de abba, chi ant batijadu comente a \"mares\".\nIn sa superf\u00ectzie de Marte, si creet chi in unu passadu larganu nche podiat \u00e0ere es\u00ecstida abba in forma l\u00eccuida e chi sos diversos batzinos martzianos atuales diant \u00e8ssere fundos marinos sicos. Sa prus grandu est sa mentovada \"Vastitas Borealis\", e nde nche depet \u00e0teras comente s'Hellas Planitia e s'Argyre Planitia.\nPuru si suponet sa pres\u00e8ntzia de abba currente suta sa superf\u00ectzie de diversas lunas, mescamente in Europa.\nIn sa superf\u00ectzie de Titanu puru si creet chi b'ant idrocarburos in forma l\u00eccuida, cun totu chi in custu casu diat \u00e8ssere prus cunformadu faeddare de \"lagos\" chi no de \"mares\".\nSu mare in sa mitologia.\nSas mitologias teniant ispiegatziones pro s'or\u00ecgine de su mare comente a parte de sa creatzione de su mundu, e a s'ispissu unu de sos deos printzipales regnaiat subra su mare. Aici, pro esempru, Poseidone fiat su deus gregu de su mare, Olorun su de sos p\u00e0nteons sudafricanos, sos tzinesos teniant bator deos dragos (cadaunu incarrigadu dae un'otz\u00e8anu), Nun s'incarrigaiat de sas abbas de su comintzu pro sos egitzianos... Medas piscadores s'acumandaiant a santos o g\u00e8nios locales pro pregontare protetzione in antis su mare.\nIn sa literadura, su mare est istadu sin\u00f2nimu a s'ispissu de sa morte, siat pro sos mostros marinos naschidos dae sa mitologia, pro analogia de sa met\u00e0fora de su riu comente sa vida (chi acabat in assutare in su mare) o pro sa cantidade de riferimentos acu\u00e0ticos in escatologia (sa laguna Est\u00edgia o su riu de sa morte egitzianu, pro esempru)."}
{"id": "18442", "revid": "11946", "url": "https://sc.wikipedia.org/wiki?curid=18442", "title": "M\u00e8dia", "text": ""}
{"id": "18444", "revid": "7227", "url": "https://sc.wikipedia.org/wiki?curid=18444", "title": "Marche", "text": ""}
{"id": "18445", "revid": "3602", "url": "https://sc.wikipedia.org/wiki?curid=18445", "title": "Nordafrica", "text": ""}
{"id": "18446", "revid": "3602", "url": "https://sc.wikipedia.org/wiki?curid=18446", "title": "Msemen", "text": "Su Msemen (b\u00e8rberu: \u2d4e\u2d59\u2d3b\u2d4e\u2d3b\u2d4f \"Msemen\") est unu pane traditzionale de su Nordafriga, tipigu de su Marrocu, s'Alger\u00eca e sa Tunisia. Custu m\u00e0ndigu si accumpanzat, a su solitu, cun mele o una tassighedda de tei a sa menta, o galu unu pagu de cafei. Su \"msemen\", in prus, si podet agattare prenadu de petza.\nRaighina de su numene.\nSu n\u00f9mene orizinale benit dae su faeddu berberu \"msemen\", chi bolet narrer \"bene coghidu\" o \"bene impastadu\". B'at una bariedade partigulare in ue si formant filos dae s'impastonzu e si nde faghet unu discu, chi si narat fintzas \"melwi\" in s'Afriga nordotzidentale."}
{"id": "18447", "revid": "3602", "url": "https://sc.wikipedia.org/wiki?curid=18447", "title": "Afriga", "text": ""}
{"id": "18448", "revid": "3602", "url": "https://sc.wikipedia.org/wiki?curid=18448", "title": "Nordafriga", "text": ""}
{"id": "18449", "revid": "7227", "url": "https://sc.wikipedia.org/wiki?curid=18449", "title": "M\u00e8dia (fon\u00e8tica)", "text": "In lingu\u00ecstica ist\u00f2rica si definiant m\u00e8dias sas oclusivas sonoras no aspiradas de su gregu, de su s\u00e0nscritu e de su protoindoeuropeu. In s'ambiente german\u00f2fonu e in sas gramm\u00e0ticas normativas de su gregu cl\u00e0ssicu resistit galu custa terminologia.\nIssas sunt: , , (indoeuropeu fintzas )\nSi contraponent a sas d\u00e8biles (oclusivas surdas) e -in ue bi siat custu de tres modos de articulatzione- a sas aspiradas (m\u00e8dias aspiradas in s\u00e0nscritu, d\u00e8biles aspiradas in gregu).\nSas m\u00e8dias sunt cunservadas comente a oclusivas sonoras in belle totus sas limbas indoeuropeas. In sas limbas germ\u00e0nicas, de sighida a sa lege de Grimm si trasformant in d\u00e8biles."}
{"id": "18451", "revid": "7227", "url": "https://sc.wikipedia.org/wiki?curid=18451", "title": "Artes aplicadas", "text": "Sas artes aplicadas rapresentant s'ammenta de sas aplicatziones de formas de arte a sa progetatzione e a sa decoradura de ogetos pro los torrare in manera est\u00e8tica gradevoles. Su t\u00e8rmine si distinghet de cuddu de bellas artes, chi m\u00ecriat a frunire ist\u00ecmolos intelletuales e est\u00e8ticos masaprestu chi funtzionales. Sas artes aplicadas sunt un'istile art\u00ecsticu prus interessadu a sa realizatzione de sos ogetos industriales.\nSunt cunsideradas artes aplicadas su disinnu industriale, sa gr\u00e0fica, su design de sa moda, su design de sos internos e sas artes decorativas. In unu cuntestu creativu e/o astratu, fintzas s'architetura e sa fotografia podent \u00e8ssere cunsideradas artes aplicadas.\nMovimentos de \"arte\" aplicada sunt su Bauhaus, s'Arts and Crafts, s'Art Nouveau e s'Art d\u00e9co."}
{"id": "18452", "revid": "7227", "url": "https://sc.wikipedia.org/wiki?curid=18452", "title": "Giardin\u00e0giu", "text": "Su giardin\u00e0giu est sa t\u00e8cnica e s'arte de su coltivu de prantas a fine printzipalmente ornamentale. Podet \u00e8ssere praticadu pro hobby, comente a faina professionale opuru comente a faina riabilitativa o de sotzializassione a s'internu de c\u00e0rtzeres o istitutos, pr\u00e0tica chi pigat su n\u00f9mene de \"Garden therapy\". In generale cun su t\u00e8rmine \"giardinagiu\" s'indicat su cumplessu de sas atziones relativas a sa creatzione e a sa mantenidura de unu giardinu, a parusu privadu.\nClima e istajones.\nMedas coltivos agr\u00ecculos, praticados subra iscala in manera majore est\u00e8ndida, podent \u2013 in tzertas zonas favoridas dae unu clima mite \u2013 divenire t\u00ecpicas fintzas de su giardinagiu de ornamentu, mesches in tzertas istajones de s'annu e in suta de carchi latit\u00f9dines: est su casu, a es\u00e8mpiu, de sos limones (prod\u00f9idos printzipalmente in Sitz\u00eclia pro una difusione de massa, ma coltivados fintzas in sas terratzas de medas tzitades italianas) e de sos ulivos, impreados a fine de decoru. \nT\u00e8cnicas de coltivu.\nPraticadu in serra, comente si siat, su giardinagiu traditzionale cumportat una mantenidura bastante assidua e regulare, cun s'eliminatzione de sos frores mortos, de sos parassitas e de sas ervas infestantes, puru una regulare innetada auta a favor\u00e8ssere un'armoniosu e regulare isvilupu de sa pranta o de su frore.\nA su contr\u00e0riu, in su giardinu naturale, naradu fintzas \"giardinu ecol\u00f2gicu\", sos interventos de mantenidura depent e podent \u00e8ssere reduidos a su m\u00ecnimu indispens\u00e0bile pro assigurare s'atzessibilidade e su gosamentu de s'\u00e0rea, e pro mant\u00e8nnere in istadu de relativu echil\u00ecbriu carchi tipu de vegetatzione in manera intr\u00ecnseca inst\u00e0biles (comente a su pradu e sa siepe).\nIn su giardinagiu sa moltiplicazione de sas prantas podet acont\u00e8ssere pro talea, margotta, propaggine, innestu, partzidura de tuberos, rizomi, stoloni e bulbi o cun la s\u00e8menat.\nProgetatzione de giardinos.\nSa progetatzione de sos giardinos, o \"garden design\", est una pr\u00e0tica de l\u00e0cana tra giardinagiu, bot\u00e0nica, architetura e design..Podet \u00e8ssere praticada dae sos propiet\u00e0rios matessi de su giardinu o de professionistas de v\u00e0riu livellu comente a Agronomi o Architetos. Sos progetistas depent t\u00e8nnere cumpet\u00e8ntzias dillindadas in mat\u00e8ria de agr\u00e0ria, design o architetura."}
{"id": "18453", "revid": "7227", "url": "https://sc.wikipedia.org/wiki?curid=18453", "title": "Trasportu", "text": "Su trasportu est su movimentu de gente e benes de unu logu a unu \u00e0teru. Trasportu benit dae su latinu \"trans\" (\"a traessu\") e \"portare\" (\"batire\"). Sas particularidades de sos m\u00e8dios de trasportu si basant in sas t\u00e8cnicas pro ot\u00e8nnere sos obietivos suos, chi sunt su movimentu de c\u00e0rrigas o de persones de unu logu a unu \u00e0teru in unas conditziones determinadas. Pro l'ot\u00e8nnere s'impreant diferentes tipos de trasportos isetende a sos tipos diferentes de elementos chi las cumponent in t\u00e8rmines de bia, ve\u00ecculu e pranta mot\u00f2ria. Sos ve\u00ecculos chi si moent in sas retes de trasportu includent sas autom\u00f2biles, sas bitzicletas, sos postales, sos c\u00e0mions, sas persones, sos elic\u00f2teros e sos aeroplanos. Sas operatziones tratant sa manera in ue s'utilizant sos ve\u00ecculos, e sos protzedimentos ispetzificados dae custa fine includent su finantziamentu, sos aspetos legales e sas pol\u00ecticas. A s'ind\u00f9stria de su trasportu, sas operatziones e sa propiedade de s'infrastrutura podent \u00e8ssere p\u00f9blicas o privadas, segundu su paisu e su m\u00e8diu de trasportu.\nIst\u00f2ria.\nSi podet dividire s'ist\u00f2ria de su trasportu in tres grandu tapas segundu s'or\u00ecgine de sa fortza mot\u00f2ria de su trasportu:\nSu primu m\u00e8diu de trasportu de sos \u00e8sseres umanos est istadu andare a pede e nadare. Cun sa domesticaci\u00f3 de sos animales at rapresentadu una manera noa de carrare c\u00e0rriga in forma de mertzes o de passigeris, carrighende su pesu a carrare a sos animales chi potzant batire sa c\u00e0rriga. S'agiudu de sos animales permet\u00e9 sa comunicatzione e sa domo de zonas chi s'\u00e8ssere umanu no aeret p\u00f2didu cr\u00f2mpere pro si matessi finas a s'aparitzione de \u00e0teros m\u00e8dios motores. Segundu sos territ\u00f2rios, si sunt domados sos animales cumpatos e cun m\u00e8gius capatzidades de c\u00e0rriga pro su trasportu; su poleddu, sos cammellos, dromed\u00e0rios, boes, rennas, elefantes, b\u00f9falos, lamas, sunt calicunos animales chi s'impreaiant pro batire c\u00e0rrigas agiomai rugrende sos logos prus nemigos.\nS'esempru prus carater\u00ecsticu de su trasportu cun s'impreu de animales sunt sas caravanas cun cammellos o dromed\u00e0rios, animales capatzos de aguantare sas temperaduras artas, sas variatziones t\u00e8rmicas de su desertu o sas caravanas de ierru e chi ant perm\u00ectidu sa connessione de logos larganos mediante largas ispeditziones, comente sas chi connetiant oriente e otzidente a traessu de su caminu de sa seda. Custos animales s'impreant in s'atualidade pro c\u00e0rrigas de 100-150 kg segundu sa mann\u00e0ria de su cammellu pro cob\u00e8rrere grandu caminos. Custu m\u00e8diu de trasportu, est istadu de grandu import\u00e0ntzia pro totu sas tzivilizatziones, mescamente in cue ue s'ostilidade de su terrinu non permitiat s'impreu de ve\u00ecculos cun rodas comente a sos desertos o sas zonas sena caminos abilitados o no si nde connoschiat sa tecnologia, comente a s'Am\u00e8rica precolombina."}
{"id": "18454", "revid": "11946", "url": "https://sc.wikipedia.org/wiki?curid=18454", "title": "Giardinagiu", "text": ""}
{"id": "18455", "revid": "149", "url": "https://sc.wikipedia.org/wiki?curid=18455", "title": "Batalla de Lutocisterna", "text": "Sa batalla de Lucocisterna (o \"Lutocisterna\") - (Casteddu, atuale bia del Fangario) - est istada cumb\u00e0tida su 29 fre\u00e0rgiu 1324 intre s'es\u00e8rtzitu cadalanu-aragonesu a su cumandu de s'Infante Alfonsu IV de Aragona, f\u00ecgiu tando de bintibator annos de su re Giagu II de Aragona e s'es\u00e8rtzitu de sa Rep\u00f9blica de Pisa ghiadu dae Manfredi della Gherardesca, conte de Donor\u00e0tico.\nPremissa.\nS'es\u00e8rtzitu de sa Corona de Aragona gherraiat pro sa realizatzione territoriale e giur\u00ecdica de su Rennu de Sardigna e C\u00f2rsica, rennu n\u00e0schidu in base a sos ac\u00f2rdios de Anagni intre Angious e Aragonesos, patrotzinados dae sa Santa Sede tr\u00e0mite su paba Bonif\u00e0tziu VIII, cun s'intentu de p\u00f2nnere fine a sa Gherra de su \u00c8spuru. Giagu II de Aragona rinuntziaiat a sa Sitz\u00eclia e a s'eredade de sos Hohenstaufen in c\u00e0mbiu de unu rennu nou in s'\u00ecsula de Sardigna. Tale rennu fiat per\u00f2 totu de conchistare in cantu esistiat petzi in sas cartas e s'\u00ccsula fiat guvernada dae entidades istatuales aut\u00f2nomas.\nCumintzu de su cunflitu.\nIn su beranu de su 1323 su gi\u00f9ighe Ugone II de Arbaree, ostile a sa Rep\u00f9blica de Pisa, s'aiat alliadu cun Giagu II de Aragona in s'isperu de div\u00e8nnere logutenente suo in sos possedimentos chi diant \u00e8ssere istados bogados a sos Pisanos. Segundu s'ist\u00f2ricu F.C. Cas\u00f9la su suo est istadu unu c\u00e0rculu pol\u00ecticu faddinosu e est istadu pr\u00f2piu gr\u00e0tzias a custu contributu arboresu de inghitzu chi sos Aragonesos aiant p\u00f2didu costituire una prima conca de ponte in Sardigna e f\u00e0ghere n\u00e0schere territorialmente su Rennu de Sardigna e C\u00f2rsica. Sas disamistades aiant incumentzadu su 11 de abrile 1323, cando Ugone II - in sa campura intre Seddori e Biddanoa Forru - fiat atumbadu cun s'es\u00e8rtzitu pisanu. In agiudu suo Giagu II at imbiadu de Ispagna tres galeras cun 800 sordados a su cumandu de Dalmau e Guerau de Rocabert\u00ec, avangu\u00e0rdia de un'importante corpus de imbiu giai in fase sobrada de preparatzione.\nEs\u00e8rtzitu Aragonesu.\nTotu s'armada de invasione aragonesa lompiat a 11.000 \u00f2mines intre cadderis, balestreris, fantes, iscuderis e marineros. Alfonsu IV podiat contare annotamala in s'agiudu de su es\u00e8rtzitu arboresu de Ugone II, ma fintzas subra agiudos de sos Dorias, de sos Malaspinas e de sos Tataresos, unidos intre issos e issos in funtzione anti-pisana.\nFlota aragonesa.\nA pustis de annos de preparatzione pro sa conchista de s'\u00ccsula sos Aragonesos aiant allistridu una flota balente cumposta de 300 naes a su cumandu de sas cales fiat istadu postu s'ammirallu Francesc Carr\u00f2s e in ue fiat istada imbarcada s'armada de invasione. Reunida in Port Fangos in Tarragona, sa flota fiat sarpada su 31 maju 1323. S'impon\u00e8ntzia fiat tales chi aiat apensamentadu non pagu sos pr\u00ecntzipes it\u00e0licos sos cales aiant pentzadu chi tale armada, foras pro sa conchista de sa Sardigna, punnaiat fintzas a s'isbarcu in carchi parte de sa pen\u00ecsula. Fiat cumposta de 20 cocas, intre sas cales s'ammiralla \"Sant'Allaja\", 53 galeas, 24 naes a vela, naes ispetziales (\"uxer\") pro su trasportu de sos caddos e pro sos frunimentos..\nS'isbarcu.\nSighende pretzisos inditos de Ugone II s'isbarcu fiat acont\u00e8ssidu in Palmas (Sulcis) in ue fiat istada criada sa prima conca de ponte. Semper suta cuss\u00ecgiu de su gi\u00f9ighe arboresu su 24 de l\u00e0mpadas sos Cadalanu-Aragonesos aiant incumentzadu s' ass\u00ectiu de Bidda de Cr\u00e8sia. Sa tzitade aiat aguantadu balorosamente pro sete meses in antis de r\u00f9ere pro su f\u00e0mene su 7 de fre\u00e0rgiu 1324. Una chida a pustis su 13 de fre\u00e0rgiu s'es\u00e8rtzitu aragonesu fiat tocadu a cara de Casteddu de C\u00e0laris pro dd'atapiare de ass\u00ectiu, aposentende\u00b7si\u00b7nche a s'estu de su casteddu, in su montigru de Bon\u00e0ria.\nEs\u00e8rtzitu pisanu.\nA defensa de Casteddu de C\u00e0laris sos Pisanos disponiant de 6.000 fantes, 300 cadderis e 300 balestreris, foras de unu contingente de sordados de ventura a su cumandu de Erricu su Teut\u00f2nicu.\nSos m\u00eclites bestiant usbergos, camallos e elmos de ferru, e fiant armados cun ispada longa, ispada curtza, istocu, impare a matzocas, ischidones e c\u00e0vanas. Timibiles fiant susetotus sos balestreris e sos archeros. Possediant annotamala catapultas.\nFlota pisana.\nIn agiudu de sos asitiados sos Pisanos ant imbiadu una flota de 40 galeas, 12 \"uxer\", 60 barcas de piombineses a su cumandu de su conte Manfredi della Gherardesca. Sarpada dae Pisa su 16 fre\u00e0rgiu aiat fatu iscalu in Terranoa in ue fiant istados imbarcados 200 cadderis b\u00e8nnidos de sos possedimentos cadduresos paris cun unas \u00e0teras fortzas. Segundu sas cr\u00f2nacas de s'\u00e8poca, cumplessivamente, sa flota carraiat 500 cadderis e 1.000 balestreris.\nMentras s'acostaiant a Casteddu de C\u00e0laris, sas naes pisanas fiant istadas intertzetadas dae sas galeas aragonesas chi aiant intentadu de inghitzare sa batalla. Sos Pisanos aiant refudadu s'iscontr\u00f2riu; nde fiant sighidas sas tratativas a s'acabu de sas cales sas partes si fiant acordadas pro un'iscontr\u00f2riu campale cuntzedende - sos Aragonesos - s'isbarcu in libertade.\nSa batalla.\nIs Pisanos aiant incumentzadu sas operatziones de isbarcu su 26 de fre\u00e0rgiu in sa marina connota oe che \"de sa Maddalena\" in territ\u00f2riu de Cabuderra, a ovest de Casteddu, in suta de su c\u00e0stiu cautellosu - ma dae a tesu - de 25 cadderis aragonesos chi manteniant costantemente informadu Alfonsu IV.\nSu 29 de fre\u00e0rgiu Manfredi della Gherardesca aiat partzidu s'es\u00e8rtzitu suo in tres formatziones. Cun s'intentu de fortzare s'ass\u00ectiu e riunire sas tropas suas a su grussu de sas fortzas pisanas in tzitades, fiat tocadu a manu de Casteddu, passende a giru a giru de su ist\u00e0niu de Santa Gilla colende pro Uda e D\u00e8ximumannu. Pro evitare chi sas fortzas pisanas si torrarent a giunghere e cuntz\u00e8dere unu pr\u00e8tzisu avant\u00e0giu, Alfonsu IV aiat dadu batalla in localidade \"Lutocisterna\", situada a s'art\u00e0ria de s'atuale aeroportu de Su Masu, in su caminu a manu de su Casteddu. S'iscontr\u00f2riu fiat istadu meda violentu. S'\u00ecmpetu de sos cadderis pisanos fiat istadu cuntrastadu de sos Almog\u00e0ver chi fiant resissidos cun medas dificultades, movende\u00b7si\u00b7nche in su terrenu benatzosu, a ddos blocare. A pustis de su sighire de duos ass\u00e0ltios sambenosos frontales - contant sas cr\u00f2nacas - ambos sos cumandantes fiant abarrados feridos.\nManfredi fiat istadu affracadu violentemente a sa cara e aiat p\u00e8rdidu s'elmu e su caddu. Feridu in manera grave s'aiat salvadu abbandonende su campu de batalla cuende\u00b7si Casteddu iscortadu de parte de s'es\u00e8rtzitu. Tale m\u00f2vida paret apat cunditzionadu s'\u00e8situ de sa batalla. Mentras chi una parte de sas fortzas pisanas moviat a Casteddu, sos cadderis e sos fantes chi abarraiant in ie fiant mortos gherrende eroicamente o affundende suta de su pesu de sas armaduras graes in sas abbas ludosas de s'ist\u00e0niu de Santa Gilla.\nFintzas s'Infante de Aragona fiat istadu iscaddigadu. Fiat istadu sarvadu dae s'interventu balente de unu n\u00f2bile \"Santa Pau\" e de unu \"Cervellon\" chi aiant gherradu baliosamente pro amparare su re e impedumare chi sa bandera aragonesa rueret in manos pisanas. A sa batalla aiat partetzipadu fintzas Erricu su Teut\u00f2nicu, aposentadu in Casteddu a pustis de sa ruta de Bidda de Cr\u00e8sia. Fiat istadu c\u00f2mpitu suo de ochire su cumandante aragonesu, ma fiat resissidu isceti a ddu f\u00e8rrere in antis de m\u00f2rrere in duellu contra de s'Infante matessi.\nSegundu unu \u00e0teru relatu, in sa batalla aiant atumbadu s'avangu\u00e0rdia de s'es\u00e8rtzitu pisanu capitanada de su tedescu Erricu de sa Mula, cumposta de 200 cadderis e 300 fantes, e s'es\u00e8rtzitu aragonesu formadu de 2.000 fantes e 800 cadderis. Sos pisanos fiant resissidos a f\u00e8rrere Alfonsu IV e a ochire 160 sordados aragonesos, mentras sas p\u00e8rdidas issoro fiant istadas de 200 fantes e 100 cadderis. Cando in fines fiat l\u00f2mpidu Manfredi cun sos afortios, sa batalla fiat acabada..\nIn sa matessi die sa flota pisana fiat istada derrotada in su golfu de sos \u00c0nghelos, in fache a su bighinadu de Stampaxi, de s'ammirallu Francesc Carr\u00f3s. Medas Pisanos fiant istados fatos presoneris mentras chircaiant amparu in sas naes.\nSos relatos de sa batalla e de sa conchista de sa Sardigna fiant iscritos dae Pedru IV su Tzerimoniosu f\u00ecgiu de Alfonsu IV. Sas cr\u00f2nacas suas sunt istadas una fonte ampramente impreada dae sos ist\u00f2ricos e istori\u00f2grafos imbenientes. Sa Batalla de Lutocisterna est istada s'\u00f9nica gherrada \"in l\u00ecnia\" intre sos es\u00e8rtzitos de sa Rep\u00f9blica de Pisa e sa Corona de Aragona.\nCussigh\u00e8ntzias.\nS'iscontzu de s'es\u00e8rtzitu pisanu a Lutocisterna signat sa fine de su dom\u00ecniu de Pisa in s'\u00ccsula a pustis de sessantas\u00e8s annos (dae su 1258 a su 1324). Casteddu de C\u00e0laris aiat aguantadu a s'ass\u00ectiu finas su 19 de l\u00e0mpadas 1324. Cun sos \"ac\u00f2rdios de Bon\u00e0ria\" chi nde fiant cussighidos, Pisa oteniat in feudu sa tzitade ma perdiat totus sos territ\u00f2rios de sa Caddura e de sa zona de Casteddu.\nS'annu a pustis aiat chircadu de torrade a conchistare cussos possedimentos, ma sa derrota navale de su 26 - 29 de nadale 1325, semper in su Golfu de sos \u00c0nghelos, dd'aiat costrinta a abbandonare definitivamente sa Sardigna.\nN\u00e0schida de su Regnu de Sardigna e C\u00f2rsica.\nSa batalla est ammentada pro ite cun sa derrota de sos Pisanos sos Cadalanu-Aragonesos aiant tentu manera de realizare territorialmente su Rennu de Sardigna (\"Regnum Sardinae et Corsicae\") infeudadu a issos bintisete annos in antis - in su 1297 - de su paba Bonif\u00e0tziu VIII, a su pr\u00e8tziu de unu giuramentu de vassall\u00e0giu, de su pagamentu annuale de unu tzensu de 2.000 marcos de prata, de su serv\u00ectziu de 100 cadderis, de su serv\u00ectziu de 500 fantes e de sa rin\u00f9ntzia a su rennu de Sitz\u00eclia. Cun sa resa de Casteddu de C\u00e0laris, su 19 de l\u00e0mpadas 1324, naschiat de deretu e de fatu su Rennu de Sardigna. A pustis de su s'intreverare in sos s\u00e8culos de diversas domos regnantes, tale Rennu est su chi su 17 martzu 1861 diat cambiare n\u00f9mene in Rennu de It\u00e0lia."}
{"id": "18456", "revid": "12712", "url": "https://sc.wikipedia.org/wiki?curid=18456", "title": "Pale Blue Dot", "text": "Pale Blue Dot (in sardu, puntu asulu isarboliu) est una fotografia de su pianeta Terra, fata in su 1990 de sa sonda Vojager 1, candu fiat a sesi miliardus de chil\u00f2mitrus a tesu.\nS'idea de furriai sa foto-c\u00e0mera de sa sonda e fai una fotografia de sa Terra de sa l\u00e0cana de su Sistema Solari est benia a s'astr\u00f2nomu e spainadori scient\u00ecficu Carl Sagan.\nA pustis, su n\u00f2mini de sa fotografia est st\u00e8tiu impreau de Sagan puru po su libbru suu \"Pale Blue Dot: A Vision of the Human Future in Space\" de su 1994.\nIn su 2001, in un'art\u00ecculu in su giassu Space.com, Ray Villard de su Space Telescope Science Institute e Jurrie Van der Woude de su Jet Propulsion Laboratory ant votau sa fotografia cummenti una de is dexi mellus figuras scient\u00ecficas de su sp\u00e0tziu de sempri.\nFotografia.\nSa Vojager 1 est st\u00e8tia imbiada su 5 de cabudanni de su 1977 e Sagan iat intzulliu sa NASA a fai una fotografia de sa Terra de sa l\u00e0cana de su Sistema Solari.\nSu 14 de friaxu de su 1990, giai sa missioni prim\u00e0ria fiat acabada, sa NASA at fatu cun sa sonda fotografias de is pianetas de su Sistema Solari de cudda positzioni bantaxosa.&lt;br&gt;\nIntra su 14 de friaxu e su 6 de l\u00e0mpadas de su 1990, una de is fotografias fatas fiat sa Pale Blue Dot.\nSu sistema de sa NASA calculat ca sa stesiada de sa sonda in cussu per\u00ecudu fiat:\nSa fotografia \u00e8 st\u00e8tia fata impreendi una foto-c\u00e0mera cun \u00e0ngulu de visuali strintu a unus 32\u00b0 asuba a s'ecl\u00ectica e cun filtrus asulus, birdis e tanaus.\nIs bandas in sa fotografia funt d\u00e8pidas a sa difusioni de sa luxi in is \u00f2ticas de sa foto-c\u00e0mera po nexi de s'\u00e0ngulu piticu de stesiada intra su Sobi e sa Terra. In sa fotografia, sa Terra est prus pitica de unu s\u00ecngulu pixel. 0,12 pixel, po essi precisus.\nSa Voyager at fatu fotografias assimbillantis a Venere, Jove, Saturnu, Uranu e Nettunu. Postas in pari, produsint sa figura connota cummenti Ritratu de fam\u00eclia. Su praneta Mercuriu no est st\u00e8tiu fotografau po ita fiat tropu acanta a su Sobi e Marte non si bit po is efetus de sa luxi solari me is \u00f2ticas de sa foto-c\u00e0mera.\nArraxonus de Sagan.\nIn su l\u00ecburu suu Sagan contat su pensamentu suu asuba a su sinnificau profundu de sa fotografia:"}
{"id": "18457", "revid": "7227", "url": "https://sc.wikipedia.org/wiki?curid=18457", "title": "Lista de sas carreras de s'Alighera", "text": "Sas peculiaridades culturales de S'Alighera, ant batidu a s'impreu de top\u00f2nimos bil\u00ecngues pro s'identificatzione de sos caminos. Pro custa resone, in paris cun su n\u00f9mene in italianu, in sas carreras de sa tzitade s'agatant medas cartellos e targas in ue est indicadu su top\u00f2nimu in catalanu, in sa variante aligheresa. In su tzentru ist\u00f2ricu sos n\u00f9menes in catalanu sunt cussos antigos de sa traditzione aligheresa, chi in medas casos non tenent nudda in comune cun su corrispetivu italianu; difatis carchi caminu chi in italianu tenent unu n\u00f9mene \u00f9nicu, in su catalanu de S'Alighera tenet n\u00f9menes diferentes in cantzos diferentes.\nBibliografia.\nCARIA, Rafael: \"Toponomastica algherese, Introduzione allo studio dei nomi di luogo della citt\u00e0, del territorio e delle coste di Alghero\". EDES - Editrice Democratica Sarda, T\u00e0tari, 1993."}
{"id": "18460", "revid": "7227", "url": "https://sc.wikipedia.org/wiki?curid=18460", "title": "Limbas uralo-alt\u00e0icas", "text": "Sas limbas uralu-alt\u00e0icas sunt una fam\u00eclia de limbas, de sa cale diant d\u00e8pere f\u00e0ghere parte sas limbas de sa fam\u00eclia alt\u00e0ica (turcu, m\u00f2ngolu, kazaku, uzbecu, manci\u00f9 e sos derivados issoro) e cussas de sa fam\u00eclia ur\u00e0lica (ungheresu, finlandesu, \u00e8stone, e gasi sighende).\nCusta definitzione no est per\u00f2 reconnota dae totu sos linguistas chi si nde sunt ocupados, e pro medas fintzas s'esist\u00e8ntzia de unu grupu de limbas \"alt\u00e0icas\" est galu in discussione (sa de su grupu ur\u00e0licu est, imbetzes, atzetada). In cada manera, custa categorizzazione abarrat a livellu ispeculativu. \nIn tempos antigos sos p\u00f2pulos l\u00f2mpidos in Europa chi faeddaiant limbas de custu grupu, (pro esempru sos magiaros), fiant a bortas mutidos \"turcos\", e \"turcas\" sas limbas issoro. Nointames custu impreu esseret meda dif\u00f9ndidu in s'Europa medievale, custu est istadu frutu e concausa de una cunfusione chi est abarrada pro s\u00e8culos meda e si podet agatare fintzas oe. S'ip\u00f2tesi de una base uralo-alt\u00e0ica est antiga bastante; su primu a la prop\u00f2nnere est istadu W. Schott in s'\u00f2pera sua \"Versuch \u00fcber die tatarischen Sprachen\" (\"S\u00e0giu a pitzu de sa limba t\u00e0tara\") publicadu in Berlinu in su 1836, in ue ipotizaiat fintzas una relatzione cun sa fam\u00eclia ugro-f\u00ecnnica.\nMedas linguistas modernos tenent dudas a pitzu de su fatu chi chi sos duos grupos potzant \u00e8ssere ligados. \u00c0teros pensant chi sos grupos lu siant petzi pro m\u00e8diu de una fam\u00eclia prus antiga, cussa nostratica, e chi sos grupos alt\u00e0icu e ur\u00e0licu non siant prus ligados intre issos de cantu lu siant sos \u00e0teros cumponentes de custa fam\u00eclia patriarcale.\nSas limbas de ambos grupos non tenent una distintzione de g\u00e8nere grammaticale pro sos sustantivos e si basant in subra de un'istrutura de sa fr\u00e0sia de tipu SOV. Custos elementos in cumone diant p\u00f2dere \u00e8ssere s'efetu de una cointzid\u00e8ntzia o de interatziones intre sos faeddadores de limbas diferentes: difatis, non b'at proa peruna chi custas carater\u00ecsticas b\u00e8ngiant dae sas matessi raighinas."}
{"id": "18461", "revid": "2404", "url": "https://sc.wikipedia.org/wiki?curid=18461", "title": "Santa Ilia", "text": "Santa Ilia (fintzas \"Santa Igia\", contratzione de Santa Sitzelia) est istada sa capitale de su giuigadu de C\u00e0laris de su de 9 s\u00e8culos a su 1258, cando fiat istada distr\u00f9ida dae sos pisanos e de sos alliados sardos issoro in fatu de sa conchista de su territ\u00f2riu.\nPostura.\nSegundu s'ip\u00f2tesi traditzionale proposta de su can\u00f2nicu Giovanni Spano in su de 19 s\u00e8culos, sa tzitade fiat situada in sas ribas orientales de s' ist\u00e0niu de Santa Gilla, in una posidura difendibile a discansu de atacos bia terra e bia mare. Unas cantas rastas s'agatant a suta de sa moderna tzitade de Casteddu, in su bighinadu de Santu T\u00e8nneru, intre bia San Paolo e biale Muristeni, cumprendende sas bias Garigliano, Po, Brenta (in ue, durante sos traballos de fraigadura de sa giuntura noa de istradas, nde fiat istada agatada una parte importante), Santu Simone (in ue sunt istadas atzapadas de sas ruinas durante sa fraigadura de su \"tzentru cumertziale Santa Gilla\"); parte de sa tzitade s'agataiat fintzas in s'\u00ecsula de Sa Illetta.\nIp\u00f2tesis prus reghentes l'indiv\u00ecduant imbetzes a ingh\u00ecriu a s'atuale cursu Vittorio Emanuele II, dae in ue partit un'uturinu (bia Carluforti) chi portat a su solu f\u00e0bricu cresi\u00e0sticu chi galu s'agatat, sa cr\u00e8sia de Santu Pedru de sos Piscadores, in su bighinadu de Stampaxi. Si cunserbat annotamala in sa cr\u00e8sia manna de Santa Maria, in Casteddu, s'altare de Santa Sitzelia, chi benet de sa catedrale de Santa Ilia. Custa, su casteddu, su palatzu giuigale e de sa cantzilleria, sas resid\u00e8ntzias de sa regente Agnesa de Massa (sorre de Beneita e mama de sa giuighissa de Torres Adel\u00e0sia) e de s'\u00f9rtimu gi\u00f9ighe Gulliermu III Sal\u00f9siu VI (1256-1258) sunt istados isciarrocados.\nIst\u00f2ria.\nPre-esisist\u00e8ntzias p\u00f9nicas e romanas.\nS'\u00e0rea de Santa Ilia fiat istada abitada giai de sos fen\u00ectzios e de sos romanos. De edade fen\u00ectzia, susetotus in bia Brenta, sunt istados atzapadas sas rastas de f\u00e0bricos numerosos.\nDurante su per\u00ecodu romanu, in sas ribas de s'ist\u00e0niu de Santa Gilla, fiat istadu fraigadu unu portu, n\u00f2didu che a portu Iscipione, e un' ulteriore urbanizatzione de s'\u00e0rea est istada averiguada.\nEdade M\u00e8dia.\nIn su 718 sos saraghinos aiant cumintzadu sas primas afracadas subra Caralis, distruende e ponende fogu sa tzitade e portende\u00b7si\u00b7nche merc\u00e0ntzias e persones che a iscravos. Fiat istadu tando chi sa populatzione aiat incumentzadu a abandonare Caralis, e una parte de issos aiat chircadu aprigu in sa zona de cara a s'ist\u00e0niu de Santa Gilla, Santa Ilia a puntu.\nSa zona fiat giai istada torrada a valorizare dae sos bizantinos, chi aiant impreadu su portu fen\u00ectziu antigu (campaniadu e difendibile). Partende dae su de 9 s\u00e8culos si fiat fata sede privilegiada de su gi\u00f9ighe e de sa fam\u00eclia sua (sa corte fiat itinerante), de s'archip\u00ecscamu e de totu sas istitutziones pol\u00ecticu-amministrativas de su giuigadu de C\u00e0laris. \nA s'incras de s'afracada grae genovesa de su 1196 sa tzitade fiat murada dae su gi\u00f9ighe Gulliermu I Sal\u00f9siu IV (o de Massa) chi aiat regnadu in su per\u00ecodu cumpr\u00e8ndidu intre sa fine de su de 12 e sos primos annos de su de 13 s\u00e8culos, cando Santa Ilia at connotu unu per\u00ecodu de isvilupu mannu, e fiat fotrzis istada posta in ac\u00e0piu cun su casteddu de Santu Mighele. In su tempus de massima ispaniadura fiat l\u00f2mpida a unos 15.000 bividores..\nSanta Ilia fiat istada iscagiada in su 1258 de una coalitzione cumposta dae s'es\u00e8rtzitu pisanu e de sas mil\u00ectzias de sos \u00e0teros tres giuigados sardos \"filu-pisanos\" chi l'aiant assitiada s'annu pretzedente (1257) cun s'obietivu de p\u00f2nnere fine a su giuigadu de C\u00e0laris. Paret chi in sas ruinas suas fiat istadu ispartu su sale.\nSegundu cantu arrelatat una cr\u00f2naca de su de 15 s\u00e8culos, sos bividores suos aiant agatadu aprigu siat in sa tzitade noa de Bidda de Cr\u00e8sia, in su Cixerri, siat in su bighinadu nou de Stampaxi, pesadu a ovest de Casteddu de C\u00e0laris. Unos \u00e0teros si fiant aposentados in ue oe s'agatat su bighinadu de Santu T\u00e8nneru.\nIscavos.\nS'\u00e0rea in ue beniat a s'agatare Santa Ilia est istada ogetu de iscavos archeol\u00f2gicos in sos primos annos otanta chi ant torradu a batire a sa lughe rastas de istruturas e tumbas. Oe su s\u00ectiu no est prus vis\u00ecbile in cantu ammuntadu pagu a pustis pro perm\u00ectere sa fraigadura de unu caminu subraelevadu."}
{"id": "18462", "revid": "2404", "url": "https://sc.wikipedia.org/wiki?curid=18462", "title": "Santa Igia", "text": ""}
{"id": "18463", "revid": "11946", "url": "https://sc.wikipedia.org/wiki?curid=18463", "title": "Mare Mediterraneu", "text": ""}
{"id": "18469", "revid": "11946", "url": "https://sc.wikipedia.org/wiki?curid=18469", "title": "Marte", "text": ""}
{"id": "18470", "revid": "11946", "url": "https://sc.wikipedia.org/wiki?curid=18470", "title": "Mercuriu", "text": ""}
{"id": "18471", "revid": "11946", "url": "https://sc.wikipedia.org/wiki?curid=18471", "title": "Nettunu", "text": ""}
{"id": "18472", "revid": "11946", "url": "https://sc.wikipedia.org/wiki?curid=18472", "title": "Saturnu", "text": ""}
{"id": "18473", "revid": "11946", "url": "https://sc.wikipedia.org/wiki?curid=18473", "title": "Uranu", "text": ""}
{"id": "18474", "revid": "11946", "url": "https://sc.wikipedia.org/wiki?curid=18474", "title": "Venere", "text": ""}
{"id": "18475", "revid": "2404", "url": "https://sc.wikipedia.org/wiki?curid=18475", "title": "Gherra de sos chent'annos", "text": "Sa gherra de sos chent'annos est istadu unu cunflitu intre su Rennu de Inghilterra e su Rennu de Frantza chi at duradu, cun interrumpidas v\u00e0rias, centuseighi annos, dae su 1337 a su 1453. S'aiat concluidu cun sa bogadura de sos inglesos de totu sos territ\u00f2rios continentales fata etzetzione pro sa tzitadina de Calais, conchistada a pustis dae sos frantzesos petzi in su 1558. In su protzessu de formatzione de s'Istadu unit\u00e0riu frantzesu, giai aviadu suta de sos primos res Capetos, at rapresentadu una p\u00e0usa longa, ma a sa concluida sua sa Frantza fiat sustantzialmente imb\u00e0tida a s'assetu geopol\u00ecticu modernu.\nSa gherra fiat istada isparta de tregos prus o menos curtzos e interr\u00f9mpidos dae duos per\u00ecodos de bera e pr\u00f2pia paghe de sa durada rispetivamente de 9 e 26 annos chi ddu partent gai in tres fases printzipales: sa gherra edoardiana (1337-1360), sa gherra carolina (1369-1389) e sa gherra de sos Lancaster (1415-1429), a sas cales depet \u00e8ssere azunta sa fase conclusiva de sa gherra (1429-1453). Tale partzidura est t\u00ecpica de s'istoriografia anglos\u00e0ssone, mentras unas \u00e0teras partiduras, prus che totus sa frantzesa, prebident una prima (1337-1389) e una segunda fase (1415-1453).\nDe bisura militare in custu per\u00ecodu sunt istadas introduidas armas noas e t\u00e0ticas noas chi ant signadu sa fine de sos es\u00e8rtzitos organizados subra base feudale e atzentrados in sa fortza de urtu de sa cavalleria grae. In sos campos de s'Europa otzidentale ant bidu sa lughe sos es\u00e8rtzitos professionales, isperdios fintzas a tando dae sos tempos de s'Imp\u00e8riu romanu. S'est tratadu, annotamala, de su primu cunflitu in ue s'ant impreadu in Europa sas armas de fogu, in particulare sas bombardas, impreadas pro sa prima borta a \u00f2pera de sos inglesos in su cursu de sa batalla de Cr\u00e9cy.\nS'istraordin\u00e0riu importu de sa gherra de sos chentu annos, pro cantu pertocat s'ist\u00f2ria de s'Europa in su cumplessu, est evidentziada dae su fatu chi sa fine sua (1453, annu chi at bidu fintzas acont\u00e8ssere sa ruta de Costantin\u00f2poli) est una de sas datas cunventzionalmente postas dae s'istoriografia moderna a concluida de s'Edade M\u00e8dia europeu.."}
{"id": "18485", "revid": "2404", "url": "https://sc.wikipedia.org/wiki?curid=18485", "title": "Giuanna de Arcu", "text": "Giuanna de Arcu (in frantzesu \"Jeanne de Arc\", in frantzesu m\u00e8diu \"Jehanne Darc\"; Domr\u00e9my, 6 de ghenn\u00e0rgiu 1412 \u2013 Rouen, 30 de maju 1431) est un'eroina natzionale frantzesa, venerada che santa de sa Cr\u00e8sia cat\u00f2lica, oe connota fintzas che \"sa puntzella de Orl\u00e9ans\" (in frantzesu \"la pucelle de Orl\u00e9ans\").\nAiat torradu a unire, in su Paisu suo, parte de su territ\u00f2riu r\u00f9idu in manu a sos inglesos, contribuende a torrare a pesare sas sortes durante sa gherra de sos chent'annos, ghiende vitoriosamente sas armadas frantzesas contra cussas inglesas. Cassada dae sos Burgugnones a curtzu de Compi\u00e8gne, Giuanna fiat istada b\u00e8ndida a sos inglesos. Custos l'aiant sutaposta a unu protzessu pro eresia, a s'acabu de su cale, su 30 de maju 1431, fiat istada cundennada a sa foghera e brusiada biva.\nIn su 1456 paba Callistu III, a s'acabu de una segunda cherta, aiat decraradu sa nullidade de tales protzessu.\nBeatificada in su 1909 de Piu X e fata santa in su 1920 de Beneitu XV, Giuanna est istada proclamada patrona de Frantza."}
{"id": "18487", "revid": "1162", "url": "https://sc.wikipedia.org/wiki?curid=18487", "title": "Ruta de Costantin\u00f2poli", "text": "Sa ruta de Costantin\u00f2poli currespondente a s'\u00f9rtimu ass\u00ectiu a sa tzitade, naradu difatis fintas ass\u00ectiu de Costantin\u00f2poli o conchista de Costantin\u00f2poli, capitale de s'Imp\u00e8riu Romanu de Oriente, fiat acont\u00e8ssida in su 1453. Sos turcos Otomanos, ghiados dae su sultanu Maoma II, aiant conchistadu sa tzitade martis su 29 de maju 1453, a pustis de casi duos meses de cumbatos.\nFintzas chi Costantin\u00f2poli possediat sa chircu de muros prus seguru e impenetr\u00e0bile de Europa (e de su mundu tando connotu), sos otomanos disponiant de unu trastu b\u00e8llicu de assoluta avangu\u00e0rdia: su mostru-cannone, capatzu de 5 corpos a sa die ma cun su p\u00f2dere de isciusciare sos Muros teodosianos de fraigu tardu romanu cun b\u00f2cias de granitu de 63 tzent\u00ecmetros graes 350 kg; pro ironia de sa sorte custu portentosu imbentu b\u00e8llicu fiat istadu a su comintzu propostu a sos bizantinos chi in prenu decadessimentu dd'aiant refudadu pro su costu artu. Foras de a s'avantzamentu tecnologia, chi no est istadu per\u00f2 totalmente eficatze pro iscagiare sos bastiones poedrosos bizantinos, sos otomanos teniant de sa parte issoro fintzas sos n\u00f9meros: su raportu intre bizantinos e otomanos fiat de unu contra chentu sarvu a segus cr\u00e8schere de su tres unu, durante su perlongare de su cunflitu.\nCun sa ruta de sa capitale, ufitzialmente cunsighente a sa morte de s'imperadore Costantinu XI Pale\u00f2logu (1449-1453), s'Imp\u00e8riu Romanu de Oriente, a pustis de 1058 annos, at sessadu de es\u00ecstere.\nSegundu carchi ist\u00f2ricu custa data alternativamente a s'iscoberta de sas Am\u00e8ricas, est de pigare in contu che sa fine de s'Edade M\u00e8dia e su cumintzu de s'\u00e8poca moderna."}
{"id": "18489", "revid": "2404", "url": "https://sc.wikipedia.org/wiki?curid=18489", "title": "Iscoberta de sas Am\u00e8ricas", "text": "Su tr\u00e8mene iscoberta de sas Am\u00e8ricas s'impitat pro si ref\u00e8rrere a su primu arribu documentadu de europeos a Am\u00e8rica cun cunsigh\u00e8ntzias ist\u00f2ricas mannas. No est istadu su primu arribu de europeos, ca b'ant inditos chi a sa fine de su de 10 s\u00e8culos, sos vichingos fiant arribados a s'atuale Canada e fortzis a sos atuales Istados Unidos. Difatis, s'atribuit a Erik su Ruju s'iscoberta de Vinland, su 9 de santugaine de s'annu 1000. Est istadu su primu europeu chi apat cracadu sa terra de Am\u00e8rica. Noantimes, sa visita sua no aiat tentu efetos importantes in s'ist\u00f2ria posteriore de su continente. In su de 15 s\u00e8culos, su tr\u00e8mene iscoberta fiat sin\u00f2nimu de cristianizatzione. Pro sas resones anteriores, si narat iscoberta de sas Am\u00e8ricas a s'arribu de sos ispagnolos cumandados dae Cristolu Columbu a un'\u00ecsula de su mare Cara\u00ecbicu.\nColumbu at cumintzadu unu vi\u00e0giu a manu de sas \u00ccndias sighende unu caminu nou passende pro s'ovest de su continente, unu caminu faddidu chi l'aiat fatu imb\u00e0tere a Am\u00e8rica su 12 de santugaine de su 1492. A prim\u00ectziu, Columbu aiat cr\u00e8tidu de \u00e8ssere arribadu a un'artzip\u00e8lagu de s'\u00ccndia, a su puntu chi non si fiat acatadu ca sas terras in ue acabaiat de p\u00f2nnere sos pees fiant unu continente nou. In su 1504, Amerigo Vespucci, in una publicatzione narada \"Novus Mundus\", est istadu su primu a isplicare apertamente chi si trataiat de unu mundu nou: custa iscoberta noa at tentu efetu mannu e \u00e8situ in totue de Europa. Su cart\u00f2grafu Waldseemueller si fiat pretzipitadu acreditende Vespucci che s'iscoberridore de unu continente e aiat propostu su n\u00f9mene de Am\u00e8rica partende dae \"Amerigo\". In editziones posteriores de sa Cosmografia sua, Waldseemueller aiat cambiadu de opinione, ma su n\u00f9mene giai aiat tentu fortuna.\nEst pretz\u00ecsu t\u00e8nnere in contu chi su cuntzetu de iscoberta de Am\u00e8rica petzi tenet sentidu dae una prospetiva eurotz\u00e8ntrica, giai ca su continente americanu fiat populadu dae millis de annos (unos trinta, casi). In prus, comente s'est naradu subra, b'ant evid\u00e8ntzias ist\u00f2ricas chi navigadores vichingos giai fiant arribados a Am\u00e8rica in s'edade m\u00e8dia. Comente chi siat, est tzertu chi su bi\u00e0giu de Columbu aiat istabilidu unu v\u00ecnculu definitivu intre Europa e Am\u00e8rica, chi at cumportadu sa conchista e colonizatzione de su Mundu Nou pro parte de sas pot\u00e8ntzias europeas in sos s\u00e8culos a pustis."}
{"id": "18490", "revid": "2404", "url": "https://sc.wikipedia.org/wiki?curid=18490", "title": "Iscoberta de s'Am\u00e8rica", "text": ""}
{"id": "18491", "revid": "10458", "url": "https://sc.wikipedia.org/wiki?curid=18491", "title": "Abor\u00ecgenos australianos", "text": "Is abor\u00ecgenos australianos o kooris sunt is populatziones nadias de s'Austr\u00e0lia. Si podent dist\u00ecnghere duos tipos de abor\u00ecgenos australianos: is de su continente e de Tasm\u00e0nia e is isulanos de s'istrintu de Torres, chi bivent intre sa punta de su cabu de York in su Queensland e is \u00ecsulas de sa Guinea Noa. Custos \u00f9rtimos, sunt cunsiderados diferentes, sende chi in linguisticamente comente fintzas culturalmente e fisicamente s'assim\u00ecgiant prus a sos melanesos de Guinea Noa. Dae su 1988, in sa die de is duoschentos annos de Austr\u00e0lia, medas de issos refudant su faeddu abor\u00ecgenu (dae su latinu \"ab or\u00ecgine\", 'in or\u00ecgine') impitadu sustetotus in tempu coladu cun sentidu dispretziadore e preferint su de kooris ('su p\u00f2pulu nostru', in medas de sas limbas australianas).\nLocalizatzione.\nOe in die s'agatat ispartos in totu su continente, ma cuntrollant unu 29,7% de su Territ\u00f2riu de su Nord (reservas de Arnheim Land, Tanami e Uluru), parte de Queensland (Cabu York) e parte de s'Austr\u00e0lia Otzidentale e de s'Austr\u00e0lia Meridionale (Mosgrave).\nIst\u00f2ria.\nOr\u00ecgines.\nSi creet ca unos 40.000-50.000 annos a oe, in su Pleistotzene, siant arribados is primos australianos dae su sud-est de s'\u00c0sia. Custos primos bividores diant \u00e0ere viagiadu dae \u00ecsula in \u00ecsula, impreende is pontes terrestres chi uniant medas de custas in cudd'\u00e8poca, e ricurrende fatu\u00b7fatu a m\u00e8dios mar\u00ectimos fintzas a arribare a s'estremu orientale de is \u00ccsulas Minores de sa Sonda e de s'\u00ecsula de Guinea Noa, pro a pustis m\u00f2vere a sa prataforma continentale australiana, in cuddu tempus subra su livellu de su mare. Is rastas umanas prus antigas agatadas fintzas a oe, s'\u00f2mine de Mungo, datant a 40.000 annos faghet, ma sos espertos cuns\u00ecderant chi is primas migratziones umanas diant p\u00f2dere remontare fintzas a 125.000 annos faghet, mancari custa data siat cuntierrada. Is rastas de s'\u00f2mine de Mungo sunt istadas agatadas in su Nou Galles de su Sud, a unos 3.000 km de sa costera norte de Austr\u00e0lia, in ue si creet chi si fiant realizadas is primos aposentamentos umanos.\nOr\u00ecgines africanas.\nSegundu un'ist\u00f9diu de su bi\u00f2logu moleculare de gen\u00e8tica forense de s'Universidade de sa Laguna (Tenerife), Juan J. S\u00e1nchez, is abor\u00ecgenos australianos sunt arribados diretamente dae \u00c0frica unos 45.000 annos a oe. Custos tenent unas l\u00ecnias gen\u00e8ticas cointzidentes cun sos primos colonos chi sunt essidos dae \u00c0frica. Custa teoria contraighet s'opinione generale chi, fintzas a como, afirmaiat chi custos esserent arribados a Austr\u00e0lia in diversas undadas dae s'\u00ccndia intre unos 50.000 e 75.000 annos faghet, dae chi S\u00e1nchez afirmat chi \"No est es\u00ecstidu unu protzessu de migratziones sihidas dae s'\u00ccndia fintzas a Austr\u00e0lia\"). Custa chirca si fundat subra s'an\u00e0lisi de 500 mustras de su cromosoma Y e unas 100 mustras de DNA mitocondriale de abor\u00ecgenos cuntempor\u00e0neos in ue non b'aiant variatziones ispetz\u00ecficas indianas. Noantimes, in su nord de s'\u00ecsula b'ant trassas tzertas de migratzions dae Guinea Noa de un'\u00e8poca cando is duas \u00ecsulas fiant unidas in antis dae sa fine de s'\u00f9rtima glatziatzione. Unu \u00e0teru fatu chi diat apompiare a custa teoria est ca is abor\u00ecgenos ant isvilupadu sa tecnologia peculiare de cosa sua.\nAustr\u00e0lia abor\u00ecgena.\nCando is inglesos sunt arribados a Austr\u00e0lia, a sa fine de su de 18 s\u00e8culos, s'istimat chi bi biviant intre 300.000 e 750.000 abor\u00ecgenos, partzidos in unas 250 natziones cuntzentradas mescamente in su sud e in s'estu de su continente. Sa densidade majore de populatzione abor\u00ecgena s'agataiat in sa badde de su riu Murray. Custas natziones fiant unidas dae alli\u00e0ntzias, e cadauna teniat costumas e limba pr\u00f2pia. Cada natzione si cumponiat de diversos clans su n\u00f9meru de sos cales podiat variare de 5 o 6 a 30 o 40.\nSu de 18 e de 19 S\u00e8culos: sa colonizatzione brit\u00e0nnica.\nIn su 1770, su capitanu James Cook at pigadu poderiu de is duas de tres partes de s'Austr\u00e0lia in n\u00f9mene de sa corona de Inghilterra, partende dae su printz\u00ecpiu de Terra nullius, chi presuponiat chi sa terra non teniat mere.\nIn su 1788, fiat cumintzada sa colonizatzione brit\u00e0nnica cun s'isbarcu in s'atuale Nou Galles de su Sud de su \"First Fleet\" ('prima flota'), una flota de \u00f9ndighi naves cun casi 1.500 pessones a intro. Fiant pigados migrantes chi fiant istados autorizados a fundare una prima col\u00f2nia penitentzi\u00e0ria.\nIn antis de s'arribu improvvisu de is colonos brit\u00e0nnicos, sos abor\u00ecgenos aiant tentu reatziones diferentes, ma si fiant fatas a fortza ostiles cando aiant d\u00e8pidu cump\u00e8tere pro cunserbare is risorsas vitales suas, e cando aiant assistidu a s'ocupatzione e su secuestru de is territ\u00f2rios issoros comente andaiat avantzende sa \"frontera\" a manu de s'internu de su continente. Pro sos colonos, si podiat bogare sos abor\u00ecgenos de sas terras chi cheriant destinare a sa messaria e a su paschid\u00f2rgiu, ca fiant n\u00f2mades e disconnoschiant su cuntzetu de poderiu de sa terra. Ma sa cultura abor\u00ecgena fiat intrinsecamente relatzionada cun sa terra in ue biviant, de manera ca depende abbandonare is territ\u00f2rios traditzionales issoros non podiant mant\u00e8nnere sas pr\u00e0ticas sotziales e ispirituales chi asseguraiant sa coesione de sos clans e is interrelatziones intre is grupos. Foras de sa destruturatzione de sa sotziedade abor\u00ecgena, sa p\u00e8rdida de sos territ\u00f2rios suos de cassa e de regorta aiat provocadu una caristia grae.\nMaladias.\nS'annu a fatu de s'arribu de is primos colonos, un'epid\u00e8mia de pigota aiat postu fine a sa vida de su 90% de sa populatzione abor\u00ecgena \"darug\" chi biviat in sa regione. Is brit\u00e0nnicos ant atribuidu a pustis s'epid\u00e8mia a piscadores macasaros chi beniant dae sas \u00ecsulas C\u00e8lebes, mancari non siant istadas bidas imbarcatziones macasaras in cudda parte de sas regiones de su norte de s'Austr\u00e0lia fintzas a su 1869.\nIs maladias europeas chi is colonos si portaiant a fatu (comente sa pigota, sa pigota burda, su rusetu, s'influ\u00e8ntzia e sa tisich\u00e8ntzia) aiant postu fine a sa vida de millis de abor\u00ecgenos. In is regiones in ue biviant impare ambaduas is comunidades, is maladias ven\u00e8reas aiant minimadu in graemente su tassu de fertilidade e su tassu de natalidade abor\u00ecgenos. Cun is colonos, sos abor\u00ecgenos aiant iscobertu puru s'alcol, su tabacu e s'\u00f2piu, s'abusu de sust\u00e0ntzias t\u00f2ssicas chi s'est generalizadu durante su de 19 s\u00e8culos at sighidu a \u00e8ssere unu problema meda ispaniadu intre is comunidades ind\u00ecgenas australianas de su de 20 s\u00e8culos.\nIs efetos cumbinados dae sas maladias, de sa p\u00e8rdida de sas terras issoro e de sa viol\u00e8ntzia dereta aiat minimadu sa populatzione abor\u00ecgena de unu 90% intre 1788 e 1900.\nSa resist\u00e8ntzia abor\u00ecgena.\nA difer\u00e8ntzia de Noa Zelanda, in ue su tratadu de Waitangi fiat istadu atibidu che una legitimatzione de sa colonizatzione, in Austr\u00e0lia non fiat firmadu tratadu perunu cun sos p\u00f2pulos aut\u00f2ctonos, e custos no aiant mai perm\u00ectidu ne atzetare sa colonizatzione de sa terra issoro. Su casu solu documentadu de patu cun sas populatziones aut\u00f2ctonas diat \u00e8ssere connotu che tratadu de Batman, pro m\u00e8diu de chi su fatore e mercante John Batman aiat comporadu 2.000 km\u00b2 a su p\u00f2pulu Wurundjeri in su 1835, in sa regione de Port Phillip. Su guvernadore de su Nou Galles de su Sud aiat annulladu custu cuntratu pro no contrav\u00e8nnere a sa dotrina Terra nullius.\nChi non bi fiat istada gherra de conchista propriamente narada, is brit\u00e0nnicos, aiant d\u00e8pidu acarare medas epis\u00f2dios de resist\u00e8ntzia. Intre su 1790 e su 1802, Pemulwuy, un'abor\u00ecgenu de etnia Bidjigal o Bediagal, aiat cumpridu rep\u00ectidos atacos contra aposentamentos brit\u00e0nnicos, in generale in risposta a bochiduras de abor\u00ecgenas o arrobat\u00f2rios de pipios. Fiat istadu bochiu in su 1802, e est cunsideradu che su primu eroe de sa resist\u00e8ntzia abor\u00ecgena.\nIntre is cumbatos de is medas comunidades abor\u00ecgenas chi si sunt opostas a s'avantzada de is colonos, si distinghet puru sa de is noongar ghiada dae Yagan, chi fiat istadu bochidu in su 1833.\nPartende dae 1813, cando is brit\u00e0nnicos andaiant a esplorare is montes biaitos de su Nou Galles de su Sud pro s'intrusire in su territ\u00f2riu de sos Wiradjuri, custos ddis aiant opostu una resist\u00e8ntzia forte, fintzas a cando Windradyne, su cabu issoro, aiat acabadu patuende cun su guvernadore inglesu.\nSa conchista de s'\u00ecsula de Tasm\u00e0nia, partende dae su 1803, est istada puru motivu de graes e illonghiados cunflitos a sos cales s'est dadu su n\u00f9mene de Black War (Guerra niedda). In su 1830, a pustis de agiomai 20 annos de gherra, unu difensore de is abor\u00ecgenos, George Augustus Robinson, fiat interv\u00e8nnidu pro sarbare sa chentina de bividores abor\u00ecgenos (de sos 6.000 bividores initziales) chi aiant subrab\u00ecvidu a su massacru, e los aiat tramudadu a s'\u00ccsula Flinders fintzas a cando fiat acabada sa gherra. Disterrados e abbandonados a sa sorte issoro, medas fiant mortos de epidemias e is pagos iscampados no aiant p\u00f2didu mai prus torrare a sa terra issoro. Robinson at ric\u00f9rridu a prim\u00ectziu a s'agiudu de una mediadora abor\u00ecgena de Tasm\u00e0nia, Truganini, pro tramudare is cong\u00e8neres suo e intentare a pustis de creare unu campu in su continente australianu in ue allogare is amparados de Tasm\u00e0nia. Sa Gherra niedda est cunsiderada genotz\u00ecdiu, giai chi aiat batidu a s'estintzione totale de sos abor\u00ecgenos de s'\u00ecsula. Truganini, morta in su 1876, est istada s'\u00f9rtima subrab\u00ecvida.\nIs cunflitos fiant sihidos fintzas a su de 20 s\u00e8culos. In su 1884, si fiat postu fine a sa resist\u00e8ntzia de su p\u00f2pulu Kalkadoon de su Queensland cun unu massacru de prus de 200 pessones in \"Battle Mountain\". Un'\u00e0teru massacru de abor\u00ecgenos aiat tentu logu in su 1928 in Coniston, in su Territ\u00f2riu de su Nord.\nIs tzifras de mortes violentas de abor\u00ecgenos pro manu de colonos biancos est galu tema de debatimentos. Carchi ist\u00f2ricu comente Henry Reynolds sustenent chi diant p\u00f2dere asummare a 10.000 o 20.000 persones. De s'\u00e0teru cantone istimant chi is cumbatos in sa frontera aiant fatu unas 3.000 v\u00ectimas intre sos colonos biancos.\nPrimas s\u00ecngias de intregatzione.\nDae s'\u00e0tera banda, dae is primos annos de sa colonizatzione, diversos abor\u00ecgenos si fiant fatos famados faghende a intermedi\u00e0rios cun is brit\u00e0nnicos: Baneelon o Bennelong (1764-1813), unu eora chi est istadu su primu abor\u00ecgenu chi a imparare a iscr\u00ecere in inglesu, Bungaree, unu diplom\u00e0ticu e esploradore de sa trib\u00f9 de Broken Bay mortu in su 1830, e Mokare, unu \"noongar\" mortu in su 1831.\nPartende dae su 1834, is colonos ant comintzadu a rec\u00f9rrere a ghias abor\u00ecgenas pro esplorare e s'orientare in s'internu de Austr\u00e0lia. Fiant impreados puru pro ristellare sos bandidos numerosos, narados \"bushrangers\", chi fuiant dae sa giust\u00ectzia cuende\u00b7si in s'internu de su continente.\nIn su 1838, a cunsigh\u00e8ntzia de una informativa elaborada a petitzione dae sa C\u00e0mbara de sos Comunos de su Rennu Unidu subra sa situatzione grae de is abor\u00ecgenos, su secret\u00e0riu brit\u00e0nnicu de sa Gherra e is Col\u00f2nias aiat racumandadu sa n\u00f2mina de \"protetores de sos abor\u00ecgenos\" (Protector of Aborigines), chi diant guvernare unas zonas naradas protetorados. Su primu capu protetore de sos abor\u00ecgenos fiat istadu George Augustus Robinson. Is protetores depiant imparare sa limba de is abor\u00ecgenos bivende in su protetoradu issoro, e depiant castiare ca non si violarent is pagos deretos issoro nen chi esserent isfrutados. Teniant fintzas unu rolu detzisivu in s'intregatzione de is abor\u00ecgenos in sa sotziedade coloniale. Custa figura, chi est b\u00e8nnida a s'agatare fintzas a su 1970, est istada meda cuntrastada a causa de su cuntrollu etzessivu chi esertzitaiant subra sos abor\u00ecgenos e sos benes de cosa issoro, e a causa de su pagu efetu. Partende dae sa d\u00e8cada 1860, cun is ist\u00f9dios antropol\u00f2gicos, si fiant contdos casos medas de chircadores internatzionales chi andaiant desinterrare cr\u00e0nios e isch\u00e8letros abor\u00ecgenas, susetotus in s'\u00ecsula de Tasm\u00e0nia, pro s'ist\u00f9diu issoro e a segus s'esibitzione in museos europeos. Dae fines de su de 20 s\u00e8culos, si sunt cumprende campagnas reclamende sa devolutzione de custos corpos a su logu suo de or\u00ecgine pro ddis dare interramentu d\u00ecnniu.\nIs p\u00f2pulos abor\u00ecgenos si fiant bidos cunfinados a is logos prus inospitales de su continente, bivende in reservas o amparados in missiones in ue si ddis fruniat de mandigu e roba. Carchi missione aiat abertu iscolas pro ind\u00ecgenas e orfanotr\u00f2fios. S'impiantu de fatorias noas de pesamentu e zonas de paschid\u00f2rgiu fiat istada a prim\u00ectziu motivu de atacos e de cunflitos, fintzas a cando cun su tempus is pesadores aiant comintzadu a impreare sos abor\u00ecgenos che pastores e gu\u00e0rdias de su besti\u00e0mene. Privados dae sos m\u00e8dios traditzionales issoro de sussist\u00e8ntzia, is abor\u00ecgenos aiat acabado pro dip\u00e8ndere prus e prus dae is colonos.\nIn cuss'\u00e8poca, is traballadores abor\u00ecgenos de is fatorias aiant comintzadu a praticare su cricket, isport in su cale si distinghiant pro sas abilidades f\u00ecsicas. In un'\u00e8poca in ue casi no bi fiant incontros isportivos internatzionales, sa prima iscuadra australiana de cricket chi aiat viagiadu a Inghilterra fiat istada un'iscuadra de su totu cumposta dae giogadores abor\u00ecgenos, su 1868.\nA partire dae su 1850, is col\u00f2nias australianas andaiant achirende a pagu a pagu unu sistema de autoguvernu, e is istados de Austr\u00e0lia de su Sud, Nou Galles de su Sud, Vict\u00f2ria e Tasm\u00e0nia aiant cuntz\u00e8didu su deretu de votu a totu is persones cun prus de 21 annos, includende\u00b7nche sos abor\u00ecgenos, mancari non si fiant ammostados particularmente interessados a s'iscr\u00ecere in sas listas eletorales. In su Territ\u00f2riu de su Norte, in su Queensland e in Austr\u00e0lia Otzidentale, in c\u00e0mbiu, si ddis sighiat a denegare su deretu de votu.\nSu de 20 S\u00e8culos.\nA cumintzu de sa d\u00e8cada 1920, s'istimat chi sa populatzione abor\u00ecgena australiana si fiat reduida a unu n\u00f9meru intre 50.000 e 90.000 persones, e su sentimentu generale de sa populatzione europea fiat ca fiant destinados a s'isp\u00e8rdere. Mancari s'efetu de s'aposentadura e de sa manera de vida europeos, carchi comunidade abor\u00ecgena chi istaiat isulada in regiones remotas subrabiviat mantenende sa forma traditzionale sua de vida fintzas a bene intradu su de 20 s\u00e8culos. Dae s'\u00e0teru cantone, s'immunidade issoro a in antis de is maladias aiat megioradu, de manera chi su tassu de natalidade abor\u00ecgena at torradu a comintzare a cr\u00e8schere partinde dae sos annos trinta.\nIn su cumintzu su de 20 s\u00e8culos, sa majoria de sos abor\u00ecgenos biviat in reservas e in zonas controlladas, e is m\u00f2vidas suas fiant limitados dae lege. Teniant pagas possibilidades de su traballu e sighiant a s'ocupare de is isfrutamentos agr\u00ecculos in ue non balangiaiant dinari (in carchi casu, si ddis daiat unu cumpensu minore) e retziant mandigare, roba e allogu segundu de su traballu.\nIn su 1901, s'Austr\u00e0lia si fiat costituida in federatzione e sa Costitutzione de su Commonwealth fiat intradu in vigore. Su \"Commonwealth Franchise Act\", intradu in su 1902, aiat denegadu su deretu de votu a sos abor\u00ecgenos a mancu chi esserent istados iscritos in sas listas eletorales de un'istadu in antis de su 1901, cosa chi nde lassaiat a foras sa manna majoria. Partende dae su 1915, si ddis perm\u00ectiat de votare cun limitatziones in carchi istadu, ma is pagos deretos tziviles suos variaiant meda de un'istadu federale a un'\u00e0teru.\nIn is annos 1932-1934, una s\u00e8rie de bochiduras in leg\u00ectima defensa perpetrados dae abor\u00ecgenos de su Territ\u00f2riu de su Norte, gasi comente is respetivos protzessos, aiant marcadu una furriada in is relatziones intre abor\u00ecgenos e no abor\u00ecgenos. Conn\u00f2schidos che crisi de Caledon Bay, custos eventos e totu su chi nde fiat cunsighidu aiant supostu un'alligerada passigera in is relatziones tendidas intre ambas is comunidades.\nEst in custa matessi d\u00e8cada chi is cumbatos a favore de is deretos tziviles de is abor\u00ecgenos aiant comintzadu a pigare una tzerta rilev\u00e0ntzia. In su 1938, pro su de 150 annivers\u00e0rios de s'isbarcu de sa \"First Fleet\", su movimentu \"Aborigines Advancement League\" (AAL) ('Lega pro s'Adelantadura de is Abor\u00ecgenos'), fundadu dae su giogadore de f\u00f9balu de etnia Yorta Yorta, Douglas Nicholls, aiat organizadu una manifestatzione pro tzelebrare su chi fiat istadu torradu a batiare Day of Mourning ('Die de Lutu'), e aiat fatu unu bandu a favore de sos deretos tziviles de sos abor\u00ecgenos. Partende dae is annos 1940, su professore A. P. Elkin e diversos ass\u00f2tzios australianos pro is deretos tziviles aiant afortiadu is campagnas pro chi megiorarent is cunditziones de vida de is abor\u00ecgenos e aiant otentu su deretu a su votu in totu su territ\u00f2riu natzionale. S'isci\u00f2peru de Pilbara aiat contribuidu a su megioru de is deretos de su traballu.\nIn sa prima e in sa Segunda Guerra mundiale, medas abor\u00ecgenos si fiant arroladas in s'es\u00e8rtzitu, cun totu chi aiant es\u00ecstidu limitatziones a allistamentu fintzas a su 1917. In su 1949, fiat istada cunferida sa natzionalidade australiana a is pagos ex-cumbatentes abor\u00ecgenos, ma in cuss'\u00e8poca is abor\u00ecgenos de Queensland, Territ\u00f2rios de su Norte e Austr\u00e0lia Otzidentale sihiant chene p\u00f2dere votare.\nAnnos sessanta: caminu pro s'apaghiadura\nSunt petzi is annos 1960 cando su guvernu australianu comintzat a reconn\u00f2schere is dimandas territoriales de is abor\u00ecgenos. Custa situatzione aiat cambiadu mediante unu referendum natzionale, cosa chi aiat perm\u00ectidu unu tzensu de sa populatzione e chi si biderent reconnotos deretos prim\u00e0rios comente su de votu.\nDemografia.\nSi c\u00e0rculat chi in su 1992 b'aiant 275.000 abor\u00ecgenos in Austr\u00e0lia (1,5% de sa populatzione totale australiana), medas ammesturados. Su 25% bivet in is trigh\u00ecngios de is tzitades mannas, su 33% bivet in is \u00e0reas rurales, e su 15% in is reservas sighende sa manera traditzionale (unos 40.000 indiv\u00ecduos). In su 1996, aiant aumentadu a 353.000 indiv\u00ecduos, de chie petzi 40-50.000 faeddaiant limbas aut\u00f2ctonas.\nPro su chi pertocat s'antighidade, si c\u00e0rculat chi in su Nou Galles de su Sud nd'aiat unos 7.434 in su 1901, in Vict\u00f2ria unos 586 in su 1921 (si carculaiant 15.000 in s'annu 1834) e unos 20.000 in su Queensland in su 1911. Si c\u00e0rculat chi pro su 2006 ant a l\u00f2mpere a 470.000 indiv\u00ecduos. De issos, su 12% faeddat regularmente calicunas de is limbas abor\u00ecgenas, de issos 20.833 (12,06%) \u00f2mines e 21.552 (12,09%) f\u00e8minas, cun totu chi si creet chi su n\u00f9meru de abor\u00ecgenos chi est capatzu de allega calicunas limbas podet arribare a su 21% (51.000 persones in su 1996).\nS'aumentu forte (de su 42,4%) chi los at fatu passare de su 1,1% de sa populatzione totale australiana a su 1,44% (su 22% in su Territ\u00f2riu de su Norte e su 75% in Kimberley), s'est produida non petzi pro more de is n\u00e0schidas si nono ca comomai non timent prus a si decrarare abor\u00ecgenos. Unu 15% de is abor\u00ecgenos bivet in Sydney o Melbourne.\nIs p\u00f2pulos aborigenos diferentes.\nB'at prus de 400 p\u00f2pulos abor\u00ecgenos australianos, cadaunu cun carater\u00ecsticas culturales diferentziados e una localizatzione geogr\u00e0fica pr\u00f2pia. Sunt identificados pro su n\u00f9mene de sa limba ind\u00ecgena issoro o pro sa par\u00e0ula cun sa cale issos s'autoden\u00f2minant. Intre sos printzipales tenimus:\nCustos grupos podent \u00e8ssere issos e totu divididos in sutagrupos. Pro esempru, is Anangu (chi sign\u00ecficat 'persone de sa regione de su desertu de s'Austr\u00e0lia tzentrale') includet sas partziduras locales Yankunytjatjara, Pitjantjatjara, Ngaanyatjara, Luritja e Antikirinya.\nLimbas.\nIn antis de sa colonizatzione europea, si faeddaiant prus de 250 limbas abor\u00ecgenas in Austr\u00e0lia, chi in su cursu de 20 s\u00e8culos si sunt reduidas a prus pagu de 20 (e calicunas in grae per\u00ecgulu de s'isp\u00e8rdere).\nCarchi linguista cuns\u00ecderat chi casi totu is limbas abor\u00ecgenas sunt imparentadas, mancari de a tesu, e ddas class\u00ecficant in duas fam\u00eclias mannas: is limbas pama-nyunganes, faeddadas in sa majoria de s'Austr\u00e0lia, e is limbas non pama-nyunganes, faeddadas in su norte de su continente. Ma a causa de sa dificultade de istabilire una filog\u00e8nia crara, \u00e0teros istimant chi is limbas abor\u00ecgenas non formant fam\u00eclias lingu\u00ecsticas a berus, si nono chi costituint un'\u00e0rea lingu\u00ecstica, est a n\u00e0rrere, unu grupu de limb\u00e0gios simigiantes a causa de sa prossimidade geogr\u00e0fica issoro e de is cuntatos fitianos.\nUnas cantas limbas abor\u00ecgenas sunt cunsideradas limbas isoladas, comente est in su casu de sa limba Tiwi faeddada in s'\u00ecsula de matessi n\u00f9mene, in su Territ\u00f2riu de su Norte. Pro su chi pertocat sas limbas de sos abor\u00ecgenos de Tasm\u00e0nia, si connoschent tropu pagu pro ddas p\u00f2dere relatzionare.\nSituatzione in su de 21 s\u00e8culos.\nIs comunidades ind\u00ecgenas australianas (abor\u00ecgenos e isulanos de s'istrintu de Torres) presentan graes defitz\u00e8ntzias sanit\u00e0rias e econ\u00f2micas, e is inditadores sotziales ddos ponent in posiduras inferiores pro su chi pertocat sa salude, la educatzione, s'impreu, sa poboresa e sa delincuentzia.\nIn su 2004, su tando Primu Ministru, John Howard, aiat istabilidu una s\u00e8rie de contratos cun is comunidades abor\u00ecgenas in is cales si ddis cuntzediant agiudos econ\u00f2micos sustantziales a c\u00e0mbiu de una s\u00e8rie de compromisos, comente s'iscolarizatzione de is pipios. Custos cuntratos sunt connotos che Shared Responsibility Agreements (Contratos de Responsabilidad Partzida). Ant marcadu unu f\u00f9rriu importante in sa pol\u00ectica abor\u00ecgena chi at pasadu de s'\"autodeterminatzione\" subra is temas de sa comunidade issoro a s'\"obligatzione m\u00f9tua\" cun is comunidades no abor\u00ecgenas. Unos cantos setores ant calificadu custos acordos che \"acordos paternalistas e ditatoriales\". Su cuntzetu de \"obligatzione m\u00f9tua\" est istadu intradu reghentemente e s'\u00e0plicat a totu is australianos benefitzi\u00e0rios de s'assist\u00e8ntzia sotziale e sanit\u00e0ria, chentza distintzione de or\u00edgines, semper che non siant dis\u00e0biles nen betzos.\nIs istat\u00ecsticas publicadas dae su guvernu de Austr\u00e0lia assortant is abor\u00ecgenos e is isulanos de s'istrintu de Torres suta denominatzione \"ind\u00ecgenos australianos\". Is tzifras faghent riferimentu duncas a totu is bividores aut\u00e0ctonos de Austr\u00e0lia, foras pro cando s'ispetzifichet su contr\u00e0riu.\nEdade m\u00e8dia e isperu de vida.\nSa populatzione ind\u00ecgena de Austr\u00e0lia est meda prus giovana de sa populatzione no ind\u00ecgena, a causa de is tassos de mortalidade e de naschimentos majores. S'edade m\u00e8dia istimada est de 21 annos pro is ind\u00ecgenos e de 37 pro is non ind\u00ecgenos. Pro custa resone, si introduint a s'ispissu fatores de curretores (\"age standardization\") in su momentu de comparare istat\u00ecsticas subra ambas is populatziones.\nResurta fintzas dif\u00ectzile cantificare s'isperu de vida de is ind\u00ecgenos cun pretzisione, sende chi ammancant datos subra su n\u00f9meru esatu de mortes.S'uf\u00ectziu de istat\u00ecstica australianas aiat cambiadu pro custa resone is m\u00e8didas de analisi de is datos regortos, e abisat che non si podent comparare is \u00f9rtimas tzifras publicadas cun is publicadas in editziones anteriores. In su 2009, s'isperu de vida s'istimaiat in 67,2 annos pro is \u00f2mines (11,5 annos prus pagu che pro is \u00f2mines no ind\u00ecgenos) e in 72,9 annos pro is f\u00e8minas (9,7 annos prus pagu chi non pro is f\u00e8minas no ind\u00ecgenas).\nSalude.\nSende chi tenent pagu passu a s'asist\u00e8ntzia sanit\u00e0ria, is abor\u00ecgenos tenent prus problemas de salude. Annotamala, fatores comente poberesa, educatzione insufitziente, abusu de drogas, su passu b\u00e0sciu a istruturas sanit\u00e0rias in is zonas isuladas e sa pressione culturale (chi resusrtat in meda pagu comunicatzione intre comunidades ind\u00ecgenas e traballadores sanit\u00e0rios) implicant una disugualadura pro su chi pertocat s'isperu de vida. Guvernos federales sighidos ant respostu a custos problemas cun s'implementatzione de programmas comente pro esempru s'Uf\u00ectziu de Salude de Abor\u00ecgenos e Isulanos de s'Istrintu de Torres, cosa chi implicat prus assist\u00e8ntzia sanit\u00e0ria intre is comunidades ind\u00ecgenas, per\u00f2 is problemas galu abarrant tales.\nCriminalidade e impresonamentu.\nSu tassu de impresonamentu intre abor\u00ecgenos est chimb'ortas prus artu chi no intre is \u00f2mines nieddos de Sud\u00e0frica durante s'Apartheid. In su 2002, fiant duas bortas prus frecuentemente v\u00ectimas de agressiones violentas chi no is no ind\u00ecgenos. In s'annu 2001 unu 24% de sa populatzione ind\u00ecgena aiat denuntziadu de \u00e8ssere v\u00ectima de viol\u00e8ntzia. In su mese de l\u00e0mpadas de su 2004 unu 21% de is prisoneris fiant ind\u00ecgenos. B'ant relatziones frecuentes de viol\u00e8ntzia dom\u00e8stica e idtorbos in is comunidades.\nAbusu de drogas.\nMedas comunidades ind\u00ecgenas sufrint de mannas cantidades de problemas sotziales, sanit\u00e0rios e legales assotziados cun s'abusu de drogas illegales.\nIn su 2007 una cherta de s'Istrategia Natzionale de Drogas aiat informadu chi is ind\u00ecgenos s'astenent prus de s'alcos chi no is no ind\u00ecgenos (unu 23,4% contra unu 16,8%), per\u00f2 chi consumant alcol sunt prus in per\u00ecgulu de buffare a unu livellu meda elevadu (unu 27,4% contra unu 20,1%)\nPro cumb\u00e0tere contra a custu problema s'est intentadu de implementare una s\u00e8rie de programmas de preventzione e reduida de s'abusu de alcol. Medas de custos programas sunt istados cumintzados dae is comunidades e totu. Is istrategias incluent declaratziones de \"Zonas chntza de alcol\" in sinu a is comunidades ind\u00ecgenas, proibiduras e astringhiduras de atzessu a puntos de benta e collaboratziones de sa tzitadin\u00e0ntzia. Mancari in una cantas comunidades at basciadu su n\u00f9meru de problemas acapiados a s'alcolismu, pro \u00e0terasgalu est unu problema atuale. \u00c0teru problema est s'inalatzione de petr\u00f2liu intre unas cantas comunidades isuladas."}
{"id": "18494", "revid": "2404", "url": "https://sc.wikipedia.org/wiki?curid=18494", "title": "C\u00f9curu de is Rius", "text": ""}
{"id": "18495", "revid": "2404", "url": "https://sc.wikipedia.org/wiki?curid=18495", "title": "Taiwan", "text": "Sa Rep\u00f9blica de Tzina (in tzinesu traditzionale: \"\u4e2d\u83ef\u6c11\u570b\"; in tzinesu semplificadu \"\u4e2d\u534e\u6c11\u56fd\"; romanizatzione Wade-Giles: \"Chung-hua Min-kuo\"; romanizatzione Tongyong pinyin: \"Zh\u014dngHu\u00e1 M\u00ednGu\u00f3\"; romanizatzione pinyin: \"Zh\u014dnghu\u00e1 M\u00edngu\u00f3\"; romanizatzione Gwoyeu Romatzyh: \"Jonghwa Mingwo\") est un'istadu insulare \"de facto\" costituidu dae su grupu de \u00ecsulas de Formosa, Penghu, Kinmen e Matsu, ma chi in sa costitutzione rivendicat fintzas sa soberania subra sa Tzina continentale e sa Mong\u00f2lia Esterna.\nEst n\u00f2dida fintzas che Taiwan (/tai\u02c8wan/) dae su n\u00f9mene de s'\u00ecsula printzipale chi costituit s'entidade istatale o, in sas limbas neolatinas, Formosa. In \u00e0mbitu internatzionale, ispetzialmente isportivu, Taiwan est connota puru che a Taipei Tzinesa pro bia de s'opositzione diplom\u00e0tica de sa Rep\u00f9blica Populare Tzinesa a s'impreu de unu n\u00f9mene indipendente, sende chi issa narat ufitzialmente a sa Rep\u00f9blica de Tzina \u00abprov\u00ecntzia separatista de Taiwan\u00bb.\nNon reconnota ne de sa Rep\u00f9blica Populare Tzinesa (sa Tzina continentale propiamente narada) nen de sos \u00e0teros bator membros permanentes de su Cuss\u00ecgiu de seguresa de s'ONU (Istados Unidos, R\u00f9ssia, Rennu Unidu e Frantza), puru de su Canada e de sos \u00e0teros Istados de s'Unione Europea, Taiwan intratenet noantimes cun issos raportos de collaboratzione e de cumm\u00e8rtziu (a su s\u00f2litu cun un'uf\u00ectziu de rapresent\u00e0ntzia chi f\u00e0ghet funtziones de ambasciada, a n\u00f9mene Taiw\u00e0n o Taipei); in su santandria 2013 est reconnota dae 20 Istados soberanos in totu su mundu, intre chi su Vaticanu.\nSa capitale de sa Rep\u00f9blica de Tzina est Nanchinu, chi s'agatat noantimes in sa Tzina continentale; sa capitale provis\u00f2ria est tando Taipei. S'istadu tenet ist\u00e8rrida de 35 980 km\u00b2 e contat populatzione de unos 23.216.000 bividores."}
{"id": "18496", "revid": "2404", "url": "https://sc.wikipedia.org/wiki?curid=18496", "title": "Rep\u00f9blica de Tzina", "text": ""}
{"id": "18497", "revid": "10458", "url": "https://sc.wikipedia.org/wiki?curid=18497", "title": "Mare C\u00e0spiu", "text": "Su mare C\u00e0spiu (in russu: \"\u041a\u0430\u0441\u043f\u0438\u0439\u0441\u043a\u043e\u0435 \u043c\u043e\u0440\u0435\", \"Kaspijskoe more\"; azeru \"X\u0259z\u0259r d\u0259nizi\", persianu \"\u062f\u0631\u06cc\u0627\u06cc \u062e\u0632\u0631\" \"dary\u0101-ye xazar\", kazacu \"\u041a\u0430\u0441\u043f\u0438\u0439 \u0442\u0435\u04a3\u0456\u0437\u0456\", \"Kaspij Tengizi\", turkmenu \"Hazar de\u0148izi\") est unu mare serradu chi ocupat sa parte prus fundura de una depressione intre \u00c0sia e Europa, sa Depressione c\u00e0spica, chi faghet parte de sa manna depressione araloc\u00e0spica. Est sa massa de abba interiore (lutone endoreicu) prus manna de su mundu, cun una subrafache de 371.000 km\u00b2 (chene incl\u00f9ere su lagu de Garabogazk\u00f6l) e unu vol\u00f9mene de 78.200 km\u00b3 cun carater\u00ecsticas a comunu tantis cun is mares comente cun is lagos. A s'ispissu est cunsideradu su lagu prus mannu de su mundu, cun totu chi no est de abba durche si nono salida. Tenet numerosas \u00ecsulas, sa prus manna de is cales est sa de Ogurja Ada, chi tenet 47 chil\u00f2metros de long\u00e0ria; a manu de su norte sa majoria de is \u00ecsulas sunt minores e disabitadas.\nGeografia.\nSu mare C\u00e0spiu est sa massa majore de abba continentale de su mundu e chi ddu cunsideramus che lagu rapresentat intre su 40 e su 44 pro chentu de su totale de is abbas lacustres de su mundu. S'agatat inghiriadu dae R\u00f9ssia in s'ovest, s'Azerbaigian in su sud-ovest, de s'Iran in su sud, de su Turkmenist\u00e0n in su sud-estu e dae su Kazakhistan in su norte e in s'estu, in ue s'agatant is istepas de s'\u00c0sia Tzentrale. A su sud-ovest de su C\u00e0spiu b'ant is montes de su C\u00e0ucasu, e in su sud su massitzu de s'Elburz. In sa costera orientale, in su Turkmenist\u00e0n, tenet un'intrada manna in forma de golfu narada Garabogazk\u00f6l."}
{"id": "18498", "revid": "2404", "url": "https://sc.wikipedia.org/wiki?curid=18498", "title": "Tasm\u00e0nia", "text": "Sa Tasm\u00e0nia est un'Istadu de s'Austr\u00e0lia, cun capitale Hobart. Est costituidu dae s'\u00ecsula om\u00f2nima e de carchi \u00ecsula minore, e est postu casi 240 km a sud respetu a su chirru orientale de su continente australianu (pro m\u00e8diu de s'istrintu de Bass).\nS'\u00ecsula est longa 364 km de su puntu prus setentrionale a su prus meridionale, e 306 km de su prus otzidentale a cuddu prus orientale, tenet una subrafache de 62.409 km\u00b2 e populatzione de unos 509.000 bividores.\nPigat su n\u00f9mene de Abel Tasman, su navigadore olandesu chi dd'aiat iscoberta in su 1642.\nIs printzipales tzentros urbanos de sa Tasm\u00e0nia sunt sa capitale Hobart e is tzitades de Glenorchy e Clarence, comente fintzas is biddas de Launceston, in su chirru setentrionale de s'\u00ecsula, e de Devonport e Burnie, in cussu nord-otzidentale.\nSu guvernu regionale de sa Tasm\u00e0nia tenet fintzas in c\u00e0rrigu s'amministratzione de s'\u00ecsula subantartica de Macquarie.\nAgiomai su 37% de su territ\u00f2riu suo faghet parte de riservas, parcos naturales o \u00e0reas amparadas, e custa carater\u00ecstica at batidu s'\u00ecsula a si prom\u00f2vere e si presentare che importante meta tur\u00ecstica e natural\u00ecstica."}
{"id": "18499", "revid": "2404", "url": "https://sc.wikipedia.org/wiki?curid=18499", "title": "Hobart", "text": "Hobart (in antis \"Hobartown\") est sa capitale de s'istadu insulare de Tasm\u00e0nia, in Austr\u00e0lia. In s'annu 2001 contaiat 191.169 bividores. S'agatat in sa buca de su fr\u00f9mene Derwent in pees de su monte Wellington, chi l\u00f2mpet a un'art\u00e0ria de 1.270 m.\nEconomia.\nForas de su turismu e de s'atividade portu\u00e0ria si bi agatat un'ind\u00f9stria segund\u00e0ria importante de linna, de fraigu de catamaranos e de produtzione de zingu.\nIst\u00f2ria.\nA pustis de Sydney, Hobart est sa tzitade prus antiga de s'Austr\u00e0lia. Est istada fundada in su 1804 dae su coronellu David Collins cun 300 presoneros, unos cantos marineros e unos 30 colonos l\u00ecberos. Durante medas annos sa populatzione fiat formada dae presoneros e gu\u00e0rdias, in prus de balleneris e cassadores de boes marinos. Giai in su cumintzu de su de 20 s\u00e8culos fiat dotada dae tramvia el\u00e8tricu chi aiat unidu s'istatzione ferrovi\u00e0ria tzentrale cun is tando trigh\u00ecngios de New Town, Queensborough, Wellington, Glenorchy, Risdon e Bellerive. Est istada su portu seberadu dae s'Ispeditzione Amundsen pro atracare torrende de su Polu Sud e de in ue ant informadu a su mundu de s'\u00e8situ de sa missione sua."}
{"id": "18500", "revid": "15504", "url": "https://sc.wikipedia.org/wiki?curid=18500", "title": "Pakistan", "text": "Su Pakistan, ufitzialmente Rep\u00f9blica isl\u00e0mica de su Pakistan, est un'istadu de s'\u00c0sia meridionale. Est su de ses istados prus populados in su mundu, cun una populatzione superiore a is 209 milliones de persones e est su de 36 istados prus ist\u00e8rridos cun 881 913 km2 de subrafache. Sa capitale est Islamabad, is limbas ofitziales s'urdu e s'inglesu.\nIn su sud, su Pakistan tenet una costera chi s'isterret pro 1.046 chil\u00f2metros in su Mare Ar\u00e0bicu e in su Golfu de Oman, in s'estu faghet l\u00e0cana cun s'\u00ccndia, in s'ovest cun s'Afganist\u00e0n, mentras cun s'Iran e sa Tzina l\u00e0canat rispetivamente in sud-ovest e in s'estremu nord-estu. In norte est istesiadu dae su Tagikistan de su passaditzu de su Vacan de s'Afganistan, mentras cumpartzit fintzas una l\u00e0cana mar\u00ectima cun s'Om\u00e0n.\nSu territ\u00f2riu chi costituit su Pakistan est cunsideradu su b\u00e0ntzigu de sa tziviltade e in pretzed\u00e8ntzia est istadu sede de diversas culturas antigas, intre de is cales cussa Mehrgarh de su Neol\u00ecticu e sa tziviltade de sa badde de s'Indu de s'edade de su Brunzu. De sighida si sunt sutz\u00e8didos rennos guvernados dae persones de fides e culturas diversas, intre de is cales ind\u00f9s, indo-gregos, buddhistas, musulmanos, turcu-m\u00f2ngolos, afganos e sikh. B'ant dominadu numerosos imp\u00e8rios e dinastias, intre de is cales s'Imp\u00e8riu Maurya bengalesu, s'imp\u00e8riu achemenide persianu, Lisandru de Matzed\u00f2nia, su califadu omayyade \u00e0rabu, su sultanadu de Delhi, s'Imp\u00e8riu M\u00f2ngolu, s'Imp\u00e8riu Mughal, s'Imp\u00e8riu Durrani, s'Imp\u00e8riu Sikh e s'Imp\u00e8riu brit\u00e0nnicu.\nSu Pakistan est unu casu \u00f9nicu intre sos istados musulmanos in cantu est s'\u00f9nicu a \u00e8ssere istadu pret\u00e8ndidu, essende\u00b7si formadu a pustis de sa tz\u00e8dida de parte de su territ\u00f2riu in antis indianu a longa traditzione induista ma interessadu dae sas undadas de cunversione de sa prus reghente religione isl\u00e0mica, pr\u00f2piu pro dare una natzione a is musulmanos in n\u00f9mene de s'Islam. S'idea de custa iscissione est difatis n\u00e0schida in sa galu unida \u00ccndia, in ue sa Liga Musulmana Panindiana (\"All \u00ccndia Muslim League\"), su segundu majore partidu indianu, in cussu tempus fiat ghiada dae su natzionalista isl\u00e0micu Mohammad Ali Jinnah chi pro primu, in su 1940, aiat propostu s'idea de una natzione isl\u00e0mica indiana, su Pakistan. Sa l\u00ecnia pol\u00ectica de sa Lega Musulmana miraiat difatis a una partzidura intre is duas printzipales comunidades religiosas de su continente indianu.\nAici su Movimentu de su Pakist\u00e0n ghiadu dae Mohammad Ali Jinnah naradu fintzas \"Qaid-e Azam\" aiat otentu su Pakistan chi fiat n\u00e0schidu, fintzas a pustis de rivendicatziones armadas, in su 1947 che a natzione indipendente pro sos musulmanos chi biviant in sas regiones a estu e a s'ovest de su subcontinente in ue sa majoria de sa populatzione fiat de cussa fide. A comintzu \"dominion\", su Pakistan aiat adotadu una noa costitutzione in su 1956, divenende una rep\u00f9blica isl\u00e0mica. Una gherra tzivile in su 1971 at batidu a sa setzessione de su Pakist\u00e0n orientale faghende n\u00e0schere su nou istadu de su Bangladesh.\nSu Pakist\u00e0n est una rep\u00f9blica parlamentare federale partida in bator prov\u00ecntzias e bator territ\u00f2rios federales. Si tratat de un'istadu \u00e8tnicamente e lingu\u00ecsticamente diversificadu, cun una variatzione pr\u00e8tzisa in sa geografia sua e in sa fera areste. Su Pakist\u00e0n possedit sa de sete fortzas armadas de su mundu pro mannaria e detenet armas nucleares, \u00f9nica natzione in su mundu musulmanu e segunda in \u00c0sia meridionale a t\u00e8nnere un istatus tale. S'istadu tenet un'economia semi-industrializada cun unu setore agr\u00ecculu bene integradu, s'economia sua est sa 26\u00b0 in su mundu in tr\u00e8menes de p\u00f2dere de achistu e sa de 45\u00b0 in tr\u00e8menes de PIB e est cunsiderada una de sas economias in majore cr\u00e8schida de su mundu.\nS'ist\u00f2ria de su Pakist\u00e0n de su pustis de indipend\u00e8ntzia est istada caraterizada dae per\u00ecodos de guvernu militare, de s'instabilidade pol\u00ectica e de cunflitos cun sa lacanante \u00ccndia. S'istadu sighit a acarare problemas complessos, intre is cales sa subrapopuladura, su terrorismu, sa poberesa, s'analfabetismu e sa corrutzione. Cun tantu de custos fatores, bantat birtudes istrat\u00e8gicas e potentziale de isvilupu. In is annos at godidu de not\u00e8voles progressos in sa riduida de sa poberesa arribbende a su segundu prus b\u00e0sciu tassu de poberesa org\u00e0nicu de s'\u00c0sia de su Sud. Sa bursa balores est istada intre de is prus performantes de s'\u00c0sia. Su Pakistan est membru de is Natziones Unidas, de su Commonwealth de is Natziones, de sos Sighentes \u00f9ndighi, de s'Organizatzione de Shanghai pro sa cooperatzione, de s'ECO, de su UfC, de su protocollu de Kyoto, de su ICCPR, de su RCD, de s'UNCHR, de sa Banca Asi\u00e0tica de Investimentu pro sas Infrastruturas de su G20 pro is istados in bia de isvilupu, de su ECOSOC; est membru fundadore de s'Organizatzione de sa cooperatzione isl\u00e0mica e de su SAARC."}
{"id": "18501", "revid": "2404", "url": "https://sc.wikipedia.org/wiki?curid=18501", "title": "Islamabad", "text": "Islamabad (in urdu \u0627\u0633\u0644\u0627\u0645 \u0622\u0628\u0627\u062f chi sign\u00ecficat: B\u00ecvidu dae s'Islam) est sa capitale de su Pakistan.Est postu in su nord-estu de s'istadu, in intro de su Territ\u00f2riu de sa Capitale Islamabad e tenet populatzione de unos 1.900.000 bividores (istima de su 2014). Faghet parte a livellu ist\u00f2ricu de sa regione de su pranu de Potwar, su restu de su cale format a livellu amministrativu parte de sa prov\u00ecntzia de su Punjab.\nIst\u00f2ria.\nIn su 1959 su logu in ue est situada in die de oe sa tzitade fiat istadu seberadu pro remplasare Karachi a capitale de istadu. Unu grupu de urbanistas si fiant incarrigados de sa progetatzione de sa tzitade noa, e in s'annu 1961 si nde comintzat in fines sa costrutzione a costadu de una bidda de su Potwar narada Saidpur Village, a curtzu de sa capitale de su Potwar de Rawalpindi. In s'annu 1967 sa tzitade fiat fata ufitzialmente in sa capitale de su Pakistan e in su 1970 giai fiant acabados sos traballos de fraigu. In su mese de santugaine de su 2005 sa tzitade est istada addanniada a cunsighidu de su terremutu de su Kashmir.\nSu 20 de cabudanne de su 2008, 60 persones fiant morta a pustis de s'esplosione de unu c\u00e0mbiu bompa contra s'intrada printzipale de s'hotel Marriott."}
{"id": "18502", "revid": "2404", "url": "https://sc.wikipedia.org/wiki?curid=18502", "title": "Laos", "text": "Sa Rep\u00f9blica Populare Democr\u00e0tica de Laos est un'istadu de su sud-estu de s'\u00c0sia inghiriadu dae Tail\u00e0ndia, Birm\u00e0nia, Rep\u00f9blica Populare de Tzina, Vietnam e Camb\u00f2gia. Su riu Mekong dd'atraessat de su norte a su sud e is montes printzipales sunt sa Cadena Annamita e is Montes de Luang Prabang.\nGeografia.\nLaos est un'istadu chene bessida a mare chi s'agatat in su sud-est de s'\u00c0sia e su paes\u00e0giu cunsistet mescamente in montes acutzos, su prus artu de is cales est Phou Bia cun 2820 metros de art\u00e0ria, cun carchi pranos e alturas. Tenet ist\u00e8rrida de 236.800 km\u00b2 e contat populatzione de unos 6.770.000 persones.\nSu riu Mekong format una parte de sa l\u00e0cana otzidentale cun sa Tail\u00e0ndia, mentras chi is montes de sa Cadena Annamita formant sa parte majore de sa frontera cun su Vietnam.\nSu clima locale est tropicale e caraterizadu dae monsones; b'at un'istajone proighinosa de su mese de maju a su de santandria, sighida dae un'istajone sica de su mese de nadale a su abrile.\nUnu 65 % de sa subrafache est ammuntada dae vegetatzione. Sa capitale e sa tzitade prus manna de Laos est Vientiane. Sunt importantes fintzas Luang Prabang, Savannakhet e Pakse.\nIst\u00f2ria.\nS'ist\u00f2ria de Laos comente a istadu cun identidade pr\u00f2pia comintzat in su de 14 s\u00e8culos cun sa fundatzione de su rennu de Lan Xang pro m\u00e8diu de Faghet Ngum.\nIn su de 19 s\u00e8culos, durante s'\u00e8poca coloniale, su Laos est istadu incorporadu a s'Indotzina frantzesa che a 'Protetoradu'. A pustis de un'ocupatzione giaponesa curtza durante sa Segunda Guerra Mundiale, aiat decraradu s'indipend\u00e8ntzia in 1945, ma is frantzesos aiant torradu a afirmare su cuntrollu issoro e petzi in 1950 su Laos aiat otentu una semiautonomia che \"istadu ass\u00f2tziadu\" a intro de s'Unione Frantzesa. In prus, is frantzesos nd'aiant sighidu a t\u00e8nnere su cuntrollu \"de facto\" fintzas a su 1954, cando su Laos aiat otentu s'indipend\u00e8ntzia completa che una monarchia costitutzionale.\nA metade de su de 20 s\u00e8culosu, pagu a pustis de s'indipend\u00e8ntzia, in s'annu 1954, s'istadu fiat istadu imboligadu in sa Gherra de su Vietnam. Durante sa d\u00e8cada de sos 1960 sa CIA aiat fatu una \"gherra secreta\" in su territ\u00f2riu laotianu cun matantzas non decraradas abertamente chi aiant disistabilizadu su paisu. A cunsigh\u00e8ntzia de custa gherra bruta imposta dae sos Istados Unidos fiat iscopiada sa Gherra tzivile de Laos intre su guvernu mon\u00e0rchicu istabilidu dae su Rennu de Laos e sas gherrillas comunistas de su Pathet Lao.\nSa gherra tzivile fiat acabada in s'annu 1975 cun s'abdicatzione de sa monarchia e s'istitutzione de unu guvernu de caratere marxista chi galu durat. Su re, sa reina, su pr\u00ecntzipe erederi e is frades de su re sunt istados portados a unu \"campu de reeducatzione\" comunista a tesu de sa capitale, in ue fiant mortos pagu a pustis. \u00c0teros membros de sa monarchia aiant isseberadu s'es\u00ecliu. Soulivong Savang est atualmente su cabu de sa fam\u00eclia reale Lao e bivet in s'es\u00ecliu in Frantza.\nDemografia.\nLaos est un'istadu cun proportzione manna de populatzione rurale. Fintzas sa capitale, Vientiane (pronuntziadu \"Viang-txan\"), est una tzitade relativamente minore cun petzi unos 200.000 bividores. Luang Prabang (103.000 bividores) est sa segunda tzitade de s'istadu e s'antiga sede reale de Laos. In custas tzitades si respirat un'atmosfera de trancuillidade agrad\u00e8ssida meda, a su contr\u00e0riu che in \u00e0teras capitales e tzitades de custa zona de \u00c0sia in ue imperant su tr\u00e0ficu ca\u00f2ticu.\nSu grupu \u00e8tnicu dominadore est su Lao. Sa par\u00e0ula \"Laos\" benit dae su Frantzesu, in ue su \"s\" finale est muda.\nSa gente locale si n\u00f9menant \"Lao\" e narant a s\u00ec'istadu issoro \"Path\u00e9t Lao\" (Paisu Lao). Tenent meda afinidade \u00e8tnica, lingu\u00ecstica e culturale cun sos bividores de s'Isaan, zona a l\u00e0cana in su nord-estu de Tail\u00e0ndia, a s'\u00e0teru cantone de su riu Mekong.\nSa festa prus importante a totu Laos est su Pimay (annu nou), cando si festat s'annu nou Buddista. Sa gente essit a sas istradas a ghetare abba a sos \u00e0teros."}
{"id": "18503", "revid": "10458", "url": "https://sc.wikipedia.org/wiki?curid=18503", "title": "Tail\u00e0ndia", "text": "Sa Tail\u00e0ndia (in tailandesu: \u0e1b\u0e23\u0e30\u0e40\u0e17\u0e28\u0e44\u0e17\u0e22), ufitzialmente Regnu de Tail\u00e0ndia (in tailandesu: \u0e23\u0e32\u0e0a \u0e2d\u0e32\u0e13\u0e32\u0e08\u0e31\u0e01\u0e23 \u0e44\u0e17\u0e22, Ratcha-anachak Thai), est un'istadu de su sud-estu asi\u00e0ticu chi l\u00e0canat in s'estu cun su Laos (parte manna de custa frontera dda format su riu Mekong), in su sud-estu cun sa Camb\u00f2gia, in su sud cun su Golfu de su Siam e sa Mala\u00ecsia , e in s'ovest cun su mare de sas Andamanas e Birm\u00e0nia. Est unu de sos baranta-noe istados chi cumponent su continente asi\u00e0ticu. Tenet ist\u00e8rrida de 513.115 km\u00b2 e unos 65.500.000 de bividores su 2011 (su de 20 istados prus populados de su mundu), cun una densidade de populatzione de unos 128 biv/km\u00b2. Sa capitale e sa tzitade prus pobulada est Bangkok (Krung Thep Maha Nakhon), tzentru de s'atividade pol\u00ectica, cummertziante e industriale de su istadu.\nSa Tail\u00e0ndia fiat connota in antis che Siam. Custu n\u00f9mene est istadu cambiadu sa prima borta in su 1939 dae Prathet Thai (\u0e1b\u0e23\u0e30\u0e40\u0e17\u0e28\u0e44\u0e17\u0e22) e torra in su 1949 (essende istadu torradu a mudare durante sa Segunda Guerra Mundiale). Prathet cheret n\u00e0rrere 'paisu' e sa par\u00e0ula thai (\u0e44\u0e17\u0e22) sign\u00ecficat 'l\u00ecberu' o 'libertade' in sa limba tailandesa, par\u00e0ula chi puru est su n\u00f9mene de su grupu \u00e8tnicu de majoria in Tail\u00e0ndia (etnia chi at agatadu sa libertade prus de duos mill\u00e8nnios faghet, arribados a custa regione fuende\u00b7si\u00b7nche de sos tzinesos). Custu faghet chi Prathet Thai si potzat bortare comente 'Paisu de Gente L\u00ecbera'. Bortende a s'inglesu Prathet Thai at passadu a \u00e8ssere Thailand ('Terra de sos Thai'), e de inoghe sa tradutzione \u00abTail\u00e0ndia\u00bb in is \u00e0teras limbas.\nUnu 75% de sa populatzione \u00e8tnica est tailandesa, unu 14% est de or\u00ecgine tzinesa, e su 3% est de or\u00ecgine malesa; su restu pertenet a grupos minorit\u00e0rios incluende sos Mundos, Khmer e diversas trib\u00f9s de sos montes. Sa limba ufitziale est su tailandesu. Sa religione printzipale est su buddhismu, praticadu dae su 95% de sa populatzione. Sa Tail\u00e0ndia at b\u00ecvidu una cr\u00e8schida econ\u00f2mica lestra intre su 1985 e 1996. Oe in die est un'istadu de reghente industrializatzione e unu esportadore mannu. Su turismu puru contribuet in manera significativa a s'economia natzionale. In Tail\u00e0ndia b'ant 2,2 milliones de emigrantes, e cherit fintzas annoditzadu chi custa terra puru atraet espatriados de paisos in bia de isvilupu."}
{"id": "18505", "revid": "15062", "url": "https://sc.wikipedia.org/wiki?curid=18505", "title": "Liga Nord", "text": ""}
{"id": "18526", "revid": "173400", "url": "https://sc.wikipedia.org/wiki?curid=18526", "title": "N\u00f9menes sardos", "text": "Custa est una lista de n\u00f9menes ist\u00f2ricos ispetz\u00ecficos de sa Sardigna."}
{"id": "18528", "revid": "10458", "url": "https://sc.wikipedia.org/wiki?curid=18528", "title": "Sambenados sardos", "text": "Sos sambenados sardos sunt su grupu de sos sambenados chi s'agatant in Sardigna. \nDocumentatzione.\nIntre sas fontes prus de importu pro s'ist\u00f9diu de s'onom\u00e0stica sarda antiga sunt de tzitare sos condaghes, registros amministrativos eclesi\u00e0sticos de su per\u00ecodu giudicale chi benint dae su XI-su de XIII s\u00e8culos e s\"'Ultima Pax Sardiniae\", tratadu de paghe de su 1388 intre Giuanne I de Aragona e Elianora de Arbar\u00e8e, documentos in ue s'agatat sa majoria de sos sambenados de oe, a s'ispissu iscritos cun una grafia unu pagu diferente (es. \"De Thori\", oe Dettori). Dae sa metade de su de XVI s\u00e8culos, gr\u00e0tzias a s'istitutzione de sos \"Quinque Libros\", detz\u00ecdida in su Cuntz\u00ecliu de Trentu, est poss\u00ecbile torrare a costr\u00f9ere s'ist\u00f2ria e s'evolutzione de sos sambenados generatzione pro generatzione.\nVariedade.\nSos sambenados sardos de oe ant tentu or\u00ecgine in su s'edade m\u00e8dia bassa. Medas de sos sambenados petzi sardos derivant dae top\u00f2nimos (es. Vitzi, de \"Vitzi\" o Onnis/Onni/\"Fonne\"su, dae Fonne), prus de totu dae antigos bidditzolos (es. \"Kerki\", bidditzolu de sa curadoria de sa Nurra, samb. de oe \"Cherchi\", o \"Sogus\", in sa curadoria de Gippi, dae ue benit \"Desogus\") oe pro sa majoria iscumpartos (est n\u00f2didu s'abbandonu de chentinas de tzentros abitados sardos durante su de XIV s\u00e8culos, pro more de sa peste niedda e de sa gherra sardu-catalana), n\u00f9menes de animales (es. Porcu \"porcu\", \"Piga\" \"piga\" (su pugione), \"Cadeddu\" \"canigheddu\" etz.), nom\u00ecngios (es. \"Pittau\" \"Sebastiano\") a bortas indicativos de unu tratu personale (es. Mannu \"mannu\") o de unu raportu de filiatzione (es. \"Corbeddu\", \"f\u00ecgiu/-a de Corbu\"), e, fintzas si de mancu, antrop\u00f2nimos (es. \"Catte\", \"Marche\" \"Marcu\" etc.) o n\u00f9menes de traballos; bi nde sunt chi benint dae formas n\u00e0schidas dae su sostratu protosardu e, cada tantu, giai atestadas comente a formas onom\u00e0sticas in losas sardas de \u00e8poca romana.\nIntre sos sambenados sardos chi benint dae foras sa pertzentuale prus manna (7% de su totale) est costituida dae cussos corsicanos o chi indicant una poss\u00ecbile or\u00ecgine c\u00f2rsa (es. C\u00f2ssu, chi in tempos antigos beniat iscritu \"Corsu\" o \"C\u00f2ssiga\" = C\u00f2rsica); custos sunt dif\u00f9ndidos printzipalmente, ma non petzi in ie, in sas \u00e0reas cors\u00f2fonas de sa Gaddura, de s'Anglona e de su Tataresu. B'at \u00e0pidu unu flussu migrat\u00f2riu mannu dae s'\u00e0tera isponda de sas Bucas de Bonif\u00e0tziu, difatis, giai dae s'edade m\u00e8dia, e est acabadu petzi in sos primos degh\u00e8nnios de su de XIX s\u00e8culos.\nSunt relativamente comunes fintzas sos sambenados origin\u00e0rios de sa pen\u00ecsula italiana o chi indicant una poss\u00ecbile or\u00ecgine italiana (es. Massa dae \"Massa\", Pisanu/o dae Pisa), carchi unu de sos cales est documentadu partinde dae su per\u00ecodu giudicale; in piessignu, pro cussu per\u00ecodu, sambenados l\u00ecgures e toscanos pro more de sos raportos pol\u00ecticos e cumertziales intre sa Sardigna e sas duas rep\u00f9blicas marinaras de G\u00e8nova e Pisa; intre sos prus illustras e influentes pro s'ist\u00f2ria de sa Sardigna faghent a tzitare sos \"Lacon-Massa\" (\"Obertenghi\"), sos \"Doria\", sos \"Viscontes\" etc. Si rilevat annotamala sa pres\u00e8ntzia de sambenados ib\u00e8ricos od origin\u00e0rios de sa pen\u00ecsula ib\u00e8rica e b\u00e8nnidas in su dillindadu de sa Catalugna (es. \"Aymerich\", \"Canelles\", \"Sanjust\" etc.), l\u00f2mpidos in s'\u00ecsula durante su plurisecolare per\u00ecodu aragonesu-ispagnolu, pro cantu non manchent casos de sambenados de or\u00ecgine ib\u00e8rica financo illustras giai atestados in sos condaghes giudicales, a es\u00e8mpiu tale \"Iohanne Cadalanu\" (\"Giovanni Catalano\") o \"de Maiorica\" (de Maiorca), o fintzas sa matessi fam\u00eclia giudicale arborense de sos \"De Serra Bas\" (in parte erede de sos Cervera, \"Viscontes de Bas\").\nSambenados sardos giai atestados in \u00e8poca romana.\nIn losas romanas in Sardigna cada tantu aparint onom\u00e0sticos chi ant a torrare a cumparire in \u00e8poca medievale e/o moderna. Tzitemus a es.: \"Torbenius Kariti\" (CIL, X, 7876) chi s'agatat in su medievale \"Torbenio/Torbeni/Torbini/Turbini/Dorbeni\"; \"Monioritinus\" (CIL, X, 7877), ligadu a su sambenadu \"Moni/Monni\"; \"Baris/Barix\" e su medievale \"Barisone/Parisone\"; \"Valeria Amoccada\" ligadu a su sambenadu \"Mocco\" de oe; \"Ietoccor Torceri filius\" a s\"'Ithoccor\" medievale e a su \"Stoccoro\" de oe.\nFitiania.\nSambenados prus dif\u00f9ndidos.\nSos binti sambenados prus dif\u00f9ndidos in Sardigna sunt custos:\nSambenados prus dif\u00f9ndidos pro prov\u00ecntzia.\nSos deghe sambenados prus dif\u00f9ndidos in sas prov\u00ecntzias sardas betzas."}
{"id": "18531", "revid": "12712", "url": "https://sc.wikipedia.org/wiki?curid=18531", "title": "Sistema operativu", "text": "Unu sistema operativu (acurtzau cummenti SO), in inform\u00e0tica, est su programma printzipali de unu elaboradori ca manixat is risorsas suas, frunendi serv\u00ectzius de basi a is programmas aplicativus in esecutzioni.\nDescritzioni.\nSu sistema operativu ponit unu grupu de cumandus e serv\u00ectzius a disponimentu de s'impitadori, po ddu poni in cunditzionis de impreai s'elaboradori, siat custu su prus piticu de is palmaris o unu sistema centrali mannu, a su mellus de is possibbilidadis.\nPo m\u00e8diu de su sistema operativu, s'impitadori no depit connosci is minudas costrutivas de s'elaboradori suu po ita custus funt cuaus de un'interf\u00e0tzia prus c\u00f2moda de impreai.\nUnu sistema operativu podit essi classificau cummenti:\nFainas printzipalis.\nIn fueddus prus rigorosus, unu sistema operativu est un'assortimentu de protzeduras e struturas de datus respons\u00e0bbilis po:\nChi su sistema previdit sa possibbilidadi de ammentu de is datus in una mem\u00f2ria de massa, cummenti acuntessit me is elaboradoris po impreu generali, tenit puru su c\u00f2mpitu de manigiai s'archiviatzioni e s'atzessu a is arch\u00ecvius. Is programmas podint ligi e scriri in sa mem\u00f2ria de massa impreendi is protzeduras lassadas a disponimentu de su sistema operativu. Custa parti de su sistema est su sistema de is arch\u00ecvius.\nA sa fini, chi est previdia s'interatzioni cun s'impitadori, de s\u00f2litu est impreada po custu un'interf\u00e0tzia (gr\u00e0fica o a testu). Su cunsideru de s'interf\u00e0tzia cummenti cumponenti de su sistema o cummenti programma separau dipendit de su progetu: me is sistemas UNIX, s'interf\u00e0tzia est unu programma esecutau apitzus de su sistema beru; in Windows 2000 una parti manna de is funtzionis po sa creatzioni de s'interf\u00e0tzia est unu cumponenti de fundamentu de su sistema etotu. S'interf\u00e0tzia no est un'\u00f2bligu, ca unu sistema podit essi fatu po essi impreau in m\u00e0chinas ca no previdint interatzioni peruna cun umanus (cummenti sistemas integraus o cartas inteligentis).\nCumponentis.\nN\u00f9cleu.\nSu n\u00f9cleu est unu grupu de funtzionis de basi conn\u00e8tidas pari pari e conn\u00e8tidas cun is cumponentis f\u00ecsicus de s'elaboradori ca funt esecutadas cun su livellu de privil\u00e8giu m\u00e0ssimu a disponimentu in sa m\u00e0china: sa modalidadi n\u00f9cleu. Su n\u00f9cleu atru no est ca unu programma ca depit fruniri un'atzessu cuntrollau a is cumponentis eletr\u00f2nicus e a is atrus cumponentis de su sistema operativu a is programmas aplicativus tirendindi su c\u00f2mpitu de ddas manigiai.\nDdoi at genias diferentis de n\u00f9cleus. Unu micro-n\u00f9cleu incluit sceti is funtzionis de basi e totu is atras ddas frunint atrus programmas ca funtzionant in modalidadi impitadori. Unu n\u00f9cleu cl\u00e0ssicu (o monol\u00ecticu) inv\u00e8cias integrat su man\u00ecgiu de sa mem\u00f2ria virtuali, su pranificadori de is processus, su sistema de is arch\u00ecvius e is pilotas de is dispositivus.\nSu pranificadori.\nSu pranificadori est de importu mannu po is sistemas multi-processu. Giai ca in unu elaboradori t\u00ecpicu ddoi at prus processus ca processoris po ddus esecutai, su pranificadori ponit in esecutzioni unu processu e ndi frimat un'atru, fadendi unu c\u00e0mbiu de cuntestu. Custu acuntessit a una velocidadi ca donat a s'impitadori s'idea ca is processus funt esecutaus in su pr\u00f2priu momentu, ammanniendi s'efic\u00e8ntzia de s'elaboradori. Su pranificadori fait puru a manera ca unu processu ca depit aspetai datus de unu dispositivu po podi sighi cun su traballu suu no t\u00e8ngiat su processori inoperativu: in s'interis atrus processus podint essi esecutaus.\nDdoi at duas genias de pranificadori: su pranificadori cooperativu e su pranificadori cun prelatzioni.\nMan\u00ecgiu de s'intrada/essida.\nSu man\u00ecgiu t\u00ecpicu de s'intrada/essida, e duncas de is dispositivus, est portada a cumprimentu cun su mecanismu de is interrutzionis: candu unu dispositivu est prontu a scambiai datus cun su sistema, imbiat unu sinnali a su sistema operativu ca firmat s'esecutzioni de su processu currenti e ponit in esecutzioni su pilota de su dispositivu.\nMan\u00ecgiu de sa mem\u00f2ria.\nCusta parti de su sistema man\u00ecgiat sa mem\u00f2ria prim\u00e0ria e dda ass\u00ecnniat a is processus ca dda pedint, in antis de incumentzai s'elaboratzioni. Su man\u00ecgiu est netzess\u00e0riu po ammentai canta mem\u00f2ria est impreada e canta nci nd'at a disponimentu po sodisfai pedidas noas. De s\u00f2litu, custu c\u00f2mpitu est portau a cumprimentu cun s'Unidadi de Man\u00ecgiu de sa Mem\u00f2ria (UMM), unu cumponenti f\u00ecsicu de s'elaboradori.\nSistema de is arch\u00ecvius.\nSu sistema de is arch\u00ecvius est unu grupu de funtzionis ca permitint de organizai e manigiai is datus in una mem\u00f2ria de massa. Gr\u00e0tzias a custu, s'impitadori podit scriri, ligi e assetiai is arch\u00ecvius chena pentzai a s'organizatzioni f\u00ecsica insoru in sa mem\u00f2ria (p.e. in cali rastu de unu discu s'agatant).\nInterf\u00e0tzia cun s'impitadori.\nIn unu sistema fatu po essi impreau de umanus, serbit una manera po podi giai is cumandus a s'elaboradori e arriciri is arresurtaus. Sa manera prus comuna est una presentada bisuali. Sa prus simpli est un'interf\u00e0tzia a testu, cummenti in MS-DOS e UNIX, ma oi in dii totus is sistemas prus connotus tenint un'interf\u00e0tzia gr\u00e0fica, cummenti Microsoft Windows, Mac OS, Android e distributzionis medas de Linux."}
{"id": "18532", "revid": "3602", "url": "https://sc.wikipedia.org/wiki?curid=18532", "title": "Tuareg", "text": "Sos Tuareg (/\u02c8tw\u0251\u02d0r\u025b\u0261/ ; fintzas iscritu Twareg o Touareg) sunt unu populu berberu fatu a cunfederatzione ind unu tretu mannu meda de s'Africa otzidentale, pro su prus in su Sahel, dae sa L\u00ecbia meridionale a s'Alger\u00eca de jossu, Niger, Mali e Burkina Faso; calicunu si podet acatare fintzas in sa Nig\u00e9ria de susu. De traditzione, sos tuareg fachent sos pastores e andantanos, comente semper ant fatu peri sos seculos; si narant Kel Tamasheq o Kel Tagelmust intra issos, a sa l\u00ectera \"sos chi chistionant su Tamasheq\", una limba issoro de sa familia afro-asiatica.\nA sos tuareg sos istranzos los mutint \"sos omines best\u00ecos in biaitu cotu\", pro su colore totu biaitu de sa bestimenta chi si ponent cada die. Si credet chi siant issos s'erentzia de sa primarja zente berbera in su Nordafrica. Sunt istaos issos a isparghere meda s'islam peri totu sa regione saheliana e su capu setentrionale de s'Africa, mancari medas non siant nemancu islamizaos.\nSa sotziedade tuareg est fata de apartenentzia a unu clan, classe sotziale e gerarchia de casta in dontzi cunfederatzione. In s'era coloniale europea e post-coloniale, ant tentu una parte de importu meda in sos abolotos de sa regione sahariana."}
{"id": "18533", "revid": "3602", "url": "https://sc.wikipedia.org/wiki?curid=18533", "title": "Kel Ahaggar", "text": "Sos Kel Ahaggar ( berberu: \u2d3e\u2d4d \u2d42\u2d34\u2d54 ), a sa l\u00ectera \"Sos de Ahaggar\", sunt una cunfederatzione tuareg chi teniat domo in sos montes Hoggar (\"Ahaggar\" in sa limba de su locu), in Alger\u00eca de jossu. Sa cunfederatzione si pensat chi la apat fundada sa matriarca Tin Hinan, chi como pasat in suta de una losa monumentale in Abalessa, a chirru de su IV\u00b0 seculu, ma ativa dae su 1750. In su 1977, su gubernu algerinu nche la at belle isperdida.\nSa limba de custa cunfederatzione si narat \"Tahaggart\", unu limbazu de Tamahaq."}
{"id": "18534", "revid": "2404", "url": "https://sc.wikipedia.org/wiki?curid=18534", "title": "Losa de Nora", "text": "Sa Losa de Nora est unu blocu in pedra aren\u00e0ria (mannu 105 cm, ladu 57 cm) chi portat unu r\u00e8tulu chi a p\u00e0rrere de sa casi totalidade de is istudiosos diat \u00e8ssere in alfabetu fen\u00ectziu. Est istadu atzapada in su 1773 inserrada in unu tumbarinu a sicu de una b\u00ecngia in prossimidade de s'\u00e0bside de sa cr\u00e8sia de Sant'Efis in Pula, bidda chi s'agatat in sa Sardigna meridionale chi or\u00ecginat dae s'antiga tzitade de Nora, una de sas primas tzitades sardu-fen\u00ectzias. S'agatamentu foras de su cuntestu archeol\u00f2gicu suo originale limitat a su cuntentu suo sas informatziones chi si podent bogare a pitzu de su documentu. Cunservada in su Museu archeol\u00f2gicu natzionale de Casteddu, sa losa ammostat su primu iscritu fen\u00ectziu mai agatadu a ovest de Tiru: sa datatzione sua b\u00e0ntzigat intre sos de 9 e de 8 s\u00e8culos a.C. Su documentu epigr\u00e0ficu est istadu publicadu a s'internu de su Corpus Inscriptionum Semiticarum suta de su n\u00f9meru CIS I, 144, e una parte de is istudiosos retenent chi siat de su cantu minore (e \u00f9nica cantu subrab\u00ecvidu) de un' iscritzione meda de prus longa, partzida in prus pedras, mancari ammanchet unu cunsensu generale a custu prop\u00f2situ."}
{"id": "18535", "revid": "1269", "url": "https://sc.wikipedia.org/wiki?curid=18535", "title": "Paolo Salvati", "text": ""}
{"id": "18552", "revid": "12712", "url": "https://sc.wikipedia.org/wiki?curid=18552", "title": "Intrada/essida", "text": "S'intrada/essida (connotu puru cummenti \"input/output\", de s'ingresu, acurtzau cummenti I/O) est sa parti de su sistema operativu ca permitit a s'impitadori de impreai is dispositivus eletr\u00f2nicus collegaus a un'elaboradori.\nSa manera de cuntziderai s'I/E dipendit a manera forti de s'\u00e0mbitu de studiu. Is ingenneris eletr\u00f2nicus cuntziderant is cumponentis f\u00ecsicus de is dispositivus, cummenti cavus, fontis de alimentatzioni e circuitus integraus. Is programmadoris inv\u00e8cias depint manigiai is interf\u00e0tzias lassadas a disponimentu de sa programmera: is cumandus acetaus de su dispositivu, is datus ca aspetat de ligi e sa manera de signalai faddinas. Po urtimu, s'impitadori depit bii is datus de imbiai o arricius de su dispositivu in una forma ca podit cumprendi. Custus podint essi in forma de testu, figuras, sonus, etc.\nDispositivus.\nIs dispositivus podint essi classificaus cummenti dispositivus de intrada, ca imbiant is datus a s'elaboradori. Es\u00e8mpius funt su ratu (\"mouse\") e su digitalizadori (\"scanner\"). Is dispositivus de essida funt inv\u00e8cias is chi arricint is datus, cummenti su schermu e s'imprentadora. Oi a dii, est raru ca unu dispositivu siat sceti de intrada o de essida e calincunu, cummenti is discus e is crais USB, ca funt s'unu e s'atru a su pr\u00f2priu tempus."}
{"id": "18553", "revid": "2404", "url": "https://sc.wikipedia.org/wiki?curid=18553", "title": "Gujana Frantzesa", "text": "Sa Gujana Frantzesa (in frantzesu \"Guyane\" o \"Guyane fran\u00e7aise\"; in cr\u00e8olu gujanesu \"Lagwiyan\") est una regione e unu dipartimentu ultremarinu de sa Frantza in s'Am\u00e8rica meridionale.\nPigat l\u00e0cana in su sud e in s'estu cun su Brasile, in s'ovest cun su Suriname e si ghetat in su norte in s'Otz\u00e8anu Atl\u00e0nticu. Cun una subrafache de unos 83846 km\u00b2, sa Gujana rapresentat su prus mannu de sos dipartimentos frantzesos pro ist\u00e8rrida, mancari siat su prus pagu densamente pobuladu e su cun ammuntadura majore de padentes (prus de su 96%). Su dipartimentu gujanesu costituit una de sas noe regiones ultraperifericas de s'Unione Europea, de chi costituit solu territ\u00f2riu in Sudam\u00e8rica.\nSu cabulogu de sa Guajana Frantzesa est sa Cajenna, sede de sa prefetura e pro fintzas de sa regione e de su dipartimentu, in s'\u00e0mbitu de su cale rapresentat siat sa tzitade prus populada siat cudda cun minore ist\u00e8rrida territoriale.\nIst\u00f2ria.\nSa costera de Sa Gujana est fiat esplorada dae Cristolu Columbu a su 1498. In su 1503 fiant comintzados a ac\u00f9dere frantzesos a sa zona de Cajenna. In su 1604, sa col\u00f2nia de sa Gujana aiat pigadu n\u00f9mene de \"Frantza Ecuatoriale\". Sa Gujana at a \u00e8ssere una col\u00f2nia frantzesa fintzas a su 19 de martzu de su 1946, cando at otentu s'istatutu de dipartimentu ultramarinu. Est istadu fintzas su logu de una col\u00f2nia penale nodida fintzas a su 1951. Sa serrada de sa presone fiat otenta a pustis de sa Prima Gherra mundiale, a pustis de sa publicatzione de 27 art\u00ecculos de Albert Londres e suta s'imp\u00e8llida de Gaston Monnerville. In su 1938 fiat mandada s'\u00f9rtima caravana de \"bagnards\" (fortzados), ma no est istadu fintzas a su 1945 chi s'Assemblea Costituente frantzesa aiat detz\u00ecdidu de repatriare sos subrab\u00ecvidos chi ddu disigiaiant (pagos meda fiant abarrados). Su protzessu at duradu oto annos.\nIn die de oe est connota mescamente pro sa base ispatziale de Kourou, dae ue si faghent sas ghetaduras de s'Ag\u00e8ntzia Ispatziale Europea.\nActualment est connota susetotus pro sa base espacial de Kourou, dae in ue si faghent sos imbolos de s'Agentzia de Isp\u00e0tziu Europea.\nPopulatzione.\nIn su ghenn\u00e0rgiu 2012, sa Gujana frantzesa teniat una populatzione istimada de 239.450 persones, sa majoria de sas cales cuntzentradas in sas tzitades de costera (metade de sa populatzione de su dipartimentu si cuntzentrat in Cajenna ebbia) e in parte fintzas a longu a longu de sos rios printzipales: a custos, si summat unu n\u00f9meru de clandestinos chi v\u00e0riat segundu de sas fontes intre sos 30.000 e sos 60.000. Sa densidade abitativa m\u00e8dia de su dipartimentu intrenu est de unas 2,8 persones pro chil\u00f2metru cuadradu, sa prus b\u00e0scia intre sas regiones de sa Frantza: in s'\u00e0rea de sa Cajenna imbatet antimes a sos 2725 bividores pro km\u00b2, e in generale sos balores de densidades de populatzione a longu sa zona de costera ant decuplicadu (19 bividores/km\u00b2) in cumpar\u00e0ntzia cun sa m\u00e8dia regionale, mancari semper meda inferiore postu a pare de sa m\u00e8dia natzionale frantzesa.\nSegundu unu tzensu de su 2010, petzi su 56,8% de sos bividores de sa Gujana frantzesa bi fiat fintzas n\u00e0schidu: de sos chi abarrant, su 9,3% fiat origin\u00e0riu de sa Frantza metropolitana, su 3% de sas Antillas frantzesas e su 30% de unos \u00e0teros Paisos (mescamente Suriname, Haiti e Brasile).\nSa cumpositzione \u00e8tnica de su territ\u00f2riu est estremamente eterog\u00e8nea e contatuna chimbantina de grupos \u00e8tnicos diferentes: nointames, resurtat meda cumplicadu f\u00e0ghere istimas pretzisas, in cantu sos iscand\u00e0llios frantzesos non tenent contu de fatores comente a etnia e colore de pedde.\nSanidade.\nIn virtude de sa positzione ecuatoriale de sa Gujana frantzesa, in su dipartimentu sunt fitianas maladias t\u00ecpicas de climas \u00f9midos e tropicales, comente sa mal\u00e0ria, sa dengue, sa calentura groga (pro sa cale est dimandadu su vatzinu pro aspirantes visitadores) e sa tisich\u00e8ntzia.\nSas dificultades de atzessu a fontes de abba pot\u00e0bile tratada in logu de comunidades medas, cun su cunsighente rifornimentu de abbas fluviales, sunt annotamala a sa base de aumentos peri\u00f2dicos de su pesu de maladias enteriche.\nSos inditos de mortalidade perinatale, materna e infantile abarrant \u00e0ncora meda artos, cumpar\u00e0biles a sos chi s'agatat in \u00e0teros istados in bia de isvilupu.\nSa Guiana frantzesa bantat annotamala sa trista primatzia de dipartimentu cun prus manna intzid\u00e8ntzia de AIDS, chi in ie est agiomai deghe bortas prus artu de sa m\u00e8dia natzionale frantzesa.\nCriminalidade.\nIn su 2013, est bessidu a pitzu dae carchi raportu chi su tassu de delincu\u00e8ntzia comuna (viol\u00e8ntzia, tepismu) in Guajana Frantzesa est su prus artu de sa Frantza intrena, cun unu tassu de ochiduras paris a su de unos \u00e0teros istados comente Brasile e Guyana e unu n\u00f9meru de reatos de tipu econ\u00f2micu/finantzi\u00e0riu segundu solu a sa C\u00f2rsica.\nEconomia.\nS'economia gujanesa est giuigada in bia de isvilupu, in cantu in manna parte dipendente dae sos agiudos econ\u00f2micos de sa madrepatria e de su Centre Spatial Guyanais de Kourou, chi produet a solu giai su de bator unu de su PIB de su dipartimentu e impreat annotamala su 1% de sa fortza sua traballu: su setore prus isvilupadu abarrat su prim\u00e0riu.\nSu PIB de sa Gujana frantzesa est istimadu in 3,145 milliardos de \u00e8uros (14.100 \u20ac per\u00f2mine, faghende\u00b7nde sa de bintisete regiones frantzesas pro PIB e sa de \u00f9ndighi in Am\u00e8rica meridionale), in cr\u00e8schida de su 3,2%.\nSa manorberia contat 70.701 persones. De su 2004, sa Gujana est ogetu de una tzerta cr\u00e8schida de s'impreu, ispetzialmente in su setore estrativu e de su fraigu: mancari custu fatu su tassu de disimpreu abarrat in estremamente artu (prus de su 21%, per\u00f2 bascende respetu a sos primos annos 2000 cando lompiat giai giai a su 30%)."}
{"id": "18554", "revid": "2404", "url": "https://sc.wikipedia.org/wiki?curid=18554", "title": "Guyana Frantzesa", "text": ""}
{"id": "18555", "revid": "1269", "url": "https://sc.wikipedia.org/wiki?curid=18555", "title": "Discu fissu", "text": "Su discu fissu (o discu c\u00eddrinu/t\u00e8teru), in inform\u00e0tica, est unu dispositivu de mem\u00f2ria de massa ca impreat unus discus magn\u00e8ticus po arreguai datus e aplicatzionis.\nIst\u00f2ria.\nSu discu fissu dd'at imbentau s'IBM in su 1956 cun su 350 Disk Storage Unit. Su primu prot\u00f2tipu fiat fatu de 50 discus cun su di\u00e0metru de 24\" (circa 60cm) e podiat tenni 5MB de datus. Fiat mannu cummenti unu frigor\u00ecferu e pes\u00e0t prus de 1t. In printz\u00ecpiu, su n\u00f2mini prus impreau fiat discu fissu. Is fueddus \"discu c\u00ecdrinu\" (\"hard disk\") funt n\u00e0scius a pustis, po contraposizioni cun is discheddus (in ingresu \"floppy disk\", discus moddis).\nDescritzioni.\nSu discu fissu est costituiu cun unus pratus a arrodiamentu lestu, fatus de imb\u00ecdriu o allum\u00ecniu, cobertu de materiali ferromagn\u00e8ticu e de duas concheddas de ligidura po dogna ladu de dogna discu ca \"bobant\" a pagus nan\u00f2metrus de sa superfici de su discu, ligendi o scriendi is datus. Sa conchedda est pesada de s'\u00e0ria m\u00f2via de s'arrodiamentu de is discus. Sa velocidadi de arrodiamentu est de s\u00f2litu 5.400, 7.200. 10.800 o 15.000 girus po minudu.\nOrganizatzioni f\u00ecsica de is datus.\nIs datus funt de s\u00f2litu memorizaus asuba a su discu sighendi unu schema de alocatzioni f\u00ecsica beni definiu. Su prus impreau est su Tzilindru, conchedda, setori o TCS (connotu cummenti CHS, de s'\u00ecngresu \"Cylinder/Head/Sector\"). In custa strutura, is datus funt scritus a manera de teni un indiritzu cun unu n\u00f9meru po cadauna de is sighentis entidadis f\u00ecsicas:\nSu discu est fatu de unus pratus postus unu parallelu a s'atru. Dogna ladu tenit unu n\u00f9meru un\u00ecvocu.\nAsuba a dogna ladu de su pratu ddoi at una conchedda de scritura/ligidura de is datus. Is concheddas si podint movi sceti totas in pari. Duncas, sa positzioni de dogna conchedda asuba a su pratu est sa pr\u00f2pria de totu is atras.\nDogna pratu est dividiu in prus aneddus conc\u00e8ntricus, ca ddi nant rastas e funt numeraus.\nGrupu de setoris de rastas l\u00e0cana a pari.\nSu grupu de rastas cun sa pr\u00f2priu dist\u00e0ntzia de su centru de totu is pratus. Funt totu is rastas cun su matessi n\u00f9meru, ma pratu diferenti.\nSu grupu de setoris in sa pr\u00f2priu positzioni in totus is pratus.\nCusta strutura introdusit una geometria f\u00ecsica de su discu ca cunsistit in una s\u00e8rie de cordinadas TCS ca permitint de indiritzai a manera un\u00ecvoca dogna blocu de datus in su discu.\nStrutura de su setori.\nSu setori est s'unidadi prus pitica de sa formatatzioni de livellu b\u00e0sciu de su discu fissu (innoi seus chistionendi de formatatzioni f\u00ecsica e no de sa formatatzioni l\u00f2gica ca pertocat sa creatzioni de tabellas de alocatzioni de is arch\u00ecvius, ca dipendit de su sistema operativu e de su sistema de is arch\u00ecvius impreau). Su setori no est unu logu buidu asuba a su discu, ma tenit una strutura ca assimbilat a custa:\n&lt;SIS&gt;&lt;SIN&gt;&lt;INTESTATZIONI&gt;&lt;DATUS&gt;&lt;CONTROLLU&gt;\nSIS est su Sp\u00e0tziu Intra is Setoris, una parti smagnetizada ca serbit a signai s'inghitzu (o sa fini) de unu setori. SIN est unu pre\u00e0mbulu ca serbit a sa sincronizatzioni de unu rel\u00f2giu de sistema. S'intestatzioni cuntenit in informatzionis ca serbint a identificai su setori. A pustis, benint is datus e su CONTROLLU, ca cuntenit s'arresurtau de una funtzioni matem\u00e0tica carculada asuba a su blocu DATUS e serbit po controllai ca custus siant l\u00ecgius chena faddinas.\nSetori de aviu de su SO.\nCandu asuba a su discu est installau unu sistema operativu, su primu setori est su setori de aviu principali (connotu puru cummenti \"Master Boot Record\" o MBR). Custu cuntenit is istrutzionis de aviu de su sistema operativu.\nInterf\u00e0tzias.\nDdoi at prus interf\u00e0tzias ca unu discu podit impreai po essi cullegau a s'elaboradori. Una de is primas a essi impreadas me is elaboradoris personalis est sa Seagate ST-506 de su 1980 ca impre\u00e0t duus cavus, teniat una velocidadi de 5 Mbit/s e fiat basada asuba a sa Shugart Associates SA1000 e assimbill\u00e0t a sa de s'unidadi po is dischetus. A pustis ndi funt st\u00e8tias indrodusias, prus lestas.\n(P)ATA/(E)IDE.\nS'interf\u00e0tzia ATA (\"Advanced Technology Attachment\", cullegamentu a tecnologia avantzada) est st\u00e8tia sa prus comuna fintzas a sa prima metadi de is annus 2000. Custa est connota puru cummenti una de is versionis de su standard, IDE (\"Integrated Drive Electronics\", eletr\u00f2nica de discus integrada) o sa versioni a pustis, EIDE (\"Enhanced IDE\", IDE ammellorau). A pustis de s'introdutzioni de un'interf\u00e0tzia noa, sa SATA (\"Serial ATA\"), a s'ATA ddi nant puru PATA (\"Parallel ATA\").\nSu cavu de connessioni intra su discu e su controllori tenit 40 cuntatus e 40-80 condutoris, est de s\u00f2litu de cabori murru e forma prana e podit teni unu connetori in prus po giai sa possibbilidadi de collegai duas unidadis cun su pr\u00f2priu cavu. Candu si fait custu, is duas unidadis depint essi cunfiguradas, una cummenti \"master\" (meri) e s'atra cummenti \"slave\" (scrau). Sa cunfiguratzioni si fait de s\u00f2litu a manu, cun s'impreu de unu pontixeddu (\"jumper\"), o in autom\u00e0ticu cun s'impreu de sa modalidadi \"cable select\".\nSa velocidadi m\u00e0ssima de su standard PATA est de 133 MB/s.\nSerial ATA.\nEvolutzioni de su standard PATA, est st\u00e8tia introd\u00f9sia in su 2002 cun una velocidadi de 1,5 GB/s e at l\u00f2mpiu is 6 GB/s cun sa versioni 3.0.\nImpreat unu cavu prus piticu cun sceti 7 cuntatus, de s\u00f2litu de cabori arr\u00f9biu. Una novidadi de custu standard est ca permitit su \"collegamentu callenti\" de is dispositivus. Custu bolit nai ca unu dispositivu podit essi collegau o scollegau candu su sistema est giai traballendi, cosa ca no est perm\u00ectia cun is interf\u00e0tzias prus b\u00e8cias.\nSCSI.\nSu SCSI (\"Small Computer System Interface\", Interf\u00e0tzia pitica po sistemas de carculu) est st\u00e8tiu po meda tempus s'interf\u00e0tzia prus comuna po is discus de is elaboradoris prus mannus po impreu professionali e podiat essi impreada puru po atrus dispositivus, cummenti scanner. Custa interf\u00e0tzia permit de lompi a una velocidadi prus manna, fintzas a 640 MB/s e de collegai prus dispositivus in pari.\nSAS.\nSerial Attached SCSI (SCSI cun cullegamentu seriali), est un'evolutzioni de su SCSI, cun velocidadi fintzas a 12 GB/s. Sa difer\u00e8ntzia prus manna cun su SCSI cl\u00e0ssicu est ca est un'interf\u00e0tzia puntu-puntu. Duncas, sceti unu dispositivu podit essi collegau a su pr\u00f2priu cavu."}
{"id": "18565", "revid": "7227", "url": "https://sc.wikipedia.org/wiki?curid=18565", "title": "Costantino Nivola", "text": ""}
{"id": "18567", "revid": "7227", "url": "https://sc.wikipedia.org/wiki?curid=18567", "title": "Ilisso (domo editora)", "text": "S'Ilisso est una domo editora sarda.\nIst\u00f2ria.\nBenit fundada in N\u00f9goro in su 1985 dae Vanna Fois e Sebastiano Congiu pro testimoniare e avalorare s'ist\u00f2ria e sa cultura de sa Sardigna.\nSa prima collana a \u00e8ssere publicada est \"Grandi Monografie\" chi contat, fintzas cun imm\u00e0gines chi tando fiant galu in\u00e8ditas, artistas sardos che a Antoni Ballero, Frantziscu Ciusa, Giuseppe Biasi, Mario Delitala, Filippo Figari, Salvatore Fancello, Eugenio Tavolara, M\u00e0uru Manca, Foiso Fois e medas \u00e0teros.\nIn su 1996 s'Ilisso at incumentzadu unu programma de rec\u00f9peru de sa literadura isolana dae su XII a su de XX s\u00e8culos, mutidu \"Bibliotheca Sarda\", chi oe tenet belle 150 t\u00ectulos.\nIn paris cun s'editoria s'Ilisso s'\u00f2cupat fintzas de s'allestimentu e de sa promotzione de eventos culturales. A es\u00e8mpiu, dae su 2001 a su 2007, at gestidu s'atividade did\u00e0tica de sa Galleria Cumonale De Arte de Casteddu.\nDae sa n\u00e0schida sua s'Ilisso at publicadu collanas e regortas a pitzu de s'ist\u00f2ria, de s'arte e de sa cultura de sa Sardigna, ammaniende e manigiende fintzas medas eventos culturales.\nIn su 2019 at inauguradu un'isp\u00e0tziu museale nou, \"Spazio Ilisso\" in sa villa Papandrea de N\u00f9goro, cun una mustra a pitzu de Marianne Sin-Pf\u00e4ltzer.\nSu n\u00f9mene.\nSu n\u00f9mene est una tzitatzione a s'Ilisso, su riu gregu dae in antis su cale, in su di\u00e0logu de Platone, Socrate e su pitzocu Fedro (f\u00ecgiu de Pitocle), a pustis de s'\u00e0ere iscurtadu un'arresonu de Lisia, chistionant de s'ess\u00e8ntzia bera de s'amore. "}
{"id": "18582", "revid": "12712", "url": "https://sc.wikipedia.org/wiki?curid=18582", "title": "Lissentzia GPL", "text": ""}
{"id": "18588", "revid": "11946", "url": "https://sc.wikipedia.org/wiki?curid=18588", "title": "Temperadura Sol-aghera", "text": ""}
{"id": "18589", "revid": "7227", "url": "https://sc.wikipedia.org/wiki?curid=18589", "title": "Naruhito", "text": "S'imperadore Naruhito (in giapponesu \"\u5fb3\u4ec1\"), n\u00e0schidu in Tokio su 23 de Fre\u00e0rgiu de su 1960, est su 126u imperadore (\u5929\u7687\u965b\u4e0b \"Tenn\u014d Heika\") giaponesu. Su n\u00f9mene imperiale suo, chi at a \u00e8ssere su n\u00f9mene p\u00f2stumu suo, est \"Reiwa Tenn\u014d (\"\u4ee4\u548c\u5929\u7687\").\" S'era imperiale sua est mutida, difatis, s'era \"Reiwa\" (\u4ee4\u548c)."}
{"id": "18592", "revid": "5808", "url": "https://sc.wikipedia.org/wiki?curid=18592", "title": "Jonas Altberg", "text": ""}
{"id": "18593", "revid": "2404", "url": "https://sc.wikipedia.org/wiki?curid=18593", "title": "Cajenna", "text": "Cajenna (in frantzesu \"Cayenne\") est una tzitade frantzesa de Am\u00e8rica, capitale de su dipartimentu ultramarinu de sa Gujana Frantzesa e de su distritu om\u00f2nimu. Est posta in sa costera de s'Otz\u00e8anu Atl\u00e0nticu, in su logu chi antigamente fiat un'\u00ecsula in sa buca de su riu Cajenna.\nSa tzitade tenet 62.926 bividores segundu su tzensu de 2006. Contat subra sos serv\u00ectzios de s'aeroportu de Cayenne-Rochambeau, postu in su munitz\u00ecpiu de a costadu de R\u00e9mire-Montjoly, chi si podet cunsiderare unu trigh\u00ecngiu de Cajenna, mancari non fiat incl\u00f9dida in s'\u00e0rea urbana de Caiena segundu s'INSEE de 1999. Includende Matoury, sa conurbatzione superaiat sos 100.000 bividores in su 2007."}
{"id": "18594", "revid": "7227", "url": "https://sc.wikipedia.org/wiki?curid=18594", "title": "Casteddu de Is Pratzas", "text": "Su casteddu de Is Pratzas o de Marmidda est unu f\u00e0bbricu afortigadu militare de \u00e8poca giuigale (su de 10-15 s\u00e8culos). S'istadu suo de cunservatzione est b\u00e0sciu, ma mantenet rilevadura ist\u00f2rica importante in cantu fiat una de sas fortilesas de controllu de sa l\u00e0cana de su Rennu de Arboree. S'agatat in sa comuna de Is Pratzas, pagu a tesu de su tzentru abitadu. Su c\u00f9curu c\u00f2nicu subra su cale fiat pesadu, a forma de mammidda, at dadu su n\u00f9mene Marmidda in antis a sa tzircuscritzione amministrativa arboresa, a pustis a su territ\u00f2riu a ingh\u00ecriu e in fines a sa suta-regione geogr\u00e0fica.\nIst\u00f2ria.\nFraigadu in antis de su 1172 (annu a cando remontat su primu documentu diretu in ue est fentomadu) su casteddu de Marmilla a Is Pratzas perteniat a su Judicadu de Arboree, pro su cale acumpriat sa funtzione importante de fortilesa de l\u00e0cana. In su 1172 e totu fiat, tz\u00e8didu in imprenda a sa rep\u00f9blica de G\u00e8nova. \nEst istadu a prus furriadas torradu a assentare e s'interventu prus significativu remontat a s'\u00e8poca de su re Marianu II de Arbaree, a sa fine de su Dughentos. Durante totu sa gherra intre su Judicadu de Arborea, a su cale perteniat, e su Rennu de Sardigna de sa Corona de Aragona, at assuntadu unu rolu istrat\u00e8gicu de importu prim\u00e0riu . A fatu de sa batalla de Seddori in su 1409, est intradu a f\u00e0ghere parte definitivamente de sos dom\u00ecnios aragonesos de su Regnu de Sardigna. At mantentu sa funtzionalidade sua galu pro pagu prus che unu s\u00e8culu fintzas a \u00e8ssere definitivamente abbandonadu.\nIstadu atuale.\nOe in die s'agatat in istadu de ruina, ma est istadu de reghente ogetu de unu cunsolidamentu cunsistente (in su 2000) e de unas cantas campagnas de iscavos (pro sa Subrintend\u00e8ntzia archeol\u00f2gica de is prov\u00ecntzias de Casteddu e Aristanis) durante is cales sunt istados batidos a sa lughe repertos istraordin\u00e0rios e partes de su frunimentu architet\u00f2nicu. Is repertos sunt espostos in is salas de su museu comunale multimediale denominadu MudA. Is ruinas de sa fortilesa sunt atualmente visit\u00e0biles cun s'agiudu de una audioghia partende dae su museu MudA.\nSi podent visitare gr\u00e0tzias fintzas a s'istradighedda fraigada dae s'ex s\u00ecndigu Alessandro Melis, architetu e insegnante de ist\u00f2ria de s'arte in su litzeu Marconi-Lussu de Santu '\u00c8ngiu."}
{"id": "18621", "revid": "149", "url": "https://sc.wikipedia.org/wiki?curid=18621", "title": "Sadaf Taherian", "text": ""}
{"id": "18640", "revid": "12712", "url": "https://sc.wikipedia.org/wiki?curid=18640", "title": "Populismu", "text": "Su populismu est unu tr\u00e8mene pol\u00ecticu impretzisu pro designare positziones ideol\u00f2gicas eterog\u00e8neas, fatas de \u00abpromissas a is tzitadinos tenende sa tzertesa chi non s'ant a p\u00f2dere cumprire\u00bb. Si distinghet pro sa contraposidura discursiva a sas \u00e8lites econ\u00f2micas, sient\u00ecficas e intelletuales, su refudu de sos partidos traditzionales, sa den\u00f9ntzia de s'egoismu pro parte de sas classes privilegiadas e sa costante apellatzione a su \u00abp\u00f2pulu\u00bb che fonte de su p\u00f2dere, comente fintzamentas unu vagu \u00absentidu comunu \u00bb che crit\u00e8riu superiore a sos argumentos sient\u00ecficos. Si movet \u00ab prus a antis de sas ideologias chi totu ant fallidu\u00bb. In unu discursu populista sos sutzessos s'ispricant che resurtados de sas \u00abvirtudes de su p\u00f2pulu\u00bb. Sos problemas e fallimentos a su contr\u00e0riu sunt atribuidos a sos f\u00ectzios de sos \u00ab\u00e0teros\u00bb.\nSegundu su bentu de s'\u00e8poca sos \u00ab\u00e0teros\u00bb podent \u00e8ssere is p\u00f2pulos bighinos, sos istr\u00e0ngios, sos infideles, sos refugiados, unu grupu \u00e8tnicu diferente, una minoria, sos disimpreados etz Est una forma de anti-intelletualismu chi preferit ispricatziones simpres \u00abchi su p\u00f2pulu cumprendet\u00bb a su discursu complessu de ispertos o de pol\u00ecticos \u00abtraditzionales\u00bb. S'agatat in medas logos de su mundu e in medas formas, bidu chi sa forma sua s'adatat a is sensibilidades locales. Su tr\u00e8mene est usadu mescamente in sentidu dispretziadore, sende chi si cuntzentrat subra s'atu de s'aprofitare demagogicamente de sas aspiratziones de su p\u00f2pulu pro ot\u00e8nnere unu benef\u00ectziu personale.\nChi contare a sa gente su chi issa cheret ascurtare est un'aina ret\u00f2rica inerente a sa pol\u00ectica o sa publitzidade, sos populistas - pro falta de l\u00ednea ideol\u00f2gica - impreant esclusivamente sa demag\u00f2gia in is testos, in sa propaganda e in is discursos issoro.\nIn unu partidu traditzionale semper abarrat una tzerta l\u00ecnia ideol\u00f2gica sutajachida e printz\u00ecpios chi si c\u00e0mbiant petzi pagu a pagu; unu partidu populista podet cambiare de una die a s'\u00e0tera segundu su chi creet chi su p\u00f2pulu ch\u00e8rgiat, o sa matessi die segundu s'audit\u00f2riu, diat b\u00e8nnere a \u00e8ssere pro esempru unu grupu de impres\u00e0rios o de traballadores. Contat subra sa capatzidade de immentigare e punnat a chi unu mess\u00e0giu chi fatzat burdellu meda oe potzat burrare su mess\u00e0giu contradit\u00f2riu de eris. \u00abS'ambiguidade dotrinale propassat sas barreras ideol\u00f2gicas e sotziol\u00f2gicas, istabilit unos nemigos f\u00e0tziles de identificare e proponet solutziones simpres a problemas cumplessos.\u00bb"}
{"id": "18656", "revid": "10458", "url": "https://sc.wikipedia.org/wiki?curid=18656", "title": "Richard Stallman", "text": "Est unu de sos esponentes printzipales de su movimentu de sa programmera l\u00ecbera. In su cabudanni de su 1983 at incumentzadu su progetu GNU cun s'intentu de creare unu sistema operativu pretzisu a Unix, ma assentadu in manera intrea de programma l\u00ecberu: de custu at pigadu vida su movimentu de su programma l\u00ecberu. In su santugaine de su 1985 at fundadu sa Free Software Foundation (FSF). Pioniere de su cuntzetu de copyleft, in su 1989 at creadu sa GNU Generale Public License, una de is liss\u00e8ntzias l\u00ecberas prus dif\u00f9ndidas.\nOr\u00ecgine e formatzione.\nStallman est n\u00e0schidu dae Daniel Stallman e Alice Lippman in su 1953 in New York. Sa prima esperi\u00e8ntzia sua cun sos elaboradores est istada in s'IBM New York Scientific Center: Stallman at passadu s'istiu a pustis de su diploma de iscola superiora iscriende su primu programma suo, unu protzessore pro su limb\u00e0giu de programmatzione PL/I in s'IBM 360. In custu per\u00ecodu, Stallman est istadu fintzas un'assistente de laborat\u00f2riu volunt\u00e0riu in su dipartimentu de biologia a sa Rockefeller University.\nSa carriera acad\u00e8mica.\nMancari si esseret indiritzende a una carriera de matem\u00e0ticu o f\u00ecsicu, su professore suo a sa Rockefeller at pensadu chi diat \u00e0ere tentu unu benidore comente a bi\u00f2logu. In su l\u00e0mpadas de su 1971 a su primu annu de istudiante a s'universidade de Harvard, Stallman est essidu programmadore a su laborat\u00f2riu de Abistesa artifitziale de su MIT. Inoghe at fatu parte de sa comunidade de sos hacker, ue fiat connotu cun sa sigla \"rms\" (in sa prima editzione de su ditzion\u00e0riu de s'Hacker at iscritu: Richard Stallman est solu su n\u00f9mene meu mondanu; tue mi podes n\u00e0rrere \"rms\").\nStallman s'est laureadu cun lode (magna cum laude) in F\u00ecsica in s'universidade de Harvard in su 1974. A pustis s'est iscritu a unu corsu post-l\u00e0urea in f\u00ecsica a su MIT, ma at abbandonadu is ist\u00f9dios, abarrende programmadore a su laborat\u00f2riu de abistesa artifitziale de su MIT. Mentras fiat istudiante a su MIT, Stallman at publicadu una relatzione subra \u201cTruth Maintenance System\u201d intitulada \u201cdependency-directed backtracking\u201d cun Gerald Jay Sussman. Custa relatzione est istada unu primu traballu in su problema de su \u201dIntelligent backtracking\u201d in sa satisfatzione de sos v\u00ecnculos.\nCando in su 1977 su laborat\u00f2riu de inform\u00e0tica (Laboratory for Computer Science, LCS) de su MIT at installadu unu sistema de atzessu limitadu, amparadu dae par\u00e0ula de intrada, Stallman at agatadu su modu pro decritare sas par\u00e0ulas e at imbiadu a cada impitadore unu mess\u00e0giu continente sa crae sua, cun s'imp\u00f2situ de dda cambiare lassende\u00b7dda b\u00f2ida pro torrare a perm\u00ectere s'atzessu an\u00f2nimu a su sistema. Belle su 20% de sos impitadores at sighidu su cuss\u00ecgiu suo, mancari chi sos atzessos cun par\u00e0ula de intrada a sa fine ant prev\u00e0lidu. Stallman s'est bantadu de sa res\u00e8ssida in sa campagna sua pro medas annos a pustis.\nSu cuntrastu a su \"copyright\".\nIn sos tardos annos setanta e primos annos otanta, sa cultura hacker chi Stallman portaiat a in antis at cumintzadu a si is\u00f2rvere. Pro evitare chi sa programmera esseret impreada in sos elaboradores de sos cuncurrentes, sa majoria de sos produtores at acabadu de distribuire su c\u00f2dighe de or\u00ecgine e at cumintzadu a impreare Copyright e liss\u00e8ntzias restritivas pro is programmas, pro nde limitare o nde proibire sa c\u00f2pia e sa ridistributzione. Custa propiedade de sos programmas giai esistiat in antis, e est dev\u00e8nnidu craru chi diat \u00e8ssere essida sa norma. Custu c\u00e0mbiu in is piess\u00ecnnios legales de is programmas podet \u00e8ssere cunsideradu comente a una cunsigh\u00e8ntzia de una lege (Copyright Act) de su 1976, comente decraradu dae Brewster Kahle, cump\u00e0ngiu de Stallman a su MIT.\nCando Brian Reid in su 1979 at postu \u201cbombas a tempu\u201d in Scribe pro limitare s'atzessu sena liss\u00e8ntzia a su programma, Stallman l'at cunsideradu \u201cunu cr\u00ecmine contra a s'umanidade\u201d. Issu at craridu, annos a pustis, chi su chi issu cuns\u00ecderat unu cr\u00ecmine no est a f\u00e0ghere pagare sos programmas, ma limitare sa libertade de s'impitadore. In su 1980, a Stallman e a unos \u00e0teros hacker de su laborat\u00f2riu de abistesa artifitziale est istadu refudadu su c\u00f2dighe de su programma pro s'imprentadora laser Xerox 9700 (\u201cDover\u201d). Stallman aiat modificadu su programma in una betza imprentadora (sa XGP, Xerographic Printer); cun sa muda sua s'impitadore retziat de s'imprentadora unu mess\u00e0giu eletr\u00f2nicu chi li signalaiat s'agabbu de s'imprenta chi aiat pedidu.\nTotu sos impitadores in coa de imprenta fiant av\u00e8rtidos in casu de cungestiones, de manera chi poderent abetare unu ritardu, e retziant s'informatzione netzess\u00e0ria pro evitare unas \u00e0teras cungestiones. B\u00ecdere impedidu custu serv\u00ectziu agiuntivu, pro sa farta de su c\u00f2dighe de or\u00ecgine de s'imprentadora, no fiat un'incumbeniente trascur\u00e0bile, sende chi, comente capitaiat a s'ispissu, s'imprentadora fiat \u00f9nica pro medas impitadores in diversos pranos, e acanta a s'imprentadora finiant pro pasare diversas persones, perdende tempus pretziosu in isetu, o chirchende intre imprentas non ritiradas de \u00e0teros impitadores. Custa esperi\u00e8ntzia at aconcadu a Stallman chi sas persones bis\u00f2ngiant de \u00e8ssere l\u00ecberas de mudare su programma chi impreant.\nIn su 1980, Richard Greenblatt, unu cump\u00e0ngiu hacker de su laborat\u00f2riu Al, at fundadu Lisp Machines, Inc. (LMI) pro cummertziare Lisp machines, chi issu e Tom Knight aiant creadu in laborat\u00f2riu. Greenblatt at refudadu investimentos esternos, creende chi sos profetos de su f\u00e0bbricu e de sa b\u00e8ndida de unas m\u00e0chinas poderent \u00e8ssere torrados a imbestire cun profetu pro sa cr\u00e8schida de sa sotziedade. A su contr\u00e0riu, is \u00e0teros hacker reteniant chi esseret m\u00e8gius s'acurtziamentu de una venture capital finantziadora. Is segundos, cando no est istadu poss\u00ecbile segudare perunu ac\u00f2rdiu, ant fundadu Symbolics, cun s'agiudu de Russ Noftsker, un'amministradore de su laborat\u00f2riu Al (Al Lab). Symbolics at reclutadu sa majoria de sos hacker abarrados, incl\u00f9didu s'hacker n\u00f2didu Bill Gosper.\nSymbolics at costrintu Greenblatt fintzas a si dimitire tzitende sas pol\u00ecticas de su MIT. Mentras ambas cumpangias produiant programma propiet\u00e0riu, Stallman creiat chi LMI, a difer\u00e8ntzia de Symbolics, aeret proadu a evitare de iscalabrare sa comunidade de su laborat\u00f2riu. Pro duos annos, de su 1982 a sa fine de su 1983, Stallman at traballadu a solu pro clonare is programmas de Symbolics, cun s'intentu de non ddi lassare su monop\u00f2liu in sos computer de su laborat\u00f2riu.\nAt refudadu unu benidore ue diat \u00e0ere d\u00e8pidu firmare ac\u00f2rdios de non divulgatzione pro non cumpartzire c\u00f2dighes de or\u00ecgine o informatziones t\u00e8cnicas cun unos \u00e0teros programmadores e acumprire unas \u00e0teras atziones chi cunsideraiat traitorias de sos printz\u00ecpios suos. At seberadu imbetzes de cumpartzire su traballu suo cun totus is \u00e0teros, in su chi cunsideraiat unu cl\u00e0ssicu isp\u00ecritu de collaboratzione. Mancari chi Stallman non partetziparet in sos annos sessanta a s'era de sa contra-cultura, est istadu ispiradu dae su refudu suo de sa chirca de sa richesa comente a primu obietivu de vida. Stallman sustentat chi sos impitadores de programmas diant d\u00e8pere t\u00e8nnere sa libertade de \u201ccumpartzire cun sos serentes issoro\u201d e de p\u00f2dere istudiare e f\u00e0ghere mudas a is programmas chi impreant.\nAt naradu medas bortas chi is tentativos de sos bendidores de programma propiet\u00e0riu de proibire custos autos sunt \u201canti-sotziales\u201d e \u201cno \u00e8ticos\u201d. Sa frase \u201csu programma bolet \u00e8ssere l\u00ecberu\u201d dd'est s'ispissu atribuida a manera non curreta, e Stallman sustentat chi custa est una descritzione farsa de sa filosofia sua. Issu sustentat chi sa libertade est vitale pro su bene de sos impitadores e de sa sotziedade comente a unu balore morale, e no a manera pura pro resones pragm\u00e0ticas comente a isvilupare in carchi modu unu programma tecnicamente superiore. Pro evitare influ\u00e8ntzias dae su MIT in su ghenn\u00e0rgiu 1984, Stallman at lassadu su traballu suo pro si dedicare a tempus prenu a su progetu GNU, chi aiat annuntziadu in su cabudanni de su 1983.\nSu Progetu GNU.\nStallman at annuntziadu su progetu pro su sistema operativu GNU in su cabudanni 1983 subra medas mailing list ARPAnet e Usenet. In su 1985, Stallman at publicadu su manifestu GNU, chi descriiat sas motivatziones suas pro creare unu sistema operativu l\u00ecberu, naradu GNU, chi diat \u00e8ssere istadu cumpat\u00ecbile cun Unix. Su n\u00f9mene GNU est un'acr\u00f2nimu ricorsivu pro \"GNU's Not Unix (GNU no est Unix)\". Pagu a pustis, at dadu chintu a una corporatzione sena profetu mutida Free Software Foundation pro impreare programmadores de programmera l\u00ecbera e frunire una base legale pro su movimentu de su programma l\u00ecberu.\nIn su 1985, Stallman at imbentadu e ispainadu su cuntzetu de permissu de autore (\"copyleft\"), unu mecanismu legale pro amparare sos deretos de muda e redistribuzione de sa programmera l\u00ecbera. In comintzu, est istadu impreadu in sa GNU Emacs Generale Public License, e in su 1989 est istadu distribuidu su primu programma indipendente in suta de liss\u00e8ntzia GPL. Dae tando, sa majoria de su sistema GNU est istadu cumpletadu. Stallman at contribuidu cun medas trastos netzess\u00e0rios, incl\u00f9didos un'editor de testu, unu compiladore, unu \"debugger\", unu \"build automator\" (unu m\u00e8todu autom\u00e0ticu de cumpiladura de c\u00f2dighe de or\u00ecgine a c\u00f2dighe bin\u00e0riu).\nIs annos '90: GNU/Hurd e Linux.\nSu chi ancora mancaiat fiat su n\u00f9cleu. In su 1990, unos membros de su progetu GNU ant cumintzadu s'isvilupu de unu n\u00f9cleu, GNU Hurd, chi depet ancora segudare su livellu de maturidade rechertu pro s'impreu dif\u00f9ndidu. In su 1991, Linus Torvalds, un'istudiante finlandesu, at impreadu sos trastos de isvilupu GNU pro prod\u00f9ere su kernel Linux. Is programmas de su progetu GNU sunt istados adatados luego pro funtzionare cun su n\u00f9cleu Linux e como medas impitadores e programmadores impreant su n\u00f9mene \u201cLinux\u201d pro si referire a su sistema operativu cumpletu. In sa comunidade de su programma l\u00ecberu nd'est resurtada una contierra: Stallman sustentat chi no impreare \u201cGNU\u201d m\u00e8nguat in manera ingiusta su balore de su progetu GNU e noghet a sa sostenibilit\u00e0 de su movimentu de su programma l\u00ecberu seghende su collegamentu tra su programma e sa filosofia de su programma l\u00ecberu de su progetu GNU.\nSas influ\u00e8ntzias de Stallman in sa cultura hacker includent su n\u00f9mene POSIX e s'editor Emacs. In sos sistemas UNIX, sa popularidade de GNU Emacs at fatu cuncurr\u00e8ntzia a s'\u00e0teru editor vi, provochende una gherra intre editor. Stallman at pigadu positzione in custu canonizende\u00b7si a manera brullana comente a \"St. IGNUcius\" de sa Cr\u00e8sia de Emacs e reconnoschende chi \"vi est s'editor de su di\u00e0ulu\", mentras \"impreare una versione l\u00ecbera de vi no est unu pecadu, est una penitenza\". Unu n\u00f9meru de isvilupadores at bidu a Stallman comente a unu pesson\u00e0giu dif\u00ectzile cun su cale traballare in paris de unu puntu de annotu pol\u00ecticu, intra-personale o t\u00e8cnicu.\nA ingh\u00ecriu a su 1992, isvilupadores de sa Lucid Inc. traballende subra Emacs s'ant brigadu cun Stallman e a sa fine ant fatu unu fork de su programma. Su fork issoro prus tardos est divenidu XEmacs. Un'arch\u00ecviu de mess\u00e0gios eletr\u00f2nicos publicadu dae Jamie Zawinski documentat sas cr\u00ecticas issoro e sas rispostas de Stallman. Ulrich Drepper, chi Stallman aiat nominadu pro traballare a sa libreria GNU libc pro su Progetu GNU, at publicadu ch\u00e8scias contra a Stallman in sas notas pro sa distributzione de glibc 2.2.4. Drepper acusat Stallman de \u00e0ere intentadu un'\"iscalada ostile\" de su progetu, referende\u00b7si a issu comente a unu \"man\u00ecacu de su controllu e macu de ligare.\" Eric S. Raymond, chi a bias proclamat de faeddare a n\u00f9mene de un'ala de sos membros de su movimentu \"open source\", at iscritu medas art\u00ecculos in tonos cr\u00ecticos meda, in ue acrarat su disac\u00f2rdiu de su movimentu cun Stallman e su movimentu pro su programma l\u00ecberu.\nIn su 1999, Stallman at sollitzitadu s'isvilupu de un'entziclopedia l\u00ecbera on-line cumbidende su p\u00f9blicu a contribuire cun art\u00ecculos. S'entziclopedia, in sa bisura sua, diat \u00e0ere d\u00e8pidu \u00e8ssere de-tzentralizada, aberta a totus pro sa c\u00f2pia e sa tradutzione; e sende aberta a sa contributzione de chie si siat, diat \u00e0ere d\u00e8pidu cramare prus che totu s'atentu de sos insegnantes e de sos istudiantes. Stallman bisada una durada de su progetu de s'\u00f2rdine de 20-30 annos pro p\u00f2dere t\u00e8nnere cobertura de totu sos argumentos in totu sas limbas de su mundu.\nIs annos 2000.\nIn s'austu de su 2006, durante sos incontros cun su guvernu de s'Istadu indianu de su Kerala, at aconcadu sos funtzion\u00e0rios a lassare su programma propiet\u00e0riu, comente a cuddu de Microsoft, in sas iscolas istatales. Custu at batidu a su detzisu de batire totu sos elaboradores iscol\u00e0sticos de 12.500 iscolas superioras de Windows a unu sistema operativu l\u00ecberu. A pustis de incontros personales, Stallman at otentu decraros positivos in su movimentu de su programma l\u00ecberu de su presidente de s'\u00ccndia de issara, Dr. A.P.J. Abdul Kalam, de sa candidada a sa presid\u00e8ntzia frantzesa in su 2007 S\u00e9gol\u00e8ne Royal, e de su presidente de s'Ecuad\u00f2r Rafael Correa. In su 2006 e in su 2007, durante su de degheoto meses de sa consultatzione p\u00f9blica pro sa prima ist\u00e8rrida de sa versione 3 de sa GNU Generale Public Licence, at agiuntu su de bator temas pro ispiegare sas mudadas propostas. Sa defensa detzisa de Stallman pro una programmera l\u00ecbera at ispiradu \u201cVirtual Richard M. Stallman\" (vrms), programma chi analizat sos pachetes installados in unu sistema Debian GNU/Linux, e sinnalat sos chi derivant de un'\u00e0rbore non l\u00ecberu.\nCun unu cummentu acasagiadu dae su cuotidianu brit\u00e0nnicu The Guardian in su nadale 2010 Stallman at pigadu ispunto de sos eventos ligados a su casu de sa publicatzione de cablogrammas diplom\u00e0ticos istadunidensos dae Wikileaks pro torrare a afirmare carchi cumbinchimentu suo subra sa natura \"non l\u00ecbera\" de sa retze Intern\u00e8t (definidu comente a unu \"logu virtuale\" in manera sustantziale privu de deretos tziviles, chi esistint imbetzes in su mundu beru) e s'importu de sa programmera l\u00ecbera pro isfugire a su controllu fatu in retze a sos indiv\u00ecduos a banda de aziendas mannas e Istados. In prus de definire sos atacos DDoS ispirados dae Anonymous contra aziendas importantes in l\u00ecnia comente a Amazon e MasterCard s'ecuivalente inform\u00e0ticu de una protesta de massa, Stallman at afirmadu:\nSu 16 cabudanni de su 2019 s'est dim\u00ectidu dae sa c\u00e0rriga de presidente de sa Free Software Foundation e dae sa positzione sua in su MIT, abarrende per\u00f2 a su cumandu de su progetu GNU. Is dimissiones sunt d\u00e8pidas a s'isc\u00e0ndalu pesadu dae is decraratziones suas in contu de Jeffrey Epstein, impres\u00e0riu incurpadu de abusos sessuales contra a minores e mortu suitzida in presone.\nSu pensamentu.\nStallman at dedicadu sa majoria de is energias suas a s'ativismu pol\u00ecticu e in su campu de su programmera. Manifestende de si curare pagu de sos benes materiales, ispiegat chi at \"semper b\u00ecvidu a sa grussera... comente a un'istudiante, in manera sustantziale. E mi g\u00e8niat custu, pro ite bolet n\u00e0rrere chi su dinari non mi narat ite f\u00e0ghere\". Pro medas annos Stallman no at tentu una resid\u00e8ntzia permanente a foras de s'uf\u00ectziu suo a su laborat\u00f2riu Computer Science and Artificial Intelligence Laboratory (CSAIL) de su Massachusetts Institute of Technology (MIT), defininde\u00b7si unu \"squatter\" (ocupante abusivu) in su campus. Sa positzione sua de \"research affiliate\" a su MIT non fiat pagada.\nIn contu de sos cumbinchimentos religiosos suos, in una nota a pee de p\u00e0gina de un'art\u00ecculu chi at iscritu in su 1999, afirmat: \"Comente a \u00e0teu, deo non sigo peruna religione-ghia, ma carchi borta mi agato a ammirare carchi cosa de su chi narant.\" Stallman at seberadu de non festare sa Paschighedda, tzelebrende imbetzes su 25 nadale una festa de imbentu suo, \"Grav-mass\" (unu giogu de par\u00e0ulas referidu a \"Christ-mas\", Paschighedda in limba inglesa). Su n\u00f9mene e sa data sunt referidos a Isaac Newton, chi est n\u00e0schidu in cussa die.\nCando ddi benint fatas preguntas in contu de sas figuras chi l'ant ispiradu, rispondet chi ammirat Mahatma Gandhi, Martin Luther King, Nelson Mandela, Aung San Suu Kyi, Ralph Nader, e Dennis Kucinich, cummentende annotamala: \"Deo ammiro Franklin Delano Roosevelt e Winston Churchill, mancari chi cr\u00ecticu carchi cosa chi ant fatu\". Stallman est unu sustenidore de su \"Green Party\" istadunidensu.\nStallman afirmat de non t\u00e8nnere unu tel\u00e8fonu tzellulare, ca creet chi sas rastas de sos tel\u00e8fonos tzellulares creent problemas pro sa privatesa de sos datos personales. Adorat una manna variedade de istiles musicales, de Conlon Nancarrow a su folk: sa \"Cantzone de su Programma L\u00ecberu\" est iscrita mudende is faeddos de sa dantza folk b\u00f9lgara Sadi Moma. Prus de reghente at iscritu un'imitatzione de sa cantzone folk cubana \"Guantanamera\", chi faeddat de unu presoneri in sa base navale de Guantanamo Bay, e dd'at registrada a Cuba cun m\u00f9sicos cubanos.\nStallman est un'apassionadu de fantasci\u00e8ntzia, incl\u00f9didas is \u00f2peras de s'iscritore Greg Egan. In manera ocasionale andat a cunvegnos de fantasci\u00e8ntzia (at iscritu sa Cantzone de su Programma Libero mentras arreaiat su turnu suo pro cantare a unu de custos cunvegnos). At iscritu duos contos de fantasci\u00e8ntzia, \"Su deretu de l\u00e8ghere\" (\"The Right to Read\") e \"Ingegneria geni\u00e8tica\" (\"Jinnetic Engineering\"). De limba-mama inglesa, Stallman faeddat in manera bastante fluente fintzas frantzesu e ispagnolu e est capassu de t\u00e8nnere is arresonos suos de duas oras in custas limbas. Bantat una padronia incumprida de indonesianu puru. Tra sos hobby suos ddoe at s'ist\u00f9diu de sas dantzas populares internatzionales, bolare, coghinare, sonare su fl\u00e0utu durche, sa f\u00ecsica, su fandom fantascient\u00ecficu e, craramente, sa programmatzione inform\u00e0tica.\nSu l\u00e8ssicu.\nStallman donat importu mannu a is faeddos e is etichetas chi sa gente impreat pro faeddare de su mundu, incl\u00f9didas sas relatziones tra sa programmera e sa libertade. Pedit a sas persones de n\u00e0rrere \u201cprogrammera l\u00ecbere\u201d, \u201cGNU/Linux\u201d, e de evitare su t\u00e8rmine \u201cpropiedade intelletuale\u201d o \u201cpiratesa\u201d in chistiones inform\u00e0ticas. Sas rechertas suas chi sas persones impreent tzertos t\u00e8rmines, e sos isfortzos continos suos pro aconcare a sa gente de s'importu de sa terminologia, sunt fonte de disintesa regulare e cuntrastu cun alas de sa comunidade pro su programma l\u00ecberu e \"open source\".\nUnu de sos crit\u00e8rios suos pro cuntz\u00e8dere un'intervista a unu giornalista est chi su giornalista atzetet de impreare sa terminologia sua de su cumintzu a sa fine de s'art\u00ecculu. Carchi bortas at fintzas rechertu a sos giornalistas de l\u00e8ghere alas de sa filosofia GNU in antis de un'intervista, pro \u201cmotivos de at\u00f2liu\u201d. Stallman refudat su t\u00e8rmine alternativu \u201cprogramma open-source\u201d ca non faghet b\u00e8nnere in mente su chi Stallman cuns\u00ecderat comente a balore de su programma: sa libertade. De cunsigh\u00e8ntzia no at a informare sas persones in sas chistiones de sa libertade, e no at a batire sa gente a abbalorare e amparare sa libertade sua.\nDuas alternativas chi Stallman atzetat sunt \"\"libre software\" e \"\"unfettered software\" (programma sena restritziones). Comente si siat, \"free software\"\" (programmera l\u00ecbera) est su t\u00e8rmine chi pedit a is persones de impreare in inglesu. Pro resones pretzisas, sustentat su t\u00e8rmine \"programma propiet\u00e0riu\" masaprestu chi \u201cprogramma \"closed source\"\", cando nche si referit a unu programma chi no est l\u00ecberu. Stallman pedit chi su t\u00e8rmine \"GNU/Linux\", chi pron\u00f9ntziat \"GNU Slash Linux\", b\u00e8ngiat impreadu pro si referire a su sistema operativu creadu dae sa cumbinatzione de su sistema GNU e su kernel Linux. Stallman si referit a custu sistema operativu comente a \u201cuna variante GNU, e su progetu GNU est su printzipale isvilupadore suo\u201d. Reclamat chi sa connessione tra sa filosofia de su progetu GNU e su programma suo benit segada cando sas persones si referint a sa cumbinatzione in manera simple comente a \"Linux\". A cumintzare belle dae su 2003, at cumintzadu a impreare fintzas su t\u00e8rmine \u201cGNU+Linux\u201d chi pron\u00f9ntzia \"GNU plus Linux\".\nStallman sustentat chi su t\u00e8rmine \u201cPropiedade Intelletuale\u201d est istadu pensadu pro conf\u00f9ndere sas persones, e benit impreadu pro evitare una discussione intelligente in sas dillindadas de copyright, brevetos, e leges in su semu, de pare a pare, tratende sena distintzione \u00e0reas de leges chi sunt prus dissimili chi pr\u00e8tzisas. Issu sustentat fintzas chi referinde\u00b7si a custas leges comente a leges \u201cde propiedades\u201d, su t\u00e8rmine influentzat sa discussione cando si pensat a comente a tratare custas chistiones.Un'es\u00e8mpiu de avertimentu pro evitare \u00e0tera terminologia oferende fintzas imp\u00f2sitos pro poss\u00ecbiles alternativas, benit de unu mess\u00e0giu de Stallman a una mailing list p\u00f9blica:\nSu contributu a s'inform\u00e0tica.\nStallman at iscritu medas s\u00e0gios subra sa libertade de sa programmera e de sos primos annos noranta est un'ativista pol\u00ecticu a favore de su movimentu de sa programmera l\u00ecbera. Is arresonos chi at pronuntziadu sunt intitulados \u201cSu progetu GNU e su movimentu de sa programmera l\u00ecbera\u201d (\"The GNU project and the Free Software movement\"), \u201cIs per\u00ecgulos de sos brevetos subra is programmas\u201d (\"The Dangers of Programmas Patents\") e \u201cCopyright e comunidades in s'era de sas retzes de elaboradores\u201d (\"Copyright and Community in the age of computer networks\"). De sa metade de sos annos '90 at impreadu meda de su tempus suo sustentende su programma l\u00ecberu e promovende campagnas contra sos programmas propiet\u00e0rios, e su chi a issu pariat un'estensione esagerada de sas leges subra su copyright. Stallman at fintzas isvilupadu medas programmas famados: Emacs, sa GNU Compiler Collection e su GNU Debugger.\nIn su 2009, sa t\u00e8cnica introduida dae Stallman e Sussman in sa relata issoro est ancora su m\u00e8todu prus generale e balente de \u201cIntelligent backtracking\u201d. In custa relatzione est istada fintzas introduida sa t\u00e8cnica \u201cconstraint recording\u201d (ammentu de sos v\u00ecnculos) in ue is resurtados partziales de una chirca sunt registrados pro un'impreu nou. Comente a hacker a su laborat\u00f2riu de abbistesa artifitziale de su MIT, Stallman at traballadu subra progetos de programmas comente a TECO, Emacs, e su sistema operativu pro Lisp Machine. Est istadu cr\u00ecticu meda in contu de sa pol\u00ectica de limitatzione de s'atzessu a is elaboradores de is laborat\u00f2rios de su MIT.\nStallman at partetzipadu a protestas contra a is brevetos subra is programmas, DRM, e programmera propiet\u00e0ria. Protestende contra su programma propiet\u00e0riu in s'abrile 2006, Stallman teniat unu cartellu cun iscritu \u201cNon comporeis dae ATI, inimiga de sa libertade bostra\u201d durante un'arresonu de unu rapresentante de s'ATI in s'edif\u00ectziu in ue Stallman traballat, cun su resurtadu chi est istada tzarrada sa politzia. ATI dae tando s'est f\u00f9ndida cun AMD e at fatu passos piticos pro lassare sa documentatzione pro s'hardware issoro dispon\u00ecbile a s'impreu de sa comunidade de su programma l\u00ecberu. Stallman at fintzas agiudadu e suportadu su tentativu de torrare a ab\u00e8rrere su progetu de una biblioteca in l\u00ecnia de partiduras musicales internatzionales (\"International Music Score Library Project\"), a pustis chi fiat istada bogada su 19 santugaine 2007, a pustis de una l\u00ectera de difida de s'Universal Edition.\nPr\u00e8mios e reconnoschimentos.\nStallman at retzidu medas reconnoschimentos pro su traballu suo:\nIn su 2007 est istadu iscurtadu, in paris cun su prof. Arturo De Corinto e Bruce Perens in un'auditzione ufitziale de sa cummissione cultura de sa C\u00e0mera de sos deputados italiana."}
{"id": "18678", "revid": "7227", "url": "https://sc.wikipedia.org/wiki?curid=18678", "title": "Bonaventura Gran", "text": "Miquel Baptista Gran Peris (Riudoms (Catalugna), 24 de santandria de su 1620 - Roma (It\u00e0lia), 11 de cabudanni de su 1684) connotu in die de oe comente a Biadu Bonaventura Gran o comente a Bonaventura de Bartzellona in vida sua, est istadu unu padre frantziscanu, proclamadu biadu pro sa Cr\u00e8sia cat\u00f2lica.\nBiografia.\nEst n\u00e0schidu in Riudoms su 24 de santandria de su 1620 in una domo parda de su chi si connoschiat comente a carrera de sa Butzaca e chi oe batit su n\u00f9mene suo. A pustis de si cojuare a 18 annos pro dis\u00ecgiu de babbu suo e restare biudu in pagos meses, est intradu a su cumbentu de sos frantziscanos de Sant Miquel de Escornalbou e at fatu sa professione religiosa su 14 de tr\u00eculas de su 1641, in sa cale at cambiadu su n\u00f9mene suo pro su de Bonaventura. In sos annos imbenientes est istadu destinadu a M\u00f3ra de Ebru, Figueres, sa Bisbal de Empord\u00e0 e Terrassa, in ue daet n\u00f9mene a una carrera.\nSu 1658 benit imbiadu a Roma, in ue fundat su Ritiru Santu, chi sunt bator cumbentos in sa prov\u00ecntzia de Roma, intre issos Santu Bonaventura in su Palatinu. Est istadu cussigeri de bator pabas: Lisandru VII, Clemente IX, Clemente X e Innocentzu XI. In su 1662 at fundadu in Roma sa Riformella, unu movimentu de riforma in intro de s'\u00d2rdine de sos Padres Minores Riformados dae s'Osserv\u00e0ntzia Astrinta, in manera chi sos pardes e sos pridesfrantziscanos chi si dedicaiant a s'apostoladu populare si poderent collire in domos de rec\u00f9peru e ritiru ispirituale, bivende gasi s'ispiritu de sa fundatzione de s'\u00f2rdine frantziscanu.\nIn s'annu 1679, a pustis de una petitzione de sos giubilantes giurados, at imbiadu dae Roma sas rel\u00ecchias de Santu Bonif\u00e0tziu, Santu Giulianu e Santu Vissente. Dae tando, sa segunda dom\u00ecniga de maju si tz\u00e8lebrat in Riudoms sa festa de sas Rel\u00ecchias Santas.\nEst mortu in Roma s'11 de cabudanni de su 1684.\nVeneratzione.\nIn su 1775 est istadu decraradu vener\u00e0bile e in su 1906 est istadu beatificadu dae su Paba Santu Piu X, a pustis de s'\u00e0ere proadu duas curas miraculosas. Una in su 1790, cando una f\u00e8mina chi fiat abarrada in un'istadu grav\u00ecssimu a pustis de r\u00f9ere de su caddu fiat istada curada chene ispiegatzione a pustis de l'\u00e0ere invocadu. S'\u00e0tera in su 1818, cando un'\u00e0tera f\u00e8mina, chi fiat abarrada chene cuss\u00e8ntzia pro tres dies a pustis de unu partu fiat istada curada in manera istant\u00e0nea a pustis de si l'aplicare una rel\u00ecchia de su vener\u00e0bile.\nIn Riudoms si cunservant sas rel\u00ecchias suas dae su 1972, annu de cando los ant tramudados dae Roma. In die de oe s'agatant in sa capella de su Sant\u00ecssimu de sa Cr\u00e8sia de Santu Giagu Ap\u00f2stolu. In Riudoms b'at una devotzione manna pro su Biadu Bonaventura e si tz\u00e8lebrat una festa in s'onore suo cada 24 de santandria, cando si bogant sos restos suos in professone pro sa bidda."}
{"id": "18679", "revid": "7227", "url": "https://sc.wikipedia.org/wiki?curid=18679", "title": "Riudoms", "text": "Riudoms est una bidda e munitz\u00ecpiu catalanu de sa contrada de su Baix Camp.\nEst sa bidda in ue sunt n\u00e0schidos su Biadu Bonaventura Gran, s'architetu Antoni Gaud\u00ed e su m\u00f9sicu Joan Guinjoan Gispert.\nSu segundu andat de chida de austu si tz\u00e8lebrat sa Fiera de Sant Lloren\u00e7, in die de oe puru connota comente a Fiera de s'Avelana. S'or\u00ecgine sua s'agatat in su 1599.\nSu Caddu de sos Nebot est unu de sos elementos de su corteu festivu de Riudoms chi si faghet in sa festa majore de Sant Jaume, e est parte de su besti\u00e0riu populare catalanu. Est su caddu prus mannu de sa Catalugna."}
{"id": "18704", "revid": "7227", "url": "https://sc.wikipedia.org/wiki?curid=18704", "title": "Abba", "text": ""}
{"id": "18705", "revid": "16006", "url": "https://sc.wikipedia.org/wiki?curid=18705", "title": "\u00c0cua", "text": ""}
{"id": "18712", "revid": "2932", "url": "https://sc.wikipedia.org/wiki?curid=18712", "title": "Jove", "text": ""}
{"id": "18713", "revid": "2932", "url": "https://sc.wikipedia.org/wiki?curid=18713", "title": "Giove", "text": ""}
{"id": "18715", "revid": "12712", "url": "https://sc.wikipedia.org/wiki?curid=18715", "title": "Annu luxi", "text": "S'annu luxi est un'unidadi de misura de sa long\u00e0ria, e currespundit a sa dist\u00e0ntzia percurrida dae sa luxi in unu sp\u00e0tziu sbuidu in unu annu giulianu, duncas in 365,25 diis. Currespundit a 9.46 trilionis de chil\u00f2mitrus, ossiat 9.46 x 1012 km, siendi su trilioni milli miliardus. Est imperada mascimamenti dae is astr\u00f2nomus e is astrof\u00ecsicus po is dist\u00e0ntzias intra is ogetus a fora de su Sistema Solari. S'unidadi est n\u00e0scia a pustis de su 1838, candu sa misura de sa dist\u00e0ntzia de su primu steddu iat fatu cumprendi ca s'unidadi astron\u00f2mica, chi est su r\u00e0ju de s'\u00f2rbita de sa Terra, fiat tropu pitica po mesurai is dist\u00e0ntzias de custus ogetus. In cussus tempus perou sa lestresa de sa luxi no fiat ancora pretzisa, e sa definitzioni de s'annu luxi est miliorada cun sa misura prus pretzisa de custa.\nSigomenti sa velocidadi in su b\u00f9idu (c) est de 299.792,458 chil\u00f2mitrus a su segundu (km/s), un'annu luxi currispondit a 9.460.730.472.581 km, est a nai:\nformula_1\nest a nai de 9.461 miliardus de chil\u00f2mitrus circa bortas sa stesiada intra sa Terra e su Soli (conn\u00f2scia comenti Unidadi astron\u00f2mica). S'annu luxi duncas est una dist\u00e0ntzia manna in sa scaba umana.\nA s'imbressi, bolit marcau su fatu ca s'annu luxi no est un'unidadi de mesura de su tempus (e nimancu de cantidadi de luxi), po cantu siat giustu a nai ca s'osservatzioni de unu corpus a tesu de una certa cantidadi de annus luxu nosi mostrit comenti fiat cussu corpus unu certu n\u00f9meru de annus a immoi e no in su momentu de s'osservatzioni sua."}
{"id": "18716", "revid": "16006", "url": "https://sc.wikipedia.org/wiki?curid=18716", "title": "Coudu", "text": "Unu coudu, (steddu coudu, stella crinuda o fogu isp\u00e0binu) est unu corpus celesti piticu e ghiaciau de su Sistema Solari chi, candu colat acanta a su Soli, si callentat e inghitzat a bogai gas e pruini dae su n\u00f9cleu, criendi una crinera e duas coas chi permitint de ddu biri. Is coudus tenint \u00f2rbitas cun ecentritzidadi manna, passendi sa prus parti de se tempus atesu de su Soli, o fintzas iperb\u00f2licas, ossiat passant sceti una borta acanta a su Soli e si perdint me in is sp\u00e0tzius interstellaris. Cancunu de issus si iat podi essi formau in fora de su Sistema Solari, e in custu casu si nant esocoudus. Sa prus parti de is coudus funt me in sa Nui de Oort, una sfera de agiumai unu annu luxi de r\u00e0ju a ing\u00ecriu de se Soli; atrus arribant dae su discu difusu a palas de su cintu de Kuiper. \nSa crinera distinghit is coudus dae is asteroidis. Is dimensionis de su n\u00f9cleu andant dae centin\u00e0jus de metrus a dexinas de chil\u00f2metrus. Is dimensionis de sa coa podint essi de una o prus unidadis astron\u00f2micas e torrant is coudus ca unus de is fen\u00f2menus prus spantosus chi si podint biri cun is ogus ebbia. \nIs coudus si funt formaus prima de is pranetas, e sa cumpositzioni insoru podint donai meda informatzionis a pitzu de is conditzionis de formatzioni de su Sistema Solari.\nFunt connotus fintzas dae s'antichidadi, e fiant cunsideraus portadoris de sventura.\nCarater\u00ecsticas F\u00ecsicas.\nN\u00f9cleu.\nSu n\u00f9cleu de is coudus est sa parti s\u00f2lida, e candu su coudu est atesu dae su Soli est sa sola chi esistit. In su 1950 Fred Lawrence Whipple at imbentau su modellu de sa b\u00f2cia de nie bruta po spiegai su cumportamentu de su n\u00f9cleu acanta de su Soli: sa bidea fiat chi su n\u00f9cleu fiat fatu po sa prus parti de ghi\u00e0ciu de \u00e0cua, mon\u00f2ssidu de carb\u00f2niu e anidridi carb\u00f2nica cun partis de pruini e roca. A pustis de sa missioni Giotto perou su modellu est st\u00e8tiu curr\u00e8giu: is coudus no funt b\u00f2cias de nie bruta, ma mancai b\u00f2cias de brutori cun nie. Sa parti perdosa est cussa chi donat sa forma e su croxu de su n\u00f9cleu, e aundi c\u00e0pint is sust\u00e0ntzias l\u00e8bias chi ant a torrai a gas po mori de su calori de sa luxi de su Soli in su peri\u00e8liu. Is n\u00f9cleus de is coudus cuntenint meda sust\u00e0ntzias org\u00e0nicas, e su lander Philae de sa missioni Rosetta ndi at agatau sexi diferentis, e puru sust\u00e0ntzias de grandu import\u00e0ntzia po sa bida cummenti amino\u00e0cidus. \nMancai is coudus siant aici luxentis acanta de su Soli, is n\u00f9cleus de cosa insoru funt is ogetus prus nieddus de su Sistema Solari: rifletint sceti is 4 partis de 100 de sa luxi chi lompit a issus, prus pagu de s'asfartu chi rifletint mancai su 7%. Sa luxi assorbia callentat totu su n\u00f9cleu, fadendi inghitzai su svaporamentu chi creat sa crinera. Custu est unu de is fatus chi at custrintu a lassai s'idea chi is coudus podiant essi fatus po sa prus parti de ghi\u00e0ciu. \nIs n\u00f9cleus no funt mancu densus ca s'\u00e0cua, pesendi mancu unu grammu po cent\u00ecmetru cubu, e dae is formas parrit si siant formaus dae series de atumbadas intra n\u00f9cleus prus piticus.\nCrinera.\nSa crinera est s'atmosfera de su coudu. Issa est formada dae is sust\u00e0ntzia chi svaporant po mori de su calori de sa luxi de su Soli alladiendi\u00b7si in su sp\u00e0tziu e dae su pruini chi est traigau dae custu gas. S'espansioni dda frenant sa pressioni de sa luxi e de su bentu solari. Sa dimensioni de sa crinera dipendit dae s'ecuilibriu intra tres fatoris: su n\u00f9cleu chi bogat gas e pruini nous, sa pressioni de s'alladiadura de su gas, sa pressioni de sa luxi e su bentu chi frenant s'alladiadura, furendi gas e pruini dae sa crinera. Sa crinera est prus manna e pagu luxenti candu si format, agiumai 4 UA dae su Soli, e torrat prus pitica e prus luxenti po mori de s'aumentu de s'energia e de sa pressioni de sa luxi e de su bentu solari candu su coudu s'acostat a su Soli.\nSa parti prus manna de su gas chi bessit dae su n\u00f9cleu est vapori de \u00e0cua. Sp\u00e0niadu in su sp\u00e0tziu, si sfridat fintzas a 100 km dae su n\u00f9cleu, aundi sa alladiadura no arrenescit a ddu sfridai prus de cantu sa luxi de su Soli, mascimamenti is rajus UV, ddu callentit. Su alladiadura sighit po mori de s'energia noa ammuntonada in su gas fintzas a 103/104 km. In s'interis, is rajus UV arrogant is mol\u00e8colas de \u00e0cua e formant ionis, chi creant una magnetosfera chi si interagiscit cun su bentu solari e su campu magn\u00e8ticu interplanetariu. Difatis in su caminu su coudu \"sulcat\" su m\u00e8diu interplanetariu ca una nai, strechendi is linias de su campu magneticu chi aparant \"astragadas\" in su plasma a fora de sa crinera, e format unu \"bow shock\" (\"unda de prua\" in inglesu) aranti a issu. Sa luxi de su crinera benit dae sa fluorescentza de is ionis.\nCoas.\nSa mat\u00e8ria chi su bentu solari e sa luxi leant dae sa crinera formant is duas coas de su coudu, sa coa de plasma e sa coa de pruini. Is coas si formant a pustis de sa crinera, e podint essi longas fintzas 3 UA.\nSa coa de pruini est sa prus luxenti: sa luxi de cosa sua no est creada dae sa coa ma est luxi de su Soli reflessa dae is granixeddus de pruini. Custa reflessioni st\u00e8siat is granixeddus dae sa crinera: sa luxi tenit unu momentu, est a nai donat una spinta a su chi atumbat. Mancai siant fenomenus de prus pagu importu, su bentu solari e su campu magn\u00e8ticu puru influentzant is granixeddus po su fatu chi custus funt carigus eletricamenti, e podint cangiai sa strutura de sa coa. Candu sa Terra passat aintru is restus de custas coas ddoi est su fenomenu de is farinallas de steddus.\nSa coa de plasma est formada dae su gas bogadu dae sa crinera dae su bentu solari. Custu abarrat astragau dae is linnias de su campu magn\u00e8ticu, e sa forma sua est causada da custa influ\u00e8ntzia. Est s'osservatzioni de custa coa chi at portau a ipotitzai s'esitentzia de unu bentu solari. Est prus pagu luxenti ma prus longa de s'atra. S'atividadi de su Soli dda podit influentzai e fintzas destrusi.\nCarater\u00ecsticas de s'\u00f2rbita.\nIs coudus funt classificaus apetus a is carater\u00ecsticas de s'\u00f2rbita insoru. Sa prus parti de is coudus tenint un'\u00f2rbita el\u00ectica meda allonghiada. Po custa classificadura is coudus podint essi coudus de per\u00ecodu curtzu, per\u00ecodu longu o iperb\u00f2licus. No intrant in custa classificadura is eso-coudus agataus in atrus sistemas solaris.\nIs coudus cun per\u00ecodu curtzu funt is chi faint unu giru de su Soli in mancu 200 annus. Meda bortas is coudus de custu tipu tenint s'af\u00e8lju, sa parti de s'\u00f2rbita prus atesu de su Soli, acanta a s'orbita de unu praneta, po mori de s'influ\u00e8ntzia gravitatzionali de custu: totus is coudus chi tenint s'af\u00e8lju acanta a s'\u00f2rbita de su pr\u00f2piu praneta ddus nant una fam\u00eclia. Sa fam\u00eclia prus manna est sa de Giove. Is coudus chi tenint s'af\u00e8liu a intru de s'\u00f2rbita de Giove ddus narant de tipu Encke. Si pensat chi is coudus cun periodu curtzu beng\u00e0nt dae su discu difusu, a palas de s'\u00f2rbita de Netunu e de su cintu de Kuiper.\nIs coudus cun per\u00ecodu longu funt is chi faint unu giru de su Soli in prus de 200 annus. Su per\u00ecodu podit essi longu meda: su prus longu carcurau est su de is coudus West e C/1999 F1, de ses millionis de annus, e chi arribant a agiumai unu annu luxi de dist\u00e0ntzia dae su Soli. Mancai atrus coudus teng\u00e0nt unu per\u00ecodu prus curtzu, medas podint essi bidus una borta sceti in sa storia de s'umanidadi, poita torrant a si fai biri donnia pariga de migliaris, dexinas o centin\u00e0jus de migliaris de annus. S'\u00f2rbita insoru podit essi influentzada dae sa gravidadi de is pranetas, mascimamenti dae Giove, e unus coudus cun per\u00ecodu curtzu iant a podi essi st\u00e8tius cun per\u00ecodu longu in antis de essi acapiaus dae su praneta giganti.\nIs coudus iperb\u00f2licus o non-peri\u00f2dicus po definidura no tenint per\u00ecodu, ca passant una borta sceti acanta a su Soli e pustis si sperdint me in su sp\u00e0tziu. Ddus nant aici poita s'\u00f2rbita insoru est un'ip\u00e8rboli. Est dif\u00eccili a ddus distinghi dae is coudus cun per\u00ecodu longu, poita candu passant acanta a su Soli tenint agiumai su propiu tipu de \u00f2rbita, e poita is coudus cun per\u00ecodu longu puru, candu passant acanta a unu praneta, podint torrai a iperbolicus, cummenti su coudu C/1980 E1. Si pensat chi coudus cun per\u00ecodu longu e iperb\u00f2licus bengiant dae sa Nui de Oort.\nOr\u00ecgini e sorti.\nS'atividadi de is coudus ddis fait perdi massa a donnia pass\u00e0giu acanta a su Soli: finias is sust\u00e0ntzias chi podint svaporai, su coudu sp\u00e0ciat de tenni crinera e coas, e torrat a invis\u00ecbili. Si pensat chi unus asteroidis connotus me in su sistema solari, agiumai su 6% de is acanta a sa Terra, funt a beru coudus dormius. In prus de custu, is coudus si podint arrogai po mori de is esplosionis de gas aintru issus e totu, o atumbiai su Soli o is pranetas. Su fatu chi sa vida de unu coudu siat prus curtza de cussa de atrus ogetus de su Sistema Solari at fatu preguntai a is astr\u00f2nomus poita ndi bideus oi puru.\nSa prima ipotesi est st\u00e8tia fata dae s'astr\u00f2nomu Jan Oort in su 1950. Issu boliat spiegai puru poita is coudus de per\u00ecodu longu arribant dae totus is diretzionis, e no sceti dae su pranu de s'eclitica cummenti is de per\u00ecodu curtzu. Sigomenti sa prus parti de custus coudus tenit af\u00e8liu de 20 000 UA, issu at ipotitzau cussa chi oi dda narant Nui de Oort, una sfera cun su centru in su Soli de r\u00e0ju eguali a custu balori, chi est sa riserva de is coudus de su Sistema Solari. Custa riserva est atesu meda dae su Soli, duncas est pagu infuentzada dae sa gravidadi de cosa sua. Is sciumbullus gravitatzionalis de is steddus chi passant acanta a su Soli (acanta po is distantzias interstellaris, duncas annus luxi) podint fai \"arrui\" is coudus conca a su Soli, chi intrant in una \u00f2rbita elitica o iperb\u00f2lica.\nMancai custa ip\u00f2tesi siat cunsiderada bera oi puru, no spieg\u00e0t s'esist\u00e8ntzia de is coudus de per\u00ecodu curtzu. A s'inghitzu si pens\u00e0t chi custus fessint a s'or\u00ecgini coudus de per\u00ecodu longu tenturaus dae sa gravidadi de is pranetas, ma su n\u00f9meru de coudus fiat tropu mannu apetus cussu chi beniat dae is carcurus. Est st\u00e8tia ipotitzada s'esist\u00e8ntzia de su cintu de Kuiper cummenti riserva de custus coudus e atrus ogetus. Mancai su cintu esist\u00e0t, e poderat ogetus cummenti Plutoni, no spieg\u00e0t totus is carater\u00ecsticas de is coudus a per\u00ecodu curtzu, chi oi si pens\u00e0t b\u00e8ngiant dae su discu difusu.\nStoria de is osservatzionis.\nIs coudus funt connotus dae migliaris de annus. Is cinesus arregistr\u00e0nt is pass\u00e0gius, e is informatzionis insoru funt usadas dae is astron\u00f2mus oi puru po carcurai su periodu de unu coudu. Is antigus pens\u00e0nt chi is coudus fessint sinnus de sfortuna o mancai fortuna, a donnia manera mess\u00e0gius divinus. Arist\u00f2tele pens\u00e0t chi is coudus fiant fen\u00f2menus atmosfericus, poita is sferas de su celu depiant essi perfetas, e custa cosa est st\u00e8tia cr\u00e8tia dae sa prus parti de is astron\u00f2mus fintzas a candu Tycho Brahe no iat mesurau sa dist\u00e0ntzia de una cometa, e iat demostrau chi fiat a su mancu prus de catru bortas prus atesu de sa Luna, duncas in su celu. \nSu primu a demostrai chi unus coudus chi si biriant in su celu in tempus diferentis fiant a beru su propiu, e a carcurai s'\u00f2rbita est st\u00e8tiu Edmond Halley, in su 1705 cun su l\u00ecburu de cosa sua \"Synopsis of Cometary Astronomy,\" aundi naraiat chi is coudus de su 1682, 1607 e 1531 fiant a beru su propiu ogetu, chi oi cannosceus cummenti Coudu de Halley e iat prev\u00ecdiu s'orbita sua cun sa teoria de sa gravidadi de Newton, narendi chi su coudu iat a essi torrau in su 1758.\nMissionis.\nSa prima astronai a passai acanta a unu coudu est st\u00e8tia ICE, una missioni de sa NASA e de s'ESA impari. In si 1986 su coudu de Halley est st\u00e8tiu bisidau dae sa chi narant Armada de Halley, medas astronais de diferentis Stadus. Su primu aterragiu \"moddi\" est st\u00e8tiu fatu dae su lander Philae de s'ESA, in sa missioni Rosetta."}
{"id": "18717", "revid": "16006", "url": "https://sc.wikipedia.org/wiki?curid=18717", "title": "Unidadi astron\u00f2mica", "text": "S'unidadi astron\u00f2mica est una unidadi de misura de sa long\u00e0ria chi currespundit a sa dist\u00e0ntzia m\u00e8dia de sa Terra dae su Soli. Est definida pretzisamenti 149 597 870 700 metrus e agiumai 150 millionis de chil\u00f2metrus."}
{"id": "18718", "revid": "16006", "url": "https://sc.wikipedia.org/wiki?curid=18718", "title": "Metru", "text": ""}
{"id": "18719", "revid": "16006", "url": "https://sc.wikipedia.org/wiki?curid=18719", "title": "Unidadi de misura", "text": ""}
{"id": "18720", "revid": "16006", "url": "https://sc.wikipedia.org/wiki?curid=18720", "title": "Annu lughe", "text": ""}
{"id": "18721", "revid": "16006", "url": "https://sc.wikipedia.org/wiki?curid=18721", "title": "Crinuda", "text": ""}
{"id": "18722", "revid": "16006", "url": "https://sc.wikipedia.org/wiki?curid=18722", "title": "Fogu isp\u00e0binu", "text": ""}
{"id": "18723", "revid": "16006", "url": "https://sc.wikipedia.org/wiki?curid=18723", "title": "Metru cuadrau", "text": "Su metru cuadrau o metru cuadru (s\u00ecmbolu m\u00b2) est una unidadi de mesura de s'\u00e0rea, est po definitzioni s'\u00e0rea a intru de unu cuadradu cun ladu de unu metru. Su metru cuadrau est una unidadi derivada dae su Sistema internatzionali de mesuras, e tenit ca multiplus s'etaru (s\u00ecmbolu ha)e su chil\u00f2metru cuadrau (s\u00ecmbolu km\u00b2). "}
{"id": "18724", "revid": "16006", "url": "https://sc.wikipedia.org/wiki?curid=18724", "title": "Unidade astron\u00f2mica", "text": ""}
{"id": "18725", "revid": "16006", "url": "https://sc.wikipedia.org/wiki?curid=18725", "title": "Continente (Geografia)", "text": ""}
{"id": "18726", "revid": "16006", "url": "https://sc.wikipedia.org/wiki?curid=18726", "title": "Continente", "text": ""}
{"id": "18727", "revid": "16006", "url": "https://sc.wikipedia.org/wiki?curid=18727", "title": "Oc\u00e8anu Atl\u00e0nticu", "text": ""}
{"id": "18728", "revid": "16006", "url": "https://sc.wikipedia.org/wiki?curid=18728", "title": "Bia de sa palla", "text": ""}
{"id": "18729", "revid": "16006", "url": "https://sc.wikipedia.org/wiki?curid=18729", "title": "Bia de sa paza", "text": ""}
{"id": "18730", "revid": "16006", "url": "https://sc.wikipedia.org/wiki?curid=18730", "title": "Burdone de istellas", "text": ""}
{"id": "18731", "revid": "16006", "url": "https://sc.wikipedia.org/wiki?curid=18731", "title": "Steddu", "text": ""}
{"id": "18732", "revid": "16006", "url": "https://sc.wikipedia.org/wiki?curid=18732", "title": "Stella", "text": ""}
{"id": "18733", "revid": "16006", "url": "https://sc.wikipedia.org/wiki?curid=18733", "title": "Sobi", "text": ""}
{"id": "18736", "revid": "16006", "url": "https://sc.wikipedia.org/wiki?curid=18736", "title": "Anidridi carb\u00f2nica", "text": ""}
{"id": "18737", "revid": "16006", "url": "https://sc.wikipedia.org/wiki?curid=18737", "title": "Di\u00f2ssidu de carboniu", "text": ""}
{"id": "18738", "revid": "17554", "url": "https://sc.wikipedia.org/wiki?curid=18738", "title": "Aceleratzione", "text": "In mec\u00e0nica s'aceleratzione est su tassu de cambiamentu de sa velotzidade de un'ogetu respetu a su tempus. Is aceleratziones sunt cantidades vetoriales (ca tenent diretzione, m\u00f2dulu e versu). S'orientamentu de s'atzeleratzione de un'ogetu est donada de s'orientatzine de su campus de fortza ca pertocat cussu ogetu. Sa grandesa de s'aceleratzione, aici comente descrita de sa secunda lege de Newton, est s'efetu combinadu de duas causas:\nS'unidade de misura de s'aceleratzione in su SI est su metru pro secundu cuadradu formula_1.\nPro esempru cando una m\u00e0china cumintzat de su positzione a riposu (velotzidade zero in unu sistema de riferimentu inertziale) e viagiat in linia dereta a velotzidades semper prus mannas, est atzelerende in diretzione de su vi\u00e0giu. Chi sa m\u00e0china si nche ghirat aparit un'aceleratzione in sa diretzione noa. S'aceleratzione de sa m\u00e0china a innantis est mutida liniare (o tangentziale), sa reatzione ca is passegeris de una m\u00e0china podent f\u00e0ghere esperientzia comente chi ci esseret una fortza ca ddos spinghet in segus in is sed\u00ecles issoro. Cando cambiat diretzione custa est mutida radiale ca est sa fortza tzentripeta ca est una fortza aparente. Chi sa m\u00e0china abasciat sa velotzidade sua custu est un'aceleratzione in su sensu oppostu mutida deceleratzione. Is passegeris podent notare custu fen\u00f2menu comente una fortz aca ddos ispinghet a innatis. Ognuna de custas aceleratziones (tangentziale, radiale e deceleratzione) sunt int\u00e8ndidas de is passegeris fintzas a cando sa vvelotzidade issoro arribat a sa velotzidade uniforme de sa m\u00e0china.\nDefinitzione.\nS'acelerattzione de unu puntu materiale est sa variatzione de sa velotzidade sua respetu a su tempus. Sa manera prus simple pro cuatificare custa variatzione cunsistit in s'aceleratzione media formula_2 comente su raportu intra sa variatzione de velotzidade finale e initziale de s'ogetu formula_3 e s'intervallu finidu de tempus de durada de su motuformula_4\nUna manera pretzisa pro caraterizare s'aceleratzione benit ot\u00e8nnidu cunsiderende sa velotzidade in ogni istante de tempus , est a n\u00e0rrere pighende sa velotzidade i funtzione de su tempus, e in ue sa funtzione est continua, computende-nde sa derivada. Si podet aici definire s'aceleratzione istantanea:\nformula_6\nSi tratat de su limite de s'intervallo de tempus ca tendet a zero de su raportu incrementale ca definit s'aceleratzione media:\nformula_7\nS'aceleratzione media est uguale a cussa istantanea cando custa est costante in su tempus (formula_8), e in custu casu si faeddat de \"motu uniformemente atzeleradu\".\nIn su motu de unu puntu materiale in una curva, su vetore aceleratzione in unu puntu est orientadu abbia sa concavidade de sa traietoria in cussu puntu.Podet capitare ca durante su motu su vetore velotzidade cambiet isceti in diretzione e versu, abbarrende costante in m\u00f2dulu, comente pro esmpru in su casu de motu tzirculare uniforme. Sa cumponente de su vetore atzeleratzione in sa diretzione de su motuest in custu casu nulla, e su vetore duncas est radiale (perpendicolare a sa traiettoria). Data una traietoria curvilinea arbitraria e continua, pro inditare sa diretzione e su versu de s'aceleratzione de un ogetu chi dda percurrit s'impreat su m\u00e8todu de su cerchiu osculadore.\nIn unu contestu prus formale, siat formula_9 sa longaria de un'arcu de curva percorsa de un'ogetu in motu. Chi est su spostamentu de s'ogetu in su tempus, sa norma de sa velotzidade istantanea in su puntu est sa derivada de su tempus respetua su tempus:\ncun su vetore velotzidade ca est iscritu comente:\nin ue su vetore unitariu tangente a sa curva. Su m\u00f2dulu de s'aceleratzione istantanea tando est:\ne su vetore aceratzione est donadu de:\nin ue formula_14 est sa curvadura e si sunt evidentziadas is cumponentes in diretzione de su motu e sa cumponente in diretzione perpendicolare, cun vetore unit\u00e0riu normale a sa curva. In generale est poss\u00ecbile a introdurre una terna de versores ortonorm\u00e0les, mutida triedo di Frenet, costituida ortogonalizende is vetores velotzidades, aceleratzione e un'\u00e0teru vetore, generadu de su prodottu vetoriale de is primos duos. Is versores aici generados pigant su n\u00f2mene de \"versore tangente\", \"normale\" e \"binormale\". S'aceleratzione giacet semper, pro costrutzione, in su pranu individuadu de su versore tangente e de cussu normale. Sa geometria diferentziale isfrutat su triedru de Frenet pro perm\u00ectere de computare in ogni puntu sa curvadura e sa torsione.\nDinamica.\nIn sa din\u00e0mica, s'aceleratzione est ligada a sa fortza formula_15 e sa massa formula_16 dae su secundu printz\u00ecpiu de sa din\u00e0mica:\nAundi formula_15 est sa summa de is vetoris de is fortzas chi sunt apricadas a s'ogetu. Duncas pro su propiu ogetu prus est manna sa fortza, prus s'ogetu acelerat; chi sa fortza est sa propia, prus s'ogetu est grae, prus pagu acelerat. "}
{"id": "18739", "revid": "16006", "url": "https://sc.wikipedia.org/wiki?curid=18739", "title": "Belocidade", "text": ""}
{"id": "18740", "revid": "16006", "url": "https://sc.wikipedia.org/wiki?curid=18740", "title": "Velotzidadi", "text": ""}
{"id": "18741", "revid": "16006", "url": "https://sc.wikipedia.org/wiki?curid=18741", "title": "Velocidadi", "text": ""}
{"id": "18742", "revid": "16006", "url": "https://sc.wikipedia.org/wiki?curid=18742", "title": "Lestesa", "text": ""}
{"id": "18744", "revid": "16006", "url": "https://sc.wikipedia.org/wiki?curid=18744", "title": "Vapori de \u00e0cua", "text": ""}
{"id": "18745", "revid": "16006", "url": "https://sc.wikipedia.org/wiki?curid=18745", "title": "Vapore de abba", "text": ""}
{"id": "18746", "revid": "16006", "url": "https://sc.wikipedia.org/wiki?curid=18746", "title": "Papori de \u00e0cua", "text": ""}
{"id": "18747", "revid": "16006", "url": "https://sc.wikipedia.org/wiki?curid=18747", "title": "Umididadi", "text": ""}
{"id": "18748", "revid": "16006", "url": "https://sc.wikipedia.org/wiki?curid=18748", "title": "Umidadi", "text": ""}
{"id": "18749", "revid": "16006", "url": "https://sc.wikipedia.org/wiki?curid=18749", "title": "Umidesa", "text": ""}
{"id": "18750", "revid": "16006", "url": "https://sc.wikipedia.org/wiki?curid=18750", "title": "Umidori", "text": ""}
{"id": "18751", "revid": "16006", "url": "https://sc.wikipedia.org/wiki?curid=18751", "title": "Imbirdi", "text": ""}
{"id": "18752", "revid": "16006", "url": "https://sc.wikipedia.org/wiki?curid=18752", "title": "Birdi (materiali)", "text": ""}
{"id": "18753", "revid": "16006", "url": "https://sc.wikipedia.org/wiki?curid=18753", "title": "Movimentu in caminu tzirculare", "text": ""}
{"id": "18754", "revid": "16006", "url": "https://sc.wikipedia.org/wiki?curid=18754", "title": "Movimentu in caminu circulari", "text": ""}
{"id": "18755", "revid": "16006", "url": "https://sc.wikipedia.org/wiki?curid=18755", "title": "Movimentu chirculare", "text": ""}
{"id": "18756", "revid": "16006", "url": "https://sc.wikipedia.org/wiki?curid=18756", "title": "Movimentu circulari", "text": ""}
{"id": "18763", "revid": "16006", "url": "https://sc.wikipedia.org/wiki?curid=18763", "title": "Istiu", "text": ""}
{"id": "18764", "revid": "16006", "url": "https://sc.wikipedia.org/wiki?curid=18764", "title": "Istadiale", "text": ""}
{"id": "18765", "revid": "16006", "url": "https://sc.wikipedia.org/wiki?curid=18765", "title": "Istadi", "text": ""}
{"id": "18766", "revid": "16006", "url": "https://sc.wikipedia.org/wiki?curid=18766", "title": "Istade", "text": ""}
{"id": "18767", "revid": "16006", "url": "https://sc.wikipedia.org/wiki?curid=18767", "title": "Istai", "text": ""}
{"id": "18768", "revid": "16006", "url": "https://sc.wikipedia.org/wiki?curid=18768", "title": "Stadiabi", "text": ""}
{"id": "18769", "revid": "16006", "url": "https://sc.wikipedia.org/wiki?curid=18769", "title": "Stadiai", "text": ""}
{"id": "18770", "revid": "16006", "url": "https://sc.wikipedia.org/wiki?curid=18770", "title": "Stadi", "text": ""}
{"id": "18771", "revid": "16006", "url": "https://sc.wikipedia.org/wiki?curid=18771", "title": "L\u00ecngua inglesa", "text": ""}
{"id": "18772", "revid": "16006", "url": "https://sc.wikipedia.org/wiki?curid=18772", "title": "L\u00ecngua ingresa", "text": ""}
{"id": "18773", "revid": "16006", "url": "https://sc.wikipedia.org/wiki?curid=18773", "title": "Fortzas", "text": ""}
{"id": "18774", "revid": "16006", "url": "https://sc.wikipedia.org/wiki?curid=18774", "title": "Neutrinu", "text": ""}
{"id": "18777", "revid": "16006", "url": "https://sc.wikipedia.org/wiki?curid=18777", "title": "ESA", "text": ""}
{"id": "18778", "revid": "12712", "url": "https://sc.wikipedia.org/wiki?curid=18778", "title": "Linux (n\u00f9cleu)", "text": "Linux est unu n\u00f9cleu de sistema operativu creadu in su 1991 dae Linus Torvalds de sa fam\u00eclia de UNIX. Distribuidu a suta de liss\u00e8ntzia l\u00ecbera GNU GPLv2, imbetzes chi comente a programma propiet\u00e0riu, cumprendet diversos firmware a suta de liss\u00e8ntzias no-l\u00ecberas. Impreadu in paris cun su sistema operativu GNU, pensadu dae Richard Stallman, at dadu vida a su sistema operativu Linux, difundende\u00b7si in v\u00e0rias distributziones. S'isvilupu est prom\u00f2vidu dae sa Linux Foundation chi at batidu a un'istandardizatzione n\u00f2dida comente a Linux Standard Base, mentras unu tentativu de implementazione de unu n\u00f9cleu de s'in totu l\u00ecberu est Linux-libre.\nIst\u00f2ria.\nIn s'abrile de su 1991 Linus Torvalds, un'istudiante finlandesu de inform\u00e0tica in s'Universidade de H\u00e8lsinki, a s'edade de 21 annos at incumentzadu a traballare in unas cantas ideas simpres pro unu sistema operativu. At incumentzadu cun unu \"c\u00e0mbiu de contestu\" programmadu in assembly subra protzessore Intel 80386 e unu pilota de terminale. A custu puntu, su 25 austu 1991, Torvalds at iscritu unu mess\u00e0giu:Linus aiat incumentzadu a programmare su n\u00f9cleu in un'architetura MINIX, unu sistema operativu l\u00ecberu programmadu dae su professore universit\u00e0riu Andrew S. Tanenbaum, chi a pustis at per\u00f2 criticadu meda su traballu de s'istudiante finlandesu.\nA pustis de sa publicatzione de custu mess\u00e0giu, medas persones ant collaboradu a s'isvilupu de su progetu, e su 5 santugaine 1991 Linus p\u00f9blicat sa versione 0.02 de su n\u00f9cleu, belle unu mese a pustis de sa publicatzione de sa versione 0.01, chi per\u00f2 no at tentu res\u00e8ssida manna. Issu at iscritu, in ocasione de sa publicatzione, su mess\u00e0giu sighente:Est istadu abertu unu newsgroup alt.os.linux e su 19 ghenn\u00e0rgiu 1992 est istadu insertadu su primu mess\u00e0giu. In su 31 martzu 1992, alt.os.linux est essidu comp.os.linux.\nLuego X Window System est istadu portadu subra Linux. Sa prima versione de Linux a \u00e8ssere capatzu de esecutare X est istada sa 0.95 in su martzu de su 1992. Custu s\u00e0rtidu mannu de versione (de 0.1x a 0.9x) est istadu d\u00e8pidu a su fatu chi una versione 1.0 pariat acanta a sa publicatzione. Nointames custa sensatzione fiat tropu otimista e de su 1993 finas sos cumintzos de su 1994 sunt istados em\u00ectidas 15 suta-versiones de sa 0.99.\nSu 14 martzu 1994 est istadu publicadu Linux 1.0.0, cun 176.250 l\u00ecnias de c\u00f2dighe. A martzu de su 1995, est istadu publicadu Linux 1.2.0 (310\u00a0950 l\u00ecnias de c\u00f2dighe).\nSa versione 2 de Linux, publicada su 9 l\u00e0mpadas 1996, est istada sighida dae unas \u00e0teras versiones majores a suta de su prefissu de versione 2:\nSu dibatu Tanenbaum-Torvalds.\nSu fatu chi Linux siat unu n\u00f9cleu monol\u00ecticu e no unu micro-n\u00f9cleu est istadu s'argumentu de su dibatu Tanenbaum-Torvalds. Su dibatu a pitzus de Linux e s'architetura de su n\u00f9cleu in generale est incumentzadu in su 1992 in su grupu de discussione Usenet comp.os.minix.\nAndrew Tanenbaum sustentaiat chi is micro-n\u00f9cleos esserent superiores a is n\u00f9cleos monol\u00ecticos e chi pro custu Linux esseret antigu. A difer\u00e8ntzia de is n\u00f9cleos monol\u00ecticos traditzionales, is pilotas de dispositivu sunt cunfigurados comente a m\u00f2dulos de su n\u00f9cleu e carrigados cando serbint mentras su sistema est in esecutzione. De custu argumentu s'est torradu a chistionare su 9 maju 2006 e su 12 maju 2006.\nDescritzione.\nSu n\u00f9cleu Linux, unu de is es\u00e8mpios mellus arren\u00e8schidos de programmas a c\u00f2dighe abertu, format su n\u00f9cleu de is sistemas operativos de sa fam\u00eclia de Linux, duncas sas distributziones Linux.\nPublicadu, iscarrig\u00e0bile e modific\u00e0bile a manera l\u00ecbera a suta de sa liss\u00e8ntzia l\u00ecbera GNU GPL (paris cun carchi firmware cun liss\u00e8ntzias v\u00e0rias), est isvilupadu dae collaboradores de totu su mundu pro m\u00e8diu de sa relativa comunidade, cun s'isvilupu chi ogni die acontesset isfrutende sa relativa mailing list, a sa pr\u00f2piu manera ca si sunt isvilupados sos protocollos de Intern\u00e8t. Su c\u00f2dighe de or\u00ecgine de Linux est duncas dispon\u00ecbile a totus e est personaliz\u00e0bile a manera ampra, a su puntu ca est poss\u00ecbile, in fase de cumpiladura, a escl\u00f9dere su c\u00f2dighe ca no serbit.\nComente a ogni programma l\u00ecberu, fintzas su n\u00f9cleu Linux est duncas in evolutzione contina cun sa dimensione chi creschet a manera esponentziale, agiunghende m\u00f2dulos noos, hardware nou suportadu etc. Su ramu de isvilupu printzipale de su n\u00f9cleu Linux previdet chi issu cunt\u00e8ngiat fintzas carchi ala no-l\u00ecbera, comente unos pilotas de dispositivu. Su progetu Linux-libre si proponet imbetzes comente a variante de s'in totu l\u00ecbera de Linux, dae cale sunt n\u00e0schidas unas distributziones.\nComente \"coro\" de unu sistema operativu frunit totu is funtziones essentziales pro su sistema, ispetzialmente sa gestione de sa mem\u00f2ria prim\u00e0ria, de sas risursas hardware de su sistema e de is dispositivos, assignende\u00b7ddas de bia in bia a sos protzessos in esecutzione. Sa contraparte de su n\u00f9cleu est s'interf\u00e0tzia de impitadore de su sistema, s'ala prus esterna. Is programmas pedint sas risursas a su n\u00f9cleu pro m\u00e8diu de unas mutidas e non podent atz\u00e8dere a is dispositivos eletr\u00f2nicos a manera dereta.\nS'\u00f2cupat tando de gestire su tempus de protzessore, sa comunicatzione e sa mem\u00f2ria distribuende\u00b7ddas a is protzessos in cursu a segunda de sa prioridade (pranificatzione) realizende aici su multi-protzessu. \nIn prus, est multi-impitadore: custu permitit chi prus impitadores (cun privil\u00e8gios diferentziados) potzant esecutare in su matessi sistema prus protzessos de programmas a manera simult\u00e0nea. Atualmente Linux suportat sa majoria de is dispositivos dispon\u00ecbiles pro PC e suportat unu n\u00f9meru mannu meda de architeturas (comente SPARC, PowerPC, ARM e sas prus modernas CPU a 64 bit).\nLinux suportat su multi-protzessu cun prelatzione (siat in modalidade impitadore, siat in modalidade n\u00f9cleu), mem\u00f2ria virtuale, librerias cumpartzidas, carrigamentu a rechesta, esecut\u00e0biles copy-on-write cumpartzidos, gestione de sa mem\u00f2ria, sa pila de protocollos Intern\u00e8t, e is filos de esecutzione. Sa flessibilidade de custu n\u00f9cleu ddu faghet adatu a totu is tecnologias achiridos emergentes e fintzas pro is tzentros de c\u00e0rculu distribuidu (comente a su cluster Beowulf) finas \u00e8ssere achiridu in carchi video-registratore digitale e in sos tel\u00e8fonos tzellulares.\nArchitetura.\nLinux est unu \"n\u00f9cleu monol\u00ecticu\". Mancari chi oe su n\u00f9cleu potzat \u00e8ssere compiladu in modu de t\u00e8nnere un'imm\u00e0gine bin\u00e0ria reduida a su m\u00ecnimu e is pilotas de dispositivu potzant \u00e8ssere carrigados comente m\u00f2dulos esternos, s'architetura origin\u00e0ria est bene vis\u00ecbile: totu is pilotas difatis depent t\u00e8nnere un'ala esecutada in modalidade n\u00f9cleu, fintzas cussos pro cales custu non diat \u00e8ssere netzess\u00e0riu (a es\u00e8mpiu sos driver de sos documentos system).\nIs pilotas de is dispositivos e is estensiones de su n\u00f9cleu traballant in s'isp\u00e0tziu n\u00f9cleu (\"aneddu 0\" in sa majoria de is protzessores), cun atzessu prenu a s'hardware, mancari chi carchi etzetzione traballet in s'isp\u00e0tziu impitadore. Su sistema gr\u00e0ficu chi sa majoria is persones impreat cun Linux non traballat in s'isp\u00e0tziu n\u00f9cleu. In sa versione 2.6 est istada introduida sa prelatzione in su n\u00f9cleu. Custu bolet n\u00e0rrere ca fintzas is protzessos esecutados in modalidade n\u00f9cleu podent \u00e8ssere interr\u00f9mpidos pro dare a \u00e0teros protzessos sa possibilidade de \u00e8ssere esecutados.\nPortabilidade.\nMancari chi in comintzu non fiat progetadu pro \u00e8ssere port\u00e0bile, Linux est unu de is n\u00f9cleos de sistema operativu prus port\u00e0biles, capassu de funtzionare in un'ampra gama de sistemas de s'iPAQ (unu elaboradore palmare) a s'IBM System z9 (unu sistema tzentrale ca podet esecutare centinaia o migliaia de ist\u00e0ntzias de Linux cuntempor\u00e0neas). Linux est su sistema operativu printzipale de sos super-elaboradores Blue Gene de IBM. Linux est su sistema operativu de prus de su 97% de is sistemas in sa class\u00ecfica Top 500 de is super-elaboradores. In prus, Linux est istadu compiladu in mesas dispositivos port\u00e0tiles comente a TuxPhone e s'iPod de Apple.\nLimb\u00e0gios de programatzione.\nLinux est iscritu in sa versione de su limb\u00e0giu de programmatzione C suportada dae su compiladore GCC (chi at introduidu medas estensiones e mudadas a su C istandard), paris cun unu tzertu n\u00f9meru de setziones breves de c\u00f2dighe iscritas in limb\u00e0giu Assembly (sintassi GCC cun istile \"AT&amp;T\"). Gr\u00e0tzias a is estensiones de C chi suportat, GCC pro meda tempus est istadu s'\u00f9nicu compiladore bonu a compilare Linux. In su 2004, Intel at decraradu de \u00e0ere modificadu su n\u00f9cleu a manera chi fintzas su compiladore suo C esseret in gradu de ddu compilare.\nIn carchi manera benint impreados medas \u00e0teros limb\u00e0gios, mescamente in su protzessu de cumpiladura de su n\u00f9cleu. Custos includent Perl, Python e unos limb\u00e0gios shell. Is pilotas de dispositivu podent fintzas \u00e8ssere iscritos in C++, Fortran o unos \u00e0teros limb\u00e0gios, ma custa pr\u00e0tica est iscoragiada. Su sistema de cumpiladura de Linux suportat a manera ufitziale isceti GCC comente a compiladore siat de su n\u00f9cleu siat de sos pilotas.\nS\u00e8beros de Cumpiladura.\nSu n\u00f9cleu Linux tenet s\u00e8beros de cumpiladura chi permitint de agi\u00f9nghere o rim\u00f2vere carater\u00ecsticas de su n\u00f9cleu durante sa cumpiladura initziale. Durante custa \u00f9rtima fase podent fintzas \u00e8ssere cunfigurados unos par\u00e0metros personalizados.\nOgetos de su n\u00f9cleu.\nSos ogetos de su n\u00f9cleu (\"kernel items\") sunt funtzionas, vari\u00e0biles, arch\u00ecvios de intestatzione e macro.\nIntestatziones de su n\u00f9cleu.\nIs intestatziones de su n\u00f9cleu sunt arch\u00ecvios \"header C\" chi frunint su cumpartzimentu de carchi definitzione de su n\u00f9cleu livellu b\u00e0sciu ABI intra n\u00f9cleu e aplicatziones de s'isp\u00e0tziu impitadore. Sa majoria de is aplicatziones non netz\u00e8ssitat de custas intestatziones: issas serbint feti pro s'impreu deretu dae librerias de sistema, utilidades e dim\u00f2nios de livellu b\u00e0sciu.\nSu cumandu \"make headers_install\", cando esecutadu in s'\u00e0rbore de su c\u00f2dighe de or\u00ecgine de su n\u00f9cleu, esportat is arch\u00ecvios de intestatzione de su n\u00f9cleu in una forma adata a s'impreu de is programmas in s'isp\u00e0tziu impitadore.\nCando esportados, sa majoria de is intestatziones de su n\u00f9cleu s'agatant in sas cartellas /usr/include/asm e /usr/include/linux\nKernel panic.\nIn Linux, unu \"panic\" est una faddina de sistema individuada dae su n\u00f9cleu ca no podet \u00e8ssere curreta, a su contr\u00e0riu de errores pretzisos individuados in modalidade impitadore. Su c\u00f2dighe de su n\u00f9cleu modas podet indicare una cunditzione de custu tipu mutinde sa funtzione codice_1 decrarada in s'intestatzione sys/system.h. Comente si siat sa majoria de sos kernel panic sunt su resurtadu de etzetziones in su c\u00f2dighe de su n\u00f9cleu, comente, pro esempru, riferimentos a indiritzos de mem\u00f2ria non b\u00e0lidos. Custu est de s\u00f2litu inditu de\nFormados bin\u00e0rios suportados.\nLinux 1.0 suportaiat su formadu bin\u00e0riu a.out e s'ELF, chi sempl\u00ecficat sa creatzione de librerias cumpartzidas (medas impreadas dae sos modernos ambientes de iscrivania comente a KDE e GNOME). ELF est su formadu istandard impreadu dae GCC fintzas dae sa versione 2.7.0. Pro custu oe in die a.out benit impreadu pagu.\nLinux suportat medas \u00e0teros formados bin\u00e0rios, incl\u00f9didos binfmt misc pro assotziare un'arch\u00ecviu a unu programma (comente a un'int\u00e8rprete) pro esecutare o ammustrare cussu documentu.\nArchiteturas de sas m\u00e0chinas virtuales.\nSu n\u00f9cleu Linux tenet unu suportu estensivu e funtzionat subra numerosas architeturas de m\u00e0chinas virtuales siat comente a sistema operativu \"server\", siat \"client\". Sas m\u00e0chinas virtuales de s\u00f2litu emulant sa fam\u00eclia de protzessores cun architetura x86 o AMD64, mancari chi in carchi casu siant emulados fintzas sos protzessores PowerPC o \u00e0teros.\nVersiones.\nMentras isvilupat su c\u00f2dighe suo e intregat sas mudas creadas dae unos \u00e0teros programmadores, Linus Torvalds sighit a publicare versiones noas de su n\u00f9cleu Linux. Custas sunt mutidas versiones \"vanilla\", a indicare chi non sunt istadas modificadas dae niunu \u00e0teru. Medas distributziones Linux mod\u00ecficant su n\u00f9cleu pro su sistema issoro, maschetotu pro agi\u00f9nghere su suportu pro pilotas de dispositivu o carater\u00ecsticas chi non sunt istadas publicadas comente a ist\u00e0biles, mentras unas \u00e0teras distributziones impreant unu n\u00f9cleu vanilla.\nSu mollu de isvilupu pro Linux 2.6 diferit meda de su de Linux 2.5. In antis, esistiat unu ramu ist\u00e0bile (2.4), in ue beniant atuadas isceti is mudadas minores e is ca fiant retentas seguras, e unu ramu inst\u00e0bile (2.5), in ue imbetzes mudadas prus cunsistentes fiant perm\u00ectidas. Custu significaiat chi sos impitadores teniant semper una versione cun sas curretziones prus reghentes, ma depiant arreare pro sas agiuntas noas benende de su ramu 2.5. S'aspetu malu de custu protzedimentu, fiat chi sa versione ist\u00e0bile de su n\u00f9cleu, cun su colare de su tempus, non suportaiat prus s'hardware reghente, e mancaiat de sas carater\u00ecsticas chi a pagu a pagu resurtaiant netzess\u00e0rias.\nCara a sa fine de sa s\u00e8rie 2.5.x, unos isvilupadores ant detz\u00ecdidu de f\u00e0ghere carchi muda in su ramu ist\u00e0bile, ma custu at provocadu un'aumentu de is problemas in sa s\u00e8rie 2.4.x de su n\u00f9cleu. Su ramu 2.5 est istadu insandus decraradu ist\u00e0bile e su n\u00f9mene cambiadu in 2.6. Imbetzes de ab\u00e8rrere unu ramu 2.7 inst\u00e0bile, sos sviluppatori ant sighidu a insertare mudas de importu in su ramu ist\u00e0bile. In custa manera si sunt tentos a suta de controllu cun majore pretzisione sas mudadas, dividende\u00b7ddas in partes prus piticas, publichende sas carater\u00ecsticas noas prus in presse, e ammaniende su n\u00f9meru de persones chi proant su c\u00f2dighe prus reghente.\nSu mollu nou de isvilupu chi caraterizat su 2.6, in prus faghet a manera chi no esistat unu ramu ist\u00e0bile pro is persones chi chircant isceti curretziones de faddinas o megioros de sa seguridade e non netz\u00e8ssitant de sas \u00f9rtimas carater\u00ecsticas. Sas curretziones benint aplicadas isceti in sa versione prus reghente, aici si un'impitadore bolet una versione cun totu is faddinas n\u00f2didas curregidas, otenet in su pr\u00f2piu tempus totu sas \u00f9rtimas carater\u00ecsticas, ma arriscat (in carchi casu) de non f\u00e0ghere funtzionare prus carchi cosa chi in sa versione pretzedente funtzionaiant. Una curretzione partziale de custu problema est istada in antis mentovada (si bidat sa de bator tzifras de su n\u00f9meru de sa versione): issa caraterizat sos n\u00f9cleos noos, ma non risolvet a manera cumprida carchi netzessidade chi non si diant a t\u00e8nnere impreende unu ramu ist\u00e0bile.\nComente risposta a sa farta de unu ramu ist\u00e0bile de su n\u00f9cleu (cumpr\u00e8ndidu comente a ramu in ue non benint annantas mudadas, ma isceti curretziones), Adrian Bunk, in su nadale 2005, at annuntziadu chi diat \u00e0ere sighidu a publicare n\u00f9cleos 2.6.16.y fintzas a cando esseret istada em\u00ectida sa versione 2.6.17. In prus, at progetadu de incl\u00f9dere agiornamentos relativos a is pilotas de dispositivu, fadende assimigiare s'isvilupu de sa s\u00e8rie 2.6.16 a su de sa betza 2.4.\nSu 10 santugaine 2008, est istada publicada sa versione ist\u00e0bile 2.6.27.. In su fre\u00e0rgiu de su matessi annu, is isvilupadores ant a pustis tentu s'idea de unu ramu de su n\u00f9cleu \"inst\u00e0bile\", ca ddi narant \"linux-next\": unu locu in ue acasagiare is mudas, cun s'intentu de ddas incl\u00f9dere in su tziclu de isvilupu imbeniente.\nIn su tr\u00eculas de su 2011, pro festare su de 20 annivers\u00e0riu de sa n\u00e0schida de Linux, Torvalds at detz\u00ecdidu de publicare sa versione 3.0 de su n\u00f9cleu colende a unu sistema de numeratzione a 2 tzifras. S'\u00f9rtima versione de sa s\u00e8rie 2.6 est istada sa 2.6.39.\nIn passadu su c\u00f2dighe de or\u00ecgine de su n\u00f9cleu Linux fiat gestidu sena s'impreu de unu sistema autom\u00e0ticu de controllu versione, prus che totu pro ite a Torvalds non praghiant is sistemas de controllu tzentralizados.\nIn su 2002 s'isvilupu de su n\u00f9cleu est coladu a BitKeeper, unu sistema chi satisfaghiat sos recuisitos t\u00e8cnicos rechertos dae Torvalds e chi funtzionaiat, a tzertos livellos, in paris cun unos \u00e0teros sistemas comente a CVS e Subversion. Mancari chi Torvalds e unos \u00e0teros isvilupadores otennerent BitKeeper in manera grat\u00f9ita, su fatu chi no esseret programma l\u00ecberu at causadu contierras.\nSu tentativu de \"ingegneria a sa revessa\" de Andrew Tridgell subra BitKeeper ant aconcadu BitMover, sa cumpangia chi gestiat BitKeeper, a acabbare s'amparu suo a sa comunidade de isvilupu de Linux. Duncas, Torvalds e \u00e0teros ant iscritu unu sistema nou de controllu de versione, ca ddi narant git; su programma nou est istadu iscritu in pagu chidas, e duos meses a pustis est istada publicada sa prima versione ufitziale de Linux ca at impreadu git. Pagu a pustis, git est divenidu unu progetu indipendente, balangende\u00b7si un'ampra difusione in sa comunidade de su programma l\u00ecberu.\nMantenidura.\nLinus Torvalds est su controllore de is mudadas e de sa publicatzione de sas \u00f9rtimas versiones de su n\u00f9cleu: at delegadu sa mantenidura de sas versiones prus datadas a unos \u00e0teros programmadores. Carchi versiones betzas comente a sa 2.0 (ufitzialmente essida betza dae sa publicatzione de Linux 2.2.0 in su ghenn\u00e0rgiu 1999) sunt agiornadas isceti cando custu paret netzess\u00e0riu e sas mudadas sunt raras meda.\nUnos \u00e0teros programmadores de Linux connotos sunt Robert Love e Ingo Moln\u00e1r.\nNumeratzione de sas versiones.\nPro meda tempus sa versione de su n\u00f9cleu de Linux fiat assentada dae tres n\u00f9meros, ma in manera reghente custu sistema est istadu modificadu e oras sa versione cunsistet de bator tzifras, in sa forma \"A.B.C[.D]\", pro esempru 2.2.1, 2.4.13, opuru 2.6.12.3;\nIn prus, a bortas si podent agatare unas \u00e0teras l\u00ecteras a pustis de sa versione, comente a 'rc1' o 'mm2'; 'rc' est una versione candidada pro \u00e8ssere adotada comente a ist\u00e0bile, e indicat una publicatzione no ufitziale. Unas \u00e0teras l\u00ecteras, imbetzes, sunt a s'ispissu (ma non semper) sas initziales de una persone: custu signalat unu fork de su n\u00f9cleu fatu dae custa persone. Pro esempru, 'ck' bolet n\u00e0rrere Cun Kolivas, 'ac' Alan Cox, mentras 'mm' indicat Andrew Morton. A bortas, sas l\u00ecteras sunt collegadas a sa carater\u00ecstica printzipale de su n\u00f9cleu. Pro esempru, 'wl' indicat una versione de proa pro sas retzes sena filos.\nVersiones ist\u00f2ricas.\nSa prima versione de su n\u00f9cleu est istada sa 0.01. A pustis sunt b\u00e8nnidas sa 0.02, 0.03, 0.10, 0.11, 0.12 (sa prima versione a suta de liss\u00e8ntzia GNU Generale Public License), 0.95, 0.96, 0.97, 0.98, 0.99, e de sa 1.0. De sa versione 0.95 a is imbenientes, sunt istadas publicadas medas suta-versiones.\nCronologia de sa versione ist\u00e0bile.\nDdoe sunt istadas duas versiones majores ist\u00e0biles de Linu\"x\" 1.x: sa 1.0 e sa 1.2. Sa versione 1.0 est istada publicada su 14 martzu 1994. Custa versione fiat cumpat\u00ecbile isceti cun is sistemas a protzessore s\u00ecngulu i386. A pustis nche sunt istados pensamentos in contu de sa portabilidade, e aici sa versione 1.2 (publicada su 7 martzu 1995) at achiridu su suportu pro sos sistemas basados subra architeturas DEC Alpha, SPARC, e MIPS. Custa est istada s'\u00f9rtima versione ist\u00e0bile em\u00ectida in sa s\u00e8rie 1.\"x\" de Linux.\nSa versione 2.\"x\" de Linux at bidu unu n\u00f9meru mannu de mudadas, prus che totu in sa s\u00e8rie 2.6 e in sa manera de dda isvilupare, mant\u00e8nnere e publicare. Sas versiones 2.0, 2.2, e 2.4 sunt istados costr\u00f9idas impreende su sistema betzu de isvilupu in ue onniunu de is n\u00f9cleos fiat basadu subra sa versione ist\u00e0bile de su pretzedente. Sa versione 2.0 est istada publicada su 9 l\u00e0mpadas 1996. Ddoi sunt istados 41 publicatziones in custa s\u00e8rie. Sa carater\u00ecstica printzipale de su n\u00f9cleu 2.0 fiat su suportu a is sistemas multi-protzessore simm\u00e8tricos e su suportu pro prus genias de protzessores.\nDae sa versione 2.2 (publicada su 26 ghenn\u00e0rgiu 1999) est istadu bogadu su spinlock globale. Fiat frunidu unu m\u00e8gius suportu a su multi-protzessore simm\u00e8tricu e est istadu agiuntu su suportu pro sas architeturas m68k e PowerPC, ultres a s'annanta de sistemas de arch\u00ecvios noos (incl\u00f9didu su suportu in sola letura pro su sistema de sa Microsoft, NTFS). Sa s\u00e8rie 2.4.\"x\" incluit carater\u00ecsticas noas. Sa versione 2.4.0, publicada su 4 ghenn\u00e0rgiu 2001, cunteniat su suportu pro ISA Plug and play, USB, e PC Card. In prus, includiat su suportu pro sos protzessores PA-RISC de s'Hewlett-Packard. Durante s'isvilupu de sa s\u00e8rie 2.4.\"x\" sunt istadas agiuntas unas \u00e0teras carater\u00ecsticas includende: suportu Bluetooth, Logical Vol\u00f9mene Manager (LVM) versione 1, suportu RAID, InterMezzo FS e ext3 FS.\nCun s'arribu de sa s\u00e8rie 2.6.x, su sistema de numeratzione est cambiadu de manera chi nche poderent \u00e8ssere 4 tzifras in su n\u00f9meru de versione de su n\u00f9cleu, donende\u00b7ddi su formadu 2.6.x.y (in ue .\"y\" est optzionale). Is carater\u00ecsticas noas benint immoe agiuntas tra unu n\u00f9meru \"x\" e s'\u00e0teru, mentras is n\u00f9meros \"y\" sunt a parusu riservados a sa curretziones de faddinas. Sa versione 2.6.0 est istada publicada su 18 nadale 2003.. Tra is mudadas fatas in custa s\u00e8rie ddoe ant: s'integratzione de \u00b5Clinux in su c\u00f2dighe de or\u00ecgine printzipale de su n\u00f9cleu, su suportu a sa PAE, su suportu a diversas noas l\u00ecnias de CPU, s'integratzione de ALSA in su c\u00f2dighe de or\u00ecgine printzipale, su suportu a unu n\u00f9meru de impitadores finas 232 (216 in sas versiones in antis), su suportu a unu n\u00f9meru de protzessos finas 230 (215 in sas versiones in antis), una cr\u00e8schida sustantziale de su n\u00f9meru de tipos de dispositivu e de su n\u00f9meru de aparatos pro ogni tipu, suportu a sos protzessores a 64 bit megioradu, suportu de sistemas de arch\u00ecvios finas 16 terabytes, prelatzione in su n\u00f9cleu, suportu a sa libreria Native POSIX Thread Library, integratzione in de andLinux e de SELinux in su c\u00f2dighe de or\u00ecgine printzipale de su n\u00f9cleu, suportu a Infiniband, e meda \u00e0teru. Importante a su pr\u00f2priu est s'annanta de diversos sistemas de arch\u00ecvios durante is publicatziones de sa s\u00e8rie 2.6.\"x\": FUSE, JFS, XFS, ext4 e \u00e0teros.\nIn su tr\u00eculas de su 2011, pro festare su 20\u00ba annivers\u00e0riu de sa n\u00e0schida de Linux, Torvalds at detz\u00ecdidu de colare a unu sistema de numeratzione a 2 tzifras, publichende sa versione 3.0 de su n\u00f9cleu. S'\u00f9rtima versione de sa s\u00e8rie 2.6 est istada sa 2.6.39.\nSu 12 martzu 2015 benit publicadu Linux 4.0.\nCostu istimadu pro s'isvilupu.\nSu costu pro torrare a isvilupare sa versione 2.6.0 de Linux comente a programma propiet\u00e0riu est istadu istimadu in su 2004 pari a 612 milliones de dollaros (467 milliones de \u00e8uros) impreende su mollu de istima \u00f2mine-mese COCOMO.\nIn su 2006, un'ist\u00f9diu finantziadu dae s'Unione europea at istimadu chi, isvilupare de zero (in un' \u00f2tica propiet\u00e0ria) su n\u00f9cleu 2.6.8 o superiore, diat costare 882 milliones de \u00e8uros.\nAspetos legales.\nM\u00e0rchiu registradu.\nLinux est unu m\u00e0rchiu registradu de Linus Torvalds in sos Istados Unidos e in unos \u00e0teros paisos. Custu est su resurtadu de un'intzidente in ue William Della Croce Jr., chi non partetzipaiat a s'isvilupu de su progetu Linux, at registradu su n\u00f9mene e posca at rechertu una royalty pro s'impreu suo. Unos cantos sustenidores de Linux ant pedidu cuss\u00ecgiu legale e ant fatu c\u00e0usa contra Della Croce, chi at acunsentidu in su 1998 a assignare su m\u00e0rchiu a Torvalds.\nCunditziones de liss\u00e8ntzia.\nIn comintzu, Torvalds at publicadu Linux cun una liss\u00e8ntzia chi nde proibiat s'isfrutamentu cumertziale. Custa per\u00f2 at lassadu chitzo su locu a sa GNU Generale Public License (GPL) de sa versione 0.12. Custa liss\u00e8ntzia permitet sa distributzione e sa b\u00e8ndida de versiones modificadas o non modificadas de Linux a cunditzione chi siant publicadas cun sa matessi liss\u00e8ntzia e chi siat frunidu su c\u00f2dighe de or\u00ecgine.\nTorvalds at descritu s'adotzione de sa liss\u00e8ntzia GPL comente a \"sa m\u00e8gius faina chi apa mai fatu.\"\nGPL versione 3.\nA tempos de oe, Linux adotat sa versione 2 de sa liss\u00e8ntzia GPL, sena s\u00e8beru perunu (a difer\u00e8ntzia de medas programmas publicados cun liss\u00e8ntzia GPL) chi permitet s'impreu de una versione prus sobrada, e ddoe ant contierras subra sa sa fatzilidade cun sa cale si diant p\u00f2dere impreare versiones imbenientes comente a sa 3 (e subra cantu dis\u00ecgiu ddoe siat). Torvalds matessi at ispetzificadu durante sa publicatzione de sa versione 2.4.0 chi su c\u00f2dighe suo adotat feti sa versione 2 de sa liss\u00e8ntzia. De ogni manera, sos t\u00e8rmines de sa liss\u00e8ntzia GPL afirmant chi, si non benit ispetzificada peruna versione, podet \u00e8ssere impreada cale si chi siat, e Alan Cox at fatu notare chi isceti pagos de cussos chi contribuint a Linux ant ispetzificadu una versione de sa liss\u00e8ntzia GPL. Unu bloger at concruidu chi belle su 40% de su c\u00f2dighe de Linux est em\u00ectidu cun liss\u00e8ntzia ispetz\u00ecfica \"GPL2 o superiora\", e un'\u00e0teru belle 10% cun liss\u00e8ntzia \"GPL\" (cun versione no ispetzificada). In su cabudanni 2006, un'iscumbata subra 29 isvilupadores importantes de su n\u00f9cleu at indicadu chi 28 de custos preferiant GPLv2 a sa GPLv3, insandus in istadu de botza. Torvalds at cummentadu: \u00abPenso chi unu n\u00f9meru mannu de persones esternas creiant chi essere deo s'\u00f9nicu istr\u00f2licu, pro su fatu chi apo decraradu publicamente de no \u00e8ssere un'ammiradore mannu de sa GPLv3\u00bb.\nM\u00f2dulos de n\u00f9cleu carrig\u00e0biles e firmware.\nNo est craru si is m\u00f2dulos de n\u00f9cleu (LKM) depant \u00e8ssere cunsiderados \u00f2pera derivada pro sa lege de su copyright, e duncas intrent in sos t\u00e8rmines de sa liss\u00e8ntzia GPL. Torvalds at afirmadu chi sos m\u00f2dulos, impreende isceti unu grupu limitadu de interf\u00e0tzias \"p\u00f9blicas\" de su n\u00f9cleu, podent a bias no \u00e8ssere cunsiderados \u00f2peras derivadas, e est tando poss\u00ecbile t\u00e8nnere carchi pilota de dispositivu in formatu bin\u00e0rios a manera esclusiva e unos \u00e0teros m\u00f2dulos chi no impreant sa liss\u00e8ntzia GPL. Unos cantos cuntribuidores a s'isvilupu de Linux per\u00f2 non sunt de ac\u00f2rdiu cun custa interpretatzione, e fintzas Torvalds etotu ammitet chi medas m\u00f2dulos sunt de seguru \u00f2peras derivadas, e difatis at iscritu chi \"Is m\u00f2dulos de n\u00f9cleu SUNT \u00f2peras derivadas \"'pro default\"'\".\nA prus de custu, Torvalds at naradu puru chi \"Un'\u00e0rea murra est carchi cosa comente a unu pilota de dispositivu iscritu dae printz\u00ecpiu pro un'\u00e0teru sistema operativu (duncas, de seguru no un' \u00f2pera derivada dae Linux in or\u00ecgine). [...] CUDDA est un'\u00e0rea murra, e _cudda_ est s'\u00e0rea in ue personalmente penso chi carchi m\u00f2dulu diat p\u00f2dere no \u00e8ssere cunsideradu \u00f2pera derivada, pro ite non sunt istados progetados pro Linux e non dipendent de perunu cumportamentu ispetziale de Linux.\" Is pilotas gr\u00e0ficos propiet\u00e0rios prus che totu sunt a su tzentru de unu dibatu. In definitiva, est d\u00e0bile chi custas chistiones potzant \u00e8ssere ris\u00f2lvidas feti de unu tribunale.\nUnu puntu de contierra subra a sa liss\u00e8ntzia est s'impreu in Linux de firmware \"bin\u00e0riu\" pro suportare carchi dispositivos hardware. Richard Stallman afirmat chi custos programmas faghent de Linux unu programma in parte no abertu, e chi distribuire Linux diat p\u00f2dere fintzas violare sa liss\u00e8ntzia GPL (chi recheret sa pres\u00e8ntzia de totu su c\u00f2dighe de or\u00ecgine).\nIn risposta a custu, sa Free Software Foundation Latin America (FSFLA) at aviadu unu progetu, denominadu Linux-libre, pro creare unu n\u00f9cleu de s'in totu l\u00ecberu, sena m\u00f2dulos propiet\u00e0rios, pro p\u00f2dere \u00e8ssere impreadu in distributziones cun c\u00f2dighe l\u00ecberu isceti, comente a Trisquel GNU/Linux."}
{"id": "18779", "revid": "12712", "url": "https://sc.wikipedia.org/wiki?curid=18779", "title": "Linux (kernel)", "text": ""}
{"id": "18780", "revid": "12712", "url": "https://sc.wikipedia.org/wiki?curid=18780", "title": "Kernel Linux", "text": ""}
{"id": "18781", "revid": "2404", "url": "https://sc.wikipedia.org/wiki?curid=18781", "title": "M\u00e0ndigu", "text": "Unu m\u00e0ndigu o alimentu est ogni sust\u00e0ntzia o miscela de sust\u00e0ntzias in cale si siat istadu de sa mat\u00e8ria e istrutura non traballada, in parte traballada o traballada, destinada a \u00e8ssere papada dae un'\u00e8ssere umanu."}
{"id": "18783", "revid": "7227", "url": "https://sc.wikipedia.org/wiki?curid=18783", "title": "Mem\u00f2ria a atzessu casuale", "text": "Sa mem\u00f2ria a atzessu casuale (connota comente RAM, acr\u00f2nimu de s'inglesu \"Random Access Memory\", in contrapositzione cun sa mem\u00f2ria a atzessu secuentziale), est unu tipu de mem\u00f2ria vol\u00e0tile caraterizada dae su perm\u00ectere s'atzessu diretu a cale si siat indiritzu de mem\u00f2ria cun su matessi tempus de atzessu.\nFuntzionamentu.\nIn sa mem\u00f2ria RAM sunt copiados (\"carrigados\") is programmas chi su protzessore depet esecutare e is datos chi custos depent impreare. Una borta chi su programma est serradu, sas mudas fatas, si no sunt sarvadas in su discu t\u00e8teru o subra \u00e0tera mem\u00f2ria non vol\u00e0tile, ant a \u00e8ssere p\u00e8rdidas.\nPro sas carater\u00ecsticas suas, sa RAM est impreada comente a mem\u00f2ria prim\u00e0ria in is elaboradores prus comunos.\nSu tipu de mem\u00f2ria a atzessu casuale prus comunu, oe in die, est a istadu s\u00f2lidu, a letura-iscritura e vol\u00e0tile, ma sunt mem\u00f2rias a atzessu casuale sa majoria de is tipos de ROM (mem\u00f2ria a sola letura), sa NOR Flash (unu tipu de mem\u00f2ria flash) e v\u00e0rios tipos de mem\u00f2rias inform\u00e0ticas impreadas a su printz\u00ecpiu de s'inform\u00e0tica e oe non prus impreadas, comente sa mem\u00f2ria a n\u00f9cleu magn\u00e8ticu.\nS'acr\u00f2nimu RAM (non su t\u00e8rmine \"mem\u00f2ria a atzessu casuale\") tenet fintzas unu segundu sentidu prus restrintu, ma oe in die prus dif\u00f9ndidu, chi ident\u00ecficat sas ischedas f\u00ecsicas chi benint installadas in is elaboradores de oe (bide m\u00f2dulos DIMM, SIMM, SO-DIMM).\nSu tzirc\u00f9itu chi permitit de ammentare unu bit de datos ddi narant tzella. In antis de p\u00f2dere iscr\u00ecere o l\u00e8ghere datos in sa mem\u00f2ria, unu grupu de tzellas depet \u00e8ssere isseberadu. Custu benet fatu aplichende signales el\u00e8tricos a unas cantas l\u00ecnias de indiritzu. Unu grupu de tzirc\u00f9itos multiplexer e demultiuplexer sunt impreados pro ativare is tzellas chi currispondent a s'indiritzu isseberadu.\nTipologias.\nSRAM.\nIn sa SRAM, acr\u00f2nimu de \"Static Random Access Memory\" (\"RAM ist\u00e0tica\") ogni bit est costituidu dae unu Flip-Flop de tipu D.\nCunsentint de mant\u00e8nnere sas informatziones pro unu tempus infinitu, sunt meda lestras e consumant pagu energia. Sa netzessidade de impreare medas cumponentes, per\u00f2, ddas faghet gastosas, prus mannas e cun un'iscassa c\u00e0bida.\nPro is carater\u00ecsticas issoro, sunt a parusu impreadas pro is mem\u00f2rias cache.\nDRAM.\nIn sa DRAM, acr\u00f2nimu de \"Dynamic Random Access Memory\" (\"RAM din\u00e0mica\"), ogni bit est costituidu dae unu transistor e chi separat unu cundensadore, chi mantenet s'informatzione. \nPro neghe de s'isulamentu non perfetu, su cundensadore si isc\u00e0rrigat, tando a pustis de pagu tempus su cuntentu suo bessit inaffidabile. Est netzess\u00e0riu duncas a ddu torrare a carrigare in antis chi custu acontessat. Custa operatzione est narada \"refriscamentu\" (\"refreshing\"). Custa operatzione est esecutada dae unu tzirc\u00f9itu internu a sa mem\u00f2ria etotu. Custu rechedet unu gastu de energia prus mannu e faghet sa mem\u00f2ria prus lenta, ca mentras su refriscamentu est esecutende, no est poss\u00ecbile a dda l\u00e8ghere. Is mem\u00f2rias sunt bastante fidadas, pro ite s'ispissu a ogni riga de sa mem\u00f2ria est assotziadu unu bit de paridade, chi cunsentit de individuare errores s\u00ecngulos a s'internu de sa riga, opuru una s\u00e8rie de bit, chi g\u00e8nerant unu c\u00f2dighe de Hamming, chi cunsentit de individuare e curregire errores s\u00ecngulos e individuare errores d\u00f2pios.\nPro ogni tzella ddoe at unu n\u00f9meru b\u00e0sciu de cumponentes, isceti unu transistor imbetzes de is ses de sa SRAM chi permitent de ot\u00e8nnere una capatzidade arta de su dispositivu, una rechesta bassa de pot\u00e8ntzia e gastos reduidos. Sunt duncas impreadas s'ispissu pro sa mem\u00f2ria printzipale de su sistema.\nSDRAM.\nS'ispissu saldada in unu m\u00f2dulu de tipu DIMM, est a parusu impreada comente a mem\u00f2ria printzipale de sos Personal Computer de tipu Pentium e imbenientes.\nEs\u00e8mpios:\nImpreos.\nGerarchia de mem\u00f2ria.\nIn medas sistemas inform\u00e0ticos sa mem\u00f2ria est organizada comente a gerarchia. Custa organizatzione est de importu mannu, ca podet f\u00e0ghere una difer\u00e8ntzia manna in is prestatzionis de su sistema.\nIs bator livellos t\u00ecpicos sunt:\nIn custu modellu generale, sa mem\u00f2ria a atzessu casuale est impreada pro is primos duos livellos. Sa mem\u00f2ria prim\u00e0ria est b\u00e8ndida comente a m\u00f2dulos de dimensione reduida, f\u00e0tziles de montare in s'elaboradore e de cambiare, in casu de netzessidade.\n\u00c0teros impreos.\nDiscu RAM.\nUnu discu RAM (o discu virtuale, connotu comente a \"RAM disk\" puru) est una portzione de RAM impreada comente chi esseret unu discu fissu, cun s'avant\u00e0giu de t\u00e8nnere prestatziones in letura e iscritura meda prus artas, cun tempos de atzessu prus lestros. Unu discu de custu tipu est vol\u00e0tile: su cuntentu chi no est copiadu in unu suportu permanente est p\u00e8rdidu cando su sistema est istudadu. Podent serbire pro atividades diferentes, pro esempru pro sa creatzione de arch\u00ecvios tempor\u00e0neos o fintzas pro s'installatzione de unu sistema operativu.\nFrecu\u00e8ntzias a cunfrontu.\nSa mem\u00f2ria isc\u00e0mbiat dados cun sos \u00e0teros cumponentes pro m\u00e8diu de su bus, chi tenet una frecu\u00e8ntzia operativa sua de base, a m\u00f9ltiplos de 33 MHz, gasi comente sa mem\u00f2ria e su protzessore. Sos tres cumponentes andant sincronizados in unu m\u00f9ltiplu de sa frecu\u00e8ntzia de base de su bus. Sa frecu\u00e8ntzia interna de rel\u00f2giu de sa mem\u00f2ria diferit de sa frecu\u00e8ntzia de su bus de E/I de su m\u00f2dulu, chi est sa de s'interf\u00e0tzia intra su m\u00f2dulu etotu e sa piastra base.\nIn sa tabella a suta est poss\u00ecbile b\u00ecdere sas frecu\u00e8ntzias operativas de is tipos v\u00e0rios de m\u00f2dulos de mem\u00f2ria; si faghet riferimentu a is istandard impreados dae sos produtores e non a cussos istandardizados dae su JEDEC isceti:"}
{"id": "18784", "revid": "12712", "url": "https://sc.wikipedia.org/wiki?curid=18784", "title": "RAM", "text": ""}
{"id": "18785", "revid": "16006", "url": "https://sc.wikipedia.org/wiki?curid=18785", "title": "L\u00ecngua sarda", "text": ""}
{"id": "18786", "revid": "12712", "url": "https://sc.wikipedia.org/wiki?curid=18786", "title": "Die de is programmadores", "text": "Sa Die de is programmadores (in russu: \u0414\u0435\u043d\u044c \u043f\u0440\u043e\u0433\u0440\u0430\u043c\u043c\u0438\u0441\u0442\u0430, trasliteradu: Den' programmista) est una festividade professionale in R\u00f9ssia, tzelebrada in sa de 256 (0x100) die de cada annu (13 cabudanni durante s'annu ordin\u00e0riu e su 12 cabudanni de s'annu bisestile).\nIst\u00f2ria.\nCusta die est istada proposta dae Valentin Balt, unu traballadore de sa Parallel Technologies, sotziedade de disegnu web. In su 2002 at organizadu una regorta de firmas pro una petitzione a su Guvernu Russu pro proclamare sa die comente a die ufitziale de su programmadore.\nIn su 24 argiolas 2009, cunsideradu su\u00a0contributu de is programmadores a sa sotziedade, su Ministru de is comunicatziones de sa R\u00f9ssia at presentadu una proposta de decretu pro istituire una festa dedicada a issos.\nSu 11 cabudanni 2009, su presidente de sa R\u00f9ssia de insandus Dmitrij Medvedev at firmadu su decretu.\nTzelebratziones.\nSu n\u00f9meru 256 (28) est istadu seberadu ca est su n\u00f9meru de balores distintos chi podent \u00e8ssere rapresentados cun 8 bit (1 byte), unu n\u00f9meru bene connotu dae sos programmadores. Partinde dae zero, su de 256 balore rapresentadu dae una permutatzione sequentziale de 8 bit est 255 intreu sena sinnu o esadecimale 0xff o bin\u00e0riu 0b11111111.\n256 est sa pot\u00e8ntzia prus arta de duos minore de 365, su n\u00f9meru de dies in un'annu ordin\u00e0riu.\nCun sa matessi l\u00f2gica, su colore biancu est istadu seberadu pro ite rapresentat unu n\u00f9meru esadetzimale cun su balore prus mannu in 24-bit RGB: 0xFFFFFF, pro custu sos programmadores bestint de arbu in sa die de sa tzelebratzione."}
{"id": "18787", "revid": "12712", "url": "https://sc.wikipedia.org/wiki?curid=18787", "title": "Die de is programmadores/campidanesu", "text": "Sa Dii de is programmadoris (in russu: \u0414\u0435\u043d\u044c \u043f\u0440\u043e\u0433\u0440\u0430\u043c\u043c\u0438\u0441\u0442\u0430, trasliterau: Den' programmista) est una festividadi professionali in R\u00f9ssia, celebrada in sa de 256 (0x100) dii de d\u00f2nnia annu (13 cabudanni de s'annu ordin\u00e0riu e su 12 cabudanni de s'annu bisestu).\nIst\u00f2ria.\nCusta dii est st\u00e8tia proposta dae Valentin Balt, unu traballadori de sa Parallel Technologies, socedadi de disegnu web. In su 2002 at organizau un'arragorta de firmas po una pedida a su Guvernu Russu po proclamai sa dii comenti a die oficiale de su programmadori.\nIn su 24 argiolas 2009, cunsiderau s'agiudu de is programmadores a sa socedadi, su Ministru de is comunicatzionis de sa R\u00f9ssia at presentau una proposta de decretu pro creai una festa dedicada a issus.\nSu 11 cabudanni 2009, su presidenti de sa R\u00f9ssia de insandus Dmitrij Medvedev at firmau su decretu.\nCelebratzionis.\nSu n\u00f9meru 256 (28) est st\u00e8tiu scioberau poita est su n\u00f9meru de baloris distintus chi podint essi rapresentaus cun 8 bit (1 byte), unu n\u00f9meru beni connotu de is programmadoris.\nPartendi de zeru, su de 256 balori rapresentau de una permutatzioni sequentziali de 8 bit est 255 intreu chena sinnu o esadecimale 0xff o bin\u00e0riu 0b11111111.\n256 est sa pot\u00e8ntzia prus arta de duus prus piticu de 365, su n\u00f9meru de diis in un'annu ordin\u00e0riu.\nCun sa pr\u00f2piu l\u00f2gica, su cabori biancu est st\u00e8tiu scioberau poita rapresentat unu n\u00f9meru esadecimale cun su balori prus mannu in 24-bit RGB: 0xFFFFFF, po custu is programmadoris bistint de biancu in sa dii de sa celebratzioni."}
{"id": "18788", "revid": "16006", "url": "https://sc.wikipedia.org/wiki?curid=18788", "title": "Aster\u00f2ide", "text": "Is aster\u00f2idis (dae su gregu \u1f00\u03c3\u03c4\u03b5\u03c1\u03bf\u03b5\u03b9\u03b4\u03ae\u03c2, \"simili a unu steddu\") funt corpus minoris de su Sistema solari chi no funt pranetas, pranetas nanus o coudus. Si pensat chi siant s\u00ecmilis a is corpus chi ant formau is pranetas a sa nascida de su Sistema Solari. Sa prus parti de is aster\u00f2idis est intra is \u00f2rbitas de Marte e Giove. Su primu aster\u00f2idi scobertu est st\u00e8tiu C\u00e8rere in su 1801 dae s'astr\u00f2nomu italianu Giuseppe Piazzi a Palermu, mancai oi ddu considerit unu praneta nanu ca est sfericu e in ecuil\u00ecbriu idrostaticu. C\u00e8rere tenit unu di\u00e0metru da agiumai 1000 chil\u00f2metrus. Su segundu aster\u00f2idi po mannesa, o su primu si no consideraus C\u00e8rere in sa regolta de custus ogetus, est 4 Vesta, cun unu di\u00e0metru m\u00e8diu de 525 km. Funt consideraus aster\u00f2idis is corpus chi siant a su mancu de unu metru de di\u00e0metru, mentris is prus piticus ddus nant mete\u00f2ridis (chi est diferenti dae \"meteoritis\")\nSigomenti funt piticus, is aster\u00f2idis funt dif\u00eccilis de castiai. Sceti Vesta si podit biri cun is ogus ebbia, candu est prus acanta a sa Terra. Sa prus parti de is m\u00e0ginis chi teneus de issu benint dae sondas chi si funt acostadas po ddus studiai, ca dae is telesc\u00f2pius me in sa Terra si bidi pagu de is carateristicas insoru.\nIs aster\u00f2idis podint atumbai sa Terra. Oi si pensat chi s'estintzioni de su Cret\u00e0ceu, sa de is dinosaurus, dda at causada s'atumbu de unu aster\u00f2idi de trinta chil\u00f2metrus. Mancai siant acadessius rarus, is aster\u00f2idis acanta a sa Terra funt controllaus e sa Scala Palermo mesurat s'arriscu de s'eventu po is aster\u00f2idis scobertus. Ant propostu b\u00e0rias maneras de evitai un'impatu, chi andant dae su sderrocai su aster\u00f2idi a ddu desviai. \nClassificadura.\nIs aster\u00f2idis no ant tentu classificadura po mancai duus seculus. \"Asteroidi\" fiant totus is corpus celestis chi no fiant coudus, duncas chi no teniant crinera e coa, e nimancu fiant pranetas o satellitis. Po no tenni coa is asteroidis depiant essi corpus de roca o metallu. Po no essi pranetas depint tenni forma irregolari, est a nai non sf\u00e8rica. Is problemas de custa classificadura funt meda: ddoi funt corpus chi, mancai no tengant coa cummenti is coudus, bogant gas e pamporis cummenti a issus; corpus chi no funt fatus po sa prus parti de roca o metallu ma dae sust\u00e0ntzias l\u00e8bias ma no tenint coa po mori de sa dist\u00e0ntzia dae su Soli, cummenti is ogetus de su cintu de Kuiper, o coudus dormius, chi ant spaciau sust\u00e0ntzias l\u00e8bias. Oi si preferit usai su fueddu \"aster\u00f2idi\" po is corpus de roca o metallu, cun orbita intra cussa de Giove. \nClassificadura orbitali.\nIs aster\u00f2idis podint essi classificaus po s'\u00f2rbita insoru. Sa prus parti est in su Cintu de is Aster\u00f2idis intra Giove e Marte, tenendi \u00f2rbita elioc\u00e8ntrica cun ecentritzidadi b\u00e0scia. Is atrus grupus funt is Trojanus de Giove, chi sighint su praneta me is puntus lagrangianus L4 e L5. Donnia praneta terrestri tenit is trojanus de cosa sua, mancai siant prus pagu de is de Giove. Is aster\u00f2idis cun peri\u00e8liu minori de 1,3 UA ddus nant NEO, dae \"Near Earth Object\" (\"Ogetus acanta a sa Terra\" in ingresu). Si unu aster\u00f2idi atraessat s'\u00f2rbita de sa Terra ddu narant Atraessadori de sa Terra (\"Earth-crosser\"), e aici sighendi po is aster\u00f2idis chi colant is \u00f2rbitas de atrus pranetas.\nClassificadura po spetru.\nIs aster\u00f2idis podint essi classificaus dae sa luxi chi refletint. Doi funt meda tipus, is principalis funt:\nFormatzioni.\nOi si pensat chi is aster\u00f2idis funt is pranetisimus abarraus a pustis de sa formatzioni de su Sistema Solari, est a nai corpus solidus chi atumbendi\u00b7si ant formau is pranetas. Sa attraida gravitatzionali de Giove no ddis at fatu formai atrus pranetas. Unus aster\u00f2idis, cummenti Vesta e Pallas, tenint unu internu diferentziau, est a nai stratus diferentis cummenti is pranetas, e funt cunsideraus proto-pranetas. Nci funt aster\u00f2idis chi si funt formaus dae s'atumbu intra atrus aster\u00f2idis prus mannus. \nEsploratzionis.\nSi primu aster\u00f2idi bisidau dae una sonda est st\u00e8tiu 951 Gaspra in su 1991 dae sa sonda Galileo. Su primu aundi est calada una sonda est 253 Mathilde, in su 2001, bisidau dae sa sonda NEAR. "}
{"id": "18789", "revid": "16006", "url": "https://sc.wikipedia.org/wiki?curid=18789", "title": "Aster\u00f2idi", "text": ""}
{"id": "18791", "revid": "2404", "url": "https://sc.wikipedia.org/wiki?curid=18791", "title": "Hereros", "text": "Is hereros sunt unu p\u00f2pulu africanu chi pertenet a su grupu \u00e8tnicu de sos bant\u00f9s. Sunt unos 120.000 persones, sa majoria de sos cales bivet in Nam\u00ecbia, cun grupos minores in Botswana e Angola.\nSa majoria de is hereros traballat in is fatorias mannas, o si dedicat a su cumm\u00e8rtziu in is tzitades. S'etnia herero cumprendet diversos sutagrupos, intre cales is Tjimba e is Ndamuranda (Kaokoland), is Maherero (zona de Okahandja), is Zearaua (zona de Omaruru), is Mbanderu (Hereroland) e is Kwandu, chi comente chi siat si cunsiderant totu \"Herero\". Unu grupu istrintamente curreladu, chi or\u00ecginat de unu grupu de herero fuidu a Angola a prim\u00ectziu de su de 20 s\u00e8culos, est su de is Himba."}
{"id": "18792", "revid": "2404", "url": "https://sc.wikipedia.org/wiki?curid=18792", "title": "Gherras herero", "text": "Is gherras herero, fatu\u00b7fatu ammentadas fintzas che genotz\u00ecdiu de is hereros e de is namas, ant tentu logu in s'\u00c0frica Tedesca de su Sud-ovest (oe Nam\u00ecbia) intre su 1904 e su 1907, in su per\u00ecodu de sa ispartzidura de s'\u00c0frica.\nSu cunflitu at tentu cumintzu cun sa rebellia de su p\u00f2pulu Herero (a chie s'aiat agiuntu a fatu su p\u00f2pulu Nama) contra de s'autoridade coloniale tedesca. Su generale Lothar von Trotha, incarrigadu de suprimire sa rebellia, aiat impreadu pr\u00e0ticas de gherra non cunventzionale chi incluiant s'atoscadura de sos putzos e unas \u00e0teras medidas chi ant batidu a sa morte pro f\u00e0mene e pro sidi de unu perchentu rilevante de sa populatzione herero e nama.\nIn su 1985 sas Natziones Unidas (cun su Raportu Whitaker) ant identificadu in sa gherra contra sos Herero unu de is primos tentativos de genotz\u00ecdiu (int\u00e8ndiu che isperdimentu de una populatzione intrena) de su de 20 s\u00e8culos. In m\u00e8ritu a custu epis\u00f2diu, su guvernu tedescu at decraradu in su 2004: \"nois tedescos atzetamus sa responsabilidade ist\u00f2rica e morale nostra\". \nEst istadu s'isfortzu militare prus ingente acumpridu dae sa Germ\u00e0nia in antis de s'antis gherra mundiale, sende chi is tedescos no fiant acostumados a is cunditziones de su desertu, chentza de istradas, tel\u00e8grafos o bias de abba pro agiudare is movimentos.\nCuntestu ist\u00f2ricu.\nIs hereros sunt una trib\u00f9 de allevadores de besti\u00e0mene chi bivet in su Damaraland, in su norte de Nam\u00ecbia. In su 1884, \u00e8poca de sa partzidura de s'\u00c0frica intre sas pot\u00e8ntzias coloniales europeas, sa chi oe est narada Nam\u00ecbia fiat decrarada protetoradu tedescu; in cuss'\u00e8poca fiat s'\u00f9nicu territ\u00f2riu ultramarinu cunsideradu adatu pro s'aposentamentu de sos biancos achiridu dae sa Germ\u00e0nia. In custa terra \u00e0rrida e pagu pobulada, fiant istados imbiados 2000 colonos, in majoria \u00f2mines. Is tedescos aiant agatadu sa resist\u00e8ntzia de diversas populatziones locales a s'ocupatzione issoro, fintzas chi in su 1894 fiat sigladu un'ac\u00f2rdiu cun is Khoikhoi. In cuss'annu Theodor Leutwein fiat fatu amministradore imperiale de sa col\u00f2nia, chi fiat intrada in unu per\u00ecodu de isvilupu lestru, mentras chi sa Germ\u00e0nia imbiaiat is tropas imperiales naradas Schutztruppe pro apaghiare sa regione.\nSa pol\u00ectica coloniale tedesca, pro cantu m\u00e8gius de sa frantzesa o belga, fiat abertamente no egualit\u00e0ria: is colonos fiant incoragidos a sutr\u00e0ere sa terra a is populatziones locales, is nativos (incluidos is hereros) fiant impreados che iscravos, e is risursas de annotu (mescamente sas minas de diamantes) fiant isfrutadas dae is tedescos. Custa situatzione aiat creadu unu creschente malcuntentu.\nIs hereros aiant giuigadu sa situatzione comente intollerabile; Samuel Maharero, ghia issoro, at ghiadu su p\u00f2pulu suo in una sullevadura manna contra is tedescos; su 12 ghenn\u00e0rgiu 1904 fiant inf\u00e8rridos is primos atacos. Sa majoria de is fatorias de sos colonos fiat distr\u00f9ida, e a su nessi 123 tedescos fiant ochidos; intre issoro fintzas sete boeros e tres f\u00e8minas.\nLeutwein fiat custrintu a rech\u00e8rrere a su guvernu de Berlinu af\u00f2rtios e un'ufitziale de esperi\u00e8ntzia pro res\u00f2lvere sa crisi. Su 3 maju su tenente generale Lothar von Trotha fiat numenadu Cumandante supremu (\"Oberbefehlshaber\") de s'\u00c0frica de su Sud-ovest, e su 11 de l\u00e0mpadas fiat arribbadu cun unu contingente de 14.000 sordados.\nIn su mese de santugaine 1904, sos hereros s'aiant alliadu cun sos meda prus pagu numerosos namas, una trib\u00f9 meridionale. Pagos meses a pustis aiat tzocadu s'abbolotu de sos Maji Maji.\nGenotz\u00ecdiu.\nSu 11-12 de austu 1904 is tropas ghiadas dae von Trotha aiant derrotadu un'es\u00e8rtzitu de 3.000-5.000 hereros in sa batalla de Waterberg, a curtzu de su m\u00f2ntigru om\u00f2nimu, ma no fiant istados capatzos de inghiriare e eliminare sos subrav\u00ecvidos retirende\u00b7si\u00b7nche.\nIs fortzas tedescas ddos aiant curtos in fatu e tentos in suta pressione, evitende chi grupos de hereros s'istesiarent de su cuntingente fuende e ispinghende\u00b7ddos cara a su desertu de Omaheke. A penas unos 1000 pr\u00f2fugos, suta ghia de Maharero, fiat resissidos a rugrare su Kalahari e fiant arribbados a su territ\u00f2riu brit\u00e0nnicu de su Bechuanaland, in ue aiant retzidu as\u00ecliu pol\u00ecticu.\nSusetosus, von Trotha aiat postu in atu medidas chi teniant a obietivu s'isterm\u00ecniu pro f\u00e0mene e pro sidi sos inimigos, faghende presidiare o atoscare sos putzos issoro (risursas estremamente pretziosas in su territ\u00f2riu \u00e0rridu de sa Nam\u00ecbia). Is patrullas tedescas aiant agatadu a segus ischeletros a ingh\u00ecriu de cheas funduras 13 m, isgavadas in su tentativu vanu de agatare abba.\nSu 2 santugaine von Trotha aiat mandadu a is hereros custu avertimentu mediante unu proclama, datadu 2 de santugaine 1904:\n\u00abSu p\u00f2pulu herero depet lassare su paisu. Onni herero chi at a \u00e8ssere agatadu in intro de sas l\u00e0canas tedescas, cun o chentza de armas, cun o chentza de besti\u00e0mene, at a \u00e8ssere ochidu. Si no ddu faghet, dd'apo a costr\u00ecnghere a ddu f\u00e0ghere impreende su fusile mannu [s'artilleria]. Cale chi siat herero mascru, armadu o inerme, cun o chentza de besti\u00e0mene, agatadu in intro de sa frontera tedesca at a \u00e8ssere fusiladu. No apo a acollire prus nen f\u00e8minas nen pipios, ddos apo a bogare a sa gente issoro o ddas apo a f\u00e0ghere isparare a subra. Custas sunt sas par\u00e0ulas meas pro su p\u00f2pulu herero.\u00bb\nSu proclama fiat imbiadu a Berlinu bia mare e non bia tel\u00e8grafu, informende deretamente s'Istadu majore e non su tando Cantzilleri. Su proclama fiat arribbadu a Berlinu in sa segunda metade de santandria e aiat bidu su cantzilleri e Schlieffen cundennare s'initziativa de von Trotha, si puru pro motivatziones diferentes: su primu addughiat a resones umanit\u00e0rias, econ\u00f2micas, diplom\u00e0ticas e pol\u00ecticas, su segundu reteniat sa \"Vernichtungspolitik\" irreal\u00ecstica. Is duos aiant unidu sas fortzas issoro e, cun s'agiudu de unu capu de su gabinetu militare redutosu, aiant cumb\u00ecnchidu su Kaiser a furriare sa pol\u00ectica de von Trotha e a of\u00e8rrere un'amnistia a sos hereros chi si rendiant chentza de armas e chi no aiant comm\u00ectidu de sos cr\u00ecmines.\nSu genotz\u00ecdiu tando no fiat ordinadu dae niunu superiore nen dae Berlinu e sa \"Vernichtungspolitik\" fiat perpetuada subra arb\u00ectiu de von Trotha. Custa fiat cuntrastada dae su guvernadore Leutwein, de su cantzilleri von B\u00fclow e totu, de sos deputados sotzialdemocr\u00e0ticos e liberales de manca de su Reichstag, de sos mission\u00e0rios, de su sotzialdarwinianu Paul Rohrbach, chi s'agataiat in su logu de s'abbolotu e tardivamente de sos colonos de su logu, chi non cheriant sa manod\u00f2pera issoro isterminada. Sa morte de massa de sos hereros est istada su frutu de una protzedura militare istandard: s'isterm\u00ecniu fiat istadu tando su frutu de pr\u00e0ticas b\u00e8llicas e no de una pol\u00ectica mirante a su genotz\u00ecdiu.\nSu 11 de nadale 1904 su Cantzilleri de su Reich, Bernhard von B\u00fclow, aiat ordinadu a von Trotha de fraigare is \"Konzentrationslager\" a su fine de dare \"assentu temporale\" a \"su chi abarraiat de su p\u00f2pulu Herero\". Carchi presoneri fiat impreadu che iscravu a curtzu de aziendas p\u00f9blicas e privadas, unos \u00e0teros impreados che c\u00e0vias umanas in esperimentos m\u00e8igos.\nCampos de cuntzentramentu.\nSos hereros subrab\u00ecvidos, sa parte majore de sos cales fiant f\u00e8minas e pipios, fiant cunfinados a sos campos de cuntzentramentu, comente su de Shark Island, in ue fiant istados custrintos a traballare comente iscraos pro sos militares e pro sos colonos tedescos; totu sos presoneris fiant ischedados in grupos, segundu chi esserent prus o prus pagu id\u00f2neos a su traballu. Medas hereros ant a m\u00f2rrere pro maladias, pro malinudriamentu o pro su tropu traballu. S'arta mortalidade fiat d\u00e8pida a sa pagu cunfid\u00e8ntzia de s'es\u00e8rtzitu tedescu cun sa log\u00ecstica, una faina chi sos ufitziales ambitziosos, in chirca de promotziones, non printzipiaiant, essende custa bista che una faina ausili\u00e0ria, focalizende\u00b7si tando in sas fainas de cumbatu. Mancari su cunsideru iscassu chi retziat, sa log\u00ecstica fiat essentziale in una col\u00f2nia chene infrastruturas, m\u00e0ndigu e abba comente a s'\u00c0frica tedesca de su Sud-ovest e s'es\u00e8rtzitu tedescu aiat sufridu de custa farta, paris cun sos presoneris in sos campos. Annotamala sa cunditzione de sos presoneris no fiat una prioridade pro s'es\u00e8rtzitu. \nS'iscopu de sos campos fiat de f\u00e0ghere fallire sa gherrilla istesiende sa populatzione tzivile, cun su resurtu de isbarratzare su campu de batalla e f\u00e0ghere f\u00e0tzile tando sa luta contra de sos cumbatentes chi abarraiant, una t\u00e0tica eficatze in unu territ\u00f2riu iscassamente pobuladu comente su de sa col\u00f2nia. Sas incumpet\u00e8ntzias amministrativas, su ratzismu ispartu e sa rodiada de sos ufitziales provocaiat inefitz\u00e8ntzias medas (in custu \u00f9rtimu casu fintzas in su campu de batalla). Sas ratziones alimentares fiant fissadas dae von Trotha e previdiant su de chimbe unu de sa petza prev\u00ecdida dae sa prus punitiva de sas ratziones destinadas dae sa Brit\u00e0nnia Manna a sos tziviles internados durante sa Gherra Boera e feti su de ses unu de sa ratzione retzida de sos sordados de l\u00ecnia tedescos, una ratzione chi, currespondende a sos de tres duos de sa istandard, causaiat intre sas Schutztruppen fen\u00f2menos dif\u00f9ndidos de ismarridura e de iscorbutu.\nIs sutzessores de von Trotha aiant aumentadu e diversificadu sa ratzione ufitziale, ma custa at sighidu a resurtare insufitziente, sighende a perpetuare sos d\u00e8fitzites alimentares intre de sos presoneris, puru non bolende nde mai, de cantu resurtat de sa currespond\u00e8ntzia issoro, sa morte. Segundu s'es\u00e8rtzitu tedescu, sa mortalidade in sos campos fiat de su 45%, contra su 25% de sos campos brit\u00e0nnicos in Sud \u00c0frica. Chi per\u00f2 sos mortos in sos campos brit\u00e0nnicos aiant sessadu gr\u00e0tzias a su desdeni p\u00f9blicu e a s'interventu pol\u00ecticu, in sos campos tedescos s'amministratzione fiat abarrada cun boluntade militare, unu s\u00e8beru in cuncordu cun sa mentalidade pol\u00ectica tedesca de su tempus. S'\u00f9nicu motu chi podiat f\u00e0ghere serrare sos campos, non podiat tando \u00e8ssere \u00e0teru chi no unu motu internu: fiat su coronellu Ludwig von Estorff a dare \u00f2rdine de ddos serrare, m\u00f2vidu dae su sentimentu dae arrore provadu bisitende a sos campos e dae s'onore personale.\nEsperimentos m\u00e8igos.\nEugen Fischer, un'iscientziadu tedescu, fiat arribbadu a sos campos de cuntzentramentu pro bi gi\u00f9ghere esperimentos m\u00e8igos subra sa ratza, impreende che c\u00e0vias siat mulatos (f\u00ecgios de mamas herero e babbos tedescos) siat presoneris hereros adultos. Sos esperimentos cumprendiant s'isterilizatzione e s'inoculatzione de sos chios de su murmugiolu, de su tifu e de sa tisich\u00e8ntzia.\nS'ossessione pro sa puresa de sa ratza e s'amministratzione coloniale tedesca fiant triuladas dae sos casos numerosos de pipios de s\u00e0mbene amesturadu. Eugen Fischer aiat istudiadu 310 mulatos, sutaponende\u00b7ddos a numerosas ver\u00ecficas comente misuratziones de sa conca e de su corpus e es\u00e0menes de sos ogros e de sos pilos. A concluida de sos ist\u00f9dios suos aiat incumandadu su genotz\u00ecdiu de sas cr\u00e8tidas \"ratzas inferiores\", afirmende chi \u00abchiesisiat cuns\u00ecderet a fundu s'assuntu de ratza, non podet l\u00f2mpere a una concluida diferente\u00bb.\nUnos \u00e0teros esperimentos fiant gi\u00f9ghidos dae su dotore Bofinger, chi aiat inoculadu in hereros mal\u00e0idos de iscorbutu sust\u00e0ntzias v\u00e0rias, intre cales ars\u00e8nicu e \u00f2piu, de sas cales a pustis nde indagaiat sos efetos mediante autopsias in sos cad\u00e0veres.\nSegundu Clarence Lusane sos esperimentos m\u00e8igos de Eugen Fischer podent \u00e8ssere b\u00ecdidos comente unu \"bancu de proa\" pro sas imbenientes protzeduras m\u00e8igas adotadas durante s'Oloc\u00e0ustu nazista. Fischer fiat fatu a segus retore de s'Universidade de Berlinu, in ue aiat insingiadu meighina e aiat tentu intre sos dischentes suos Josef Mengele, n\u00f2didu pro sos esperimentos gen\u00e8ticos gi\u00f9ghidos in sos pipios ebreos in su campu de cuntzentramentu de Auschwitz.\nN\u00f9meru de v\u00ectimas e costos.\nUnu tzensu fatu in su 1905 at bogadu a pitzu ca in s'\u00c0frica Tedesca de su Sud-ovest fiant abarrados 25.000 hereros. Issos fiant agiomai 100.000 in antis de su genotz\u00ecdiu.\nSegundu su Raportu Whitaker de sas Natziones Unidas de su 1985, sa populatzione de sos hereros intre su 1904 e su 1907 s'at reduidu de 80.000 a 15.000 \"refugiados faminos\" S'autore tedescu Walter Nuhn afirmat ca in su 1904 biviant in s'\u00c0frica Tedesca de su Sud-ovest petzi 40.000 Herero, e pro custu \"petzi 24.000\" diant p\u00f2dere \u00e8ssere istados ochidos. Sas p\u00e8rdidass tedescas sunt istados de 1500 \u00f2mines, de sos cales sa metade fiat mortu de maladia. In totale, sa gherra at costadu 600 milliones de marcos.\nReconnoschimentu de su genotz\u00ecdiu.\nMedas ist\u00f2ricos modernos, e sas Natziones Unidas e totu, cuns\u00ecderant sas gherras herero su primu casu de genotz\u00ecdiu de su de 20 s\u00e8culos, in cantu sa fine crara de s'atzione de von Trotha est istada, comente a aiat naradu s'etn\u00f2loga Larissa F\u00f6rster, \"eliminare totu is chi perteniant a unu determinadu grupu \u00e8tnicu, petzi pro ite perteniant a cussu grupu \u00e8tnicu\". Comente pro su casu de s'oloc\u00e0ustu, b'ant autores negatzionistas chi refudant de atzetare sa definitzione de sas gherras herero che \"genotz\u00ecdiu\".\nIn su 1998, mentras su presidente tedescu Roman Herzog s'agataiat in b\u00ecsita in Nam\u00ecbia, aiat retzidu una recherta p\u00f9blica de iscusas a banda dae su capu herero Munjuku Nguvauva. Herzog aiat espressadu dolimentu ma no iscusas formales, e no at acollidu sa proposta de ghetare un'indennitzu in is cunfrontos de is comunidades nadias namibianas.\nIn su 2001, sos hereros ant presentadu un'recherta a is Istados Unidos pedende un'indennitzu a banda de sa Germ\u00e0nia e de sa Deutsche Bank. Sa Germ\u00e0nia no at p\u00f2didu \u00e8ssere cundennada pro ite in s'\u00e8poca de su massacru niuna lege garantiat s'amparu de sos tziviles e sas cunventziones internatzionales diant cuntemplare su reatu de genotz\u00ecdiu feti carchi deghinas de annos a pustis, mentras tropos annos fiant colados pro intentare una c\u00e0usa tzivile in cara a unu tribunale tedescu.\nIscusas ufitziales a banda tedesca sunt arribbadas su 16 austu 2004 (su de chentu annivers\u00e0rios de sa batalla detzisiva de Waterberg) dae su ministru tedescu Heidemarie Wieczorek-Zeul. Wieczorek-Zeul aiat afirmadu chi sos tedescos atzetaiant sa responsabilidade ist\u00f2rica e morale pr\u00f2pia e reconnoschiant sa culpa pr\u00f2pia. Wieczorek-Zeul aiat amm\u00ectidu fintzas chi cantu acont\u00e8ssidu in su Damaraland respondiat a sa definitzione de genotz\u00ecdiu. Fintzas Wieczorek-Zeul, noantimes, aiat refudadu de cuntz\u00e8dere un'indennitzu econ\u00f2micu a sa Nam\u00ecbia, sustenende chi sos tortos subidos dae sa populatzione fiant istados in ampramente torrados a pagare cun annos de agiudos econ\u00f2micos istantziados a favore de sa Nam\u00ecbia (prus de 11 milliones de \u00e8uros).\nRiferimentos in sa cultura de massa.\nIs gherras herero sunt unu de sos temas de su romanzu V. (1963) de s'iscritore istadunidense Thomas Pynchon."}
{"id": "18793", "revid": "7227", "url": "https://sc.wikipedia.org/wiki?curid=18793", "title": "Casteddu de Crabas", "text": "Su casteddu de Crabas, n\u00f2didu fintzas che a casteddu de Domo de Regnu o Mare'e Pontis, est istadu unu casteddu medievale is cales rastas s'agatant a curtzu de sa cr\u00e8sia de Santa Maria V\u00ecrgine Ass\u00f9mida, in Crabas, prov\u00ecntzia de Aristanis.\nIst\u00f2ria.\nSu casteddu est istadu fraigadu in su de 11 s\u00e8culos, cun probabilidade pro ch\u00e8rerre de Nivata o Nibata, mugere de su gi\u00f9ighe de Arborea Orzocor I de Lacon-Zori.\nIn su s\u00e8culu sighente su casteddu, impreadu fatu\u00b7fatu a abit\u00f2riu de sa corte de su Giuigadu de Arbaree, fiat istadu mentovadu dae su viagiadore ispano-andalusu Ibn Jubayr (o Ibn Gubayr o Ibn Jubayr), chi, aende\u00b7si imbarcadu in su 1183 de Ceuta deretu a Lis\u00e0ndria de Egitu a subra de una nae genovesa, fiat istadu custrintu dae una temporada a agatare aprigu a cara de is costeras de Sinnis. Inoghe, passadu unu montigru a in antis de su cale s'aberiat una cala (cun totu evid\u00e8ntzia Cabu Santu Marcu), su viagiadore aiat tentu modu de abbadiare is \"sobraduras\" de una tzitade (Tharros).\nSa die sighente fiat l\u00f2mpidu, a su portu in ue si pasaiat sa nae genovesa, su chi Ibn Gubhair definit su \"sultanu\" de s'\u00ecsula. Si trataiat de su gi\u00f9ighe Barisone I de Arbaree, chie, a pustis de unu coll\u00f2chiu cun sos cumandantes de s'imbarcatzione fiat torradu a sa resid\u00e8ntzia sua, sighidu dae su corteu. A parte de s'at\u00f2biu intre Barisone e Ibn Gubhair, numerosos e fitianos fiant difatis is relatos, a bortas paghiosos, a bortas masaprestu tirados, intre Sardigna e Nord\u00e0frica, tantis de isp\u00ecnghere Mohammed Mustapha Bazama, iscritore, ist\u00f2ricu e artu funtzion\u00e0riu l\u00ecbicu (Bengasi 1923), a ipotizare unu carchi colligamentu intre sa figura de su gi\u00f9ighe sardu e cussa de su \"Qhadi\" nordafricanu.\nFiat in rodia de su casteddu de Crabas e totu chi giraiat totu sa pol\u00ectica de Barisone (su chi diat f\u00e0ghere de Aristanis sa tzitade giuigale primorosa artziende\u00b7dda in manera ist\u00e0bile a \"capitale\", diat \u00e8ssere difatis petzi su sighidore Marianu II de Arbaree), chie persighiat - fintzas cun s'amparu de sa Rep\u00f9blica de G\u00e8nova - su bisu de unificare pol\u00ecticamente sa Sardigna. Giai su babbu suo Comita de Arborea aiat chircadu de ddu batire a cumprimentu, in antis de Barisone. Una borta chi custu progetu aiat fallidu, apretadu de sos es\u00e8rtzitos de sos gi\u00f9ighes de C\u00e0laris e de Torres, aiat agatadu amparu in su casteddu de Crabas e totu.\nMatessi sorte fiat tocada a Barisone in su 1164, cando is tropas de is \u00e0teros giuigados aiant assitiadu s'Arbaree. Barisone, chi a pustis de s'artziada a su tronu in su 1145 aiat abiadu una pol\u00ectica ispansion\u00ecstica, a pustis de \u00e8ssere contratacadu dae su C\u00e0laris (agiudadu dae Pisa e dae su Torres) fiat custrintu impare a sa segunda mugere Agalbursa de Cervera a s'inserrare in su casteddu de Crabas. Isse aiat agatadu iscampu isceti fuende\u00b7si\u00b7nche fortunosamente cara a G\u00e8nova. Sos affracadores aiant chircadu invanu in su casteddu de Crabas su tesoru fabulosu chi, de asi si naraiat, Barisone b'aiat cuadu. Sa bidda fiat imbetzes sachigiada e a sa fortilesa postu fogu.\nTorradu a fraigare e afortiadu in fatu, su casteddu aiat sighidu durante unos cantos s\u00e8culos a acasagiare sa corte, ma a manu de sa fine de su de 13 s\u00e8culos su rolu suo fiat istadu inevit\u00e0bilmente dimensionadu dae su cunsolidamentu de sos regnos giuigales.\nIn unu documentu de data dudosa intre su de 12 e su de 13 s\u00e8culos bidiamus galu in Crabas su gi\u00f9ighe Ugone I de Arborea (1185-1211) presentziare cun unu grupu de not\u00e0biles de corte a un'ac\u00f2rdiu intre su monast\u00e8riu de Santa Maria de Bonacatu e su n\u00f2bile Barusone de Serra Tarabucone de Manedda, relativu a sa compropiedade de unos cantos tzeracos:\n\u00ab\"[c. 44r] (1)Ego Brandus, priore de Bonarcadu, facio recordatione pro serbos c'aviamus in pari cun donnu Barusone de Serra Taliabuccone. Fiios d'Or\u00e7oco de \u2026\u2026. levet isse et clesia levait su ladus de Manina. Custa particione fuit facta in Masone de Cabras davenanti Ugo de Bassu iudice d'Arboree ubi erat donnu Parusone et Gunnari Fronia, maiore suo, et Mariane de funtana, armentariu suo, et Petru de Serra, su fiiu.\"\u00bb\nEst custa, prusaprestu, s'\u00f9rtima borta chi sa bidda cumparet in is documentos cun su n\u00f9mene de \"Masone de Capras\". Dae inoghe a in antis at a \u00e8ssere mentovada esclusivamente che Bidda de Crabas.\nPartende dae su de13 s\u00e8culos, in cointzid\u00e8ntzia cun s'afortiamentu de Aristanis cale sede definitiva de sa corte giuigale, isparessent casi totalmente rastas de atos formales o b\u00e0ndidos chi atestent sa pres\u00e8ntzia de is gi\u00f9ighes in sa Bidda de Crabas.\nSu casteddu aiat sighidu noantimes a serbire de resid\u00e8ntzia segund\u00e0ria pro sos gi\u00f9ighes de Arbaree e mescamente in su 14 s\u00e8culos pro sa guighissa Leonora in is perman\u00e8ntzias suas fitianas.\nA cumintzos de su 15 s\u00e8culos per\u00f2, r\u00f9idu s'Arbaree a \u00f2pera de is aragonesos, sa fortilesa aiat p\u00e8rdidu onni importu e fiat abbandonada a pagu a pagu a su declinu. Is rastas de su casteddu de is Arbarees - de su cale ant subrav\u00ecvidu finas sa metade de su de 20 s\u00e8culos carchi turre semiderruida (sa gai narada \"Preda Longa\") ispronghende de is ribas de s'ist\u00e0niu de Crabas - fiant oportunamente - si puru cun is ogros de oe in manera b\u00e0rbara - torrados a impreare pro sa fraigadura e s'ampliamentu de una cr\u00e8sia noa dedicada a Santa Maria.\nComente dedicada a Santa Maria paret esseret giai sa capedda palatina o una pretzedente cr\u00e8sia prus antiga giai fentomada in sos documentos pretzedentes, pro sa devotzione manna de sa fam\u00eclia giuigale e de sa matessi Leonora de Arbaree a sa V\u00ecrgine Ass\u00f9mida, invocada fatu\u00b7fatu fintzas in sa \"Carta de Logu\".\nSa posidura de sa cr\u00e8sia paret cussa in ue beniant a s'agatare is magasinos de su casteddu. Tale posidura paret cunfirmada, pro ite, cando in s'abrile de su 1908 su tando preideru Dott. E. Sanna aiat fatu derr\u00f9ere s'antiga fatzada g\u00f2ticu-rinaschimentale, a fines chi esseret mudada cun una noa, in formas neocl\u00e0ssicas, fiant esecutados isgavos pro sas fundamentas, e fiant atzapados giarras mannas prenas de terra, postas a profundidade de tres metros e a tesu de unos chimbe metros su unu de s'\u00e0teru.\nChi is imprentas antigas e sas betzas im\u00e0gines fotogr\u00e0ficas intre sa fine de su de 19 s\u00e8culos e su cumintzu de su de 20 s\u00e8culos ammustrant chene ech\u00ecvocos sa pot\u00e8ntzia de su f\u00e0bricu, fintzas prus elocuentes sunt is descritziones de is ist\u00f2ricos de su passadu.\nGiovanni Francesco Fara, chi iscriiat a manu de su 1579, in su \"De Rebus Sardois\", dda descriet che un'\u00f2pera militare de balore, e narat chi \u00abcernitur antiqua arx Maris-Pontis aquis olim cincta\u00bb, overas chi sa tzitade fiat chinta dae unu fossu in ue si poniant a pare is abbas de s'ist\u00e0niu e in su cale, in cunsighentemente, s'atzessu fiat cunsentidu petzi pro m\u00e8diu de unu ponte levaditzu.\nIs rastas de su casteddu depiant \u00e8ssere \u00e0ncora bene vis\u00ecbiles in is primas deghinas de annos de s'Otighentos, chi Antoine-Claude Pasquin Val\u00e9ry, in su vi\u00e0giu suo \"Voyage en Sardaigne\" iscriiat: \u00abS'ampru lagu de Pontis, naradu Mare de Pontis, a curtzu de su mare, su cale bentigheddu infriscat s'\u00e0era bascosa de Crabas, produet una pisca abundosa de ambiddas, de enormes pisches de iscata, is cales oos insacados (but\u00e0riga) sunt unu mandiare lic\u00e0ngiu, e mescamente de cussos pischigheddos de colore de prata narados \"oiji\" (\"oixi\" in crabarissu), piscados cun su sole de ierru e in cantidade gai prodigiosa chi fintzas is prus p\u00f2boros nde papant a satzadura. Sos oros de su lagu Mare de Pontis oferint unu r\u00f9dere n\u00f2bile: in una roca isulada, no a largu de su campusantu, b'ant is rastas de su casteddu chi est istadu sa resid\u00e8ntzia de sa giuighissa Leonora e de sos gi\u00f9ighes. Custu f\u00e0bricu paret oe galu forte, s\u00f2lidu, bituminosu. Su lagu s'est ist\u00e8rridu de meda in custu chirru, e sos giardinos de sa Semir\u00e0mide de Arbaree sunt ispar\u00e8ssidos in suta de s'abba\u00bb.\nA tres s\u00e8culos de dist\u00e0ntzia de Fara e a pagos de deghes de annos de Valery, noantimes, sa situatzione depiat comomai \u00e8ssere peorada meda, chi su generale Alberto Della Marmora, cuntemplende\u00b7nche is ruinas, annodaiat: \u00abIs ruinas de su casteddu de Crabas comomai cunsistent petzi in unu cantu de muru e in una genia de arcu de b\u00f2vida o portzione de ghenna, meda a curtzu de s'ist\u00e0niu. Custos f\u00e0bricos betzos de pro sese non sunt de inter\u00e8ssiu perunu, si non pro su n\u00f9mene chi batint. Sa traditzione de sa bidda los designat che is rastas de un'abit\u00f2riu de villegiadura de sa printzesa Leonora.\u00bb"}
{"id": "18794", "revid": "16006", "url": "https://sc.wikipedia.org/wiki?curid=18794", "title": "Scurigadroxu", "text": ""}
{"id": "18796", "revid": "3602", "url": "https://sc.wikipedia.org/wiki?curid=18796", "title": "Su Connottu", "text": ""}
{"id": "18797", "revid": "17554", "url": "https://sc.wikipedia.org/wiki?curid=18797", "title": "Alan Turing", "text": "Alan Mathison Turing (Londra, 23 de L\u00e0mpadas 1912; Manchester, 7 de L\u00e0mpadas 1954) est istadu unu matem\u00e0ticu, inform\u00e0ticu, l\u00f2gicu, fil\u00f2sofu, bi\u00f2logu matem\u00e0ticu e criptoanalista britannicu. Est su creadore de s'idea de sa M\u00e0china de Turing, chi est a su fundamentu de is carcoladoris de oe. In s'interis de sa Segunda Gherra Mundiali at traballadu me is Serv\u00ectzios Segretos britannicos pro arrogare su codighe tedescu Enigma, donende meda agiudu pro sa gherra de is sutamarinos in sa Batalla de s'Atl\u00e0nticu. A pustis de sa gherra at progetadu su computadore ACE e at fatu medas traballos impreende su computadore pro istudiare problemas matem\u00e0ticos de sa biologia, pretzisamente de embrion\u00f2logia. At fatu puru traballos filos\u00f2ficos a pitzus de s'intellig\u00e8ntzia artifitziali, e sa Prova de Turing o Giogu de s'Imitu est cunsideradadu oe puru su paradigma pro s'ist\u00f9diu de su cumportamentu de is elaboradores. Ddu ant protzessadu in su 1952 cun s'acusa de omosessualidadi e cundennadu a sa castradura ch\u00ecmica. S'est bocidu in su 1954 cun una mela prena de cianuru.\nEst cunsideradu unu de is prus grandus matem\u00e0ticos de su XX seculu, su babbu de s'inform\u00e0tica moderna, su primu a istudiare s'intellig\u00e8ntzia artifitziali. Medas de is traballos de cosa sua, po mori de su segretu militare, ddos ant iscobertos isceti meda annos a pustis de sa morte\nGiovania e educatzione.\nAlan Turing beniat dae una fam\u00eclia de sa gentry, is printzipales chentza t\u00ectulu de nobilesa de sa sotziedade inglesa. Su babbu fiat Julius Turing, unu funtzion\u00e0riu de s'Indian Civil Service, s'amministratzione de s'Imp\u00e8riu Brit\u00e0nnicu in \u00ccndia. Sa mama, Ethel Stoney, beniat de una famiglia de sa burghesia noa de s'Irlanda (isola), e su babbu puru traball\u00e0t in \u00ccndia cummente Ingegnere de sa Ferrovia. Si fiant cannotos a pustis de unu per\u00ecodu de deghe annos chi su Julius Turing aiat coladu in su distretu de Madras, in s'\u00ccndia de su Sud. Si sunt cojaus in su 1907 a Dublinu e aiant tentu su primu f\u00ecgiu, John Turing, in su 1908.\nAlan Turing est n\u00e0sciu in su 1912 in Paddington, unu borghu de Londra, in s'interis de unu per\u00ecodu de litz\u00e8ntzia longu de su babbu. Unu annu a pustis su babbu e sa mama fiant partidos pro s'\u00ccndia, afidende Alan e su frade cun sa fam\u00eclia Ward, unu coronellu in pensione cun sa pobidda chi biviant a St Leonards-on-Sea, una bidda acanta de su mare de sa Manica. In su 1916 fiat torrada sa mama isceti, su babbu ancora traballende in \u00ccndia. Dd'ant iscritu dae su 1918 a su 1922 in sa iscola privada St Michael, e dae su 1922 a su 1926 in sa iscola indipendente de Hazelhurst, aunde is pipios biviant impari. Est intradu in sa public school de Sherborne in su 1926. Fintzas dae minore ddis praghiant is Isci\u00e8ntzias, is mapas, is giogos cummente is Iscacos, ma custas passiones no praghiant a is professores, chi pens\u00e0nt chi sa cultura bera fessit cussa uman\u00ecstica. Su fatu chi fad\u00ecat esperimentos de ch\u00ecmica Is votos de cosa sua no fiant artos meda, e teniat grandu problemas cun is gerarchias de s'iscola. No ddis praghiant is isports de iscuadra, ma fiat bravu meda in sa cursa de resist\u00e8ntzia.\nChristopher Morcom.\nTuring fiat unu pitzocu solit\u00e0riu, e no teniat medas amigos. Un'ecetzione est istada s'amig\u00e0ntzia cun Christopher Morcom, unu pitzocu de un'annu prus mannu chi aiat connotu a iscola in su 1927. Issu teniat sa passione pro sa sci\u00e8ntzia ca Alan, e passaiant medas tempus a chistionare de matem\u00e0tica, astronomia, relatividade e a f\u00e0ghere esperimentos. In su 1929 aiant fatu in paris is provas pro intrare a su Trinity College de Cambrige: Morcom fiat arran\u00e8schidu a intrare, Turing nono. Alan no iscir\u00ecat chi Christopher teniat sa tubercolosi bovina: su 13 de su Freargiu 1930 est mortu.\nCussa amig\u00e0ntzia est istada de meda importu pro Turing. Nar\u00e0iat chi Christopher fiat istadu su primu amore de cosa sua, mancari Christopher no pensesaret a cussu raportu a cudda manera. Po f\u00e0ghere bella figura cun issu aiat imparadu a essere prus pretzisu a iscola, e aiat agatadu pro sa primu borta calincunu pro chistionare de is cosas chi ddi pragh\u00ecant. Est abarradu amigu de sa fam\u00eclia a pustis de sa morte. In sa letera chi aiat imbiadu a sa mama de Christopher aiat iscritu:\n\u00ab S'interessu chi ponia in su traballu de cosa mia, pro esempru in astronomia (chi est istadu issu a mi f\u00e0ghere conn\u00f2schere), deo ddu cunsideraia ca cosa de dividi cun issu, e creo chi issu puru intenderet unu pagu sa pr\u00f2pia cosa a petus a mimi. Immoi una parti de cuddu interessu si nde est andada, ma isco chi in su traballu de cosa mia depo p\u00f2nnere su matessi interessu, sa matessi energia chi aiat a p\u00f2nnere si issu esseret ancora biu, ca custa est sa cosa chi issu aiat a b\u00f2lere pro mei. Seu seguru chi pro Fustei perunu dolu diat \u00e8ssere prus mannu. \u00bb\nUniversidade.\nTuring at bintu una bussa pro s'ist\u00f9diu in su King's College in su 1931, e est andadu a istudiare matem\u00e0tica. In su 1935 dd'ant fatu fellow (collega) de su King's College pro una dimustratzione de su teorema de su l\u00ecmite tzentrale, mancari su teorema fiat istadu giai dimustradu in una manera diferente in su 1922 dae Lindeberg. In su 1937 at publicadu unu de is traballos de cosa sua prus mentovadu, \"On Computable Numbers with an application to the Entscheidungsproblem\" (A pitzus de is n\u00f9meros comput\u00e0biles cun aplicatziones a su problema de sa decibilidade). Fiat unu traballu de l\u00f2gica matem\u00e0tica: Turing dimostrat chi su problema de sa Decidibilidadi no faghiat a ddu arresolvere. Puru immoi Turing aiat demostradu una cosa chi fiat giai istada dimustrada dae Alonzo Church unus pagos meses prima, cun unu m\u00e8todu diferente, su lamda-carculu. Ma in su traballu de Turing ddoi fiat su cuncetu de Machina de Turing, sa fundadura de is computadores modernos.\nCarrera.\nCando Turing si nche fiat torradu a Cambridge, issu aiat sighidu letziones universitarias imparads in su 1939 de Ludwig Wittgenstein a pitzus de is fundamentas de sa matem\u00e0tica. Is letziones universitarias sunt istadas trascritas testualmente, includidas is interientziones intra Turinfg e is \u00e0teros istudente, de is notas de is istudentes. Turing e Wittgenstein ca argumentaiant e fiant in disacordiu, cun Turing ca difendiat su formalismu e Wittgenstein ca proponiat sa bisura sua de una matematica ca no iscoberit nisciuna beridade assoluta, ma imbetzes imbetat is beridades.\nProtzessu e morte.\nSu 31 de Martzu 1952 Alan Turing est istadu arrestadu pro omosessualidade e portadu in tribunale, in ue a densa sua aiat naradu ca \u00abno bidiat nudda de male in atziones suas\u00bb. Secundu calincuna fonte, Turing diat aere denuntziadu un'amigu pro aere furadu in domo sua e diat aere amitidu su propriu orientamentu sessuale respundende a is preguntas de sa politzia. In cussu per\u00ecodu in su parlamentu brit\u00e0nnicu si arrejonaiat de s'abrogatzione de su reatu de omosessualidade e est possibile ca su clima mutadu apat portadu Turing a si nche n\u00e0rrere sa veridade.\nCondannadu pro omosessualidade, est istadu costretua sceberare intra un apena de duos annos de presone o sa castratzione chimica pighende estrogenos. Issu aiat sceberadu sa secunda alternativa. Pro prus de un annu fat istadu sotopostu a tratamentos ca ant provocadu in issu unu calu de sa libido e s'isvilupu de is titas (ginecomastia). Sa depressione sighida a su tratamentu e a s'umiliatzione, secundu ist\u00f2ricos meda, est su motivu ca dda't portadu su7 de mese de Lampadas a si nche suicidare.\nSu traballu a pitzus de sa l\u00f2gica.\n\"On Computable Numbers, with an Application to the Entscheidungsproblem\" est un'art\u00ecculu de meda importu pro sa l\u00f2gica matem\u00e0tica e s'inform\u00e0tica. In su 1931 Kurt G\u00f6del aiat dimustradu is teoremas de s'incumpletesa, est a n\u00e0rrere chi in unu sistema l\u00f2gicu aritm\u00e8ticu no podet \u00e8ssere cumpletu (ossiat chi faghet a dimustrare totus is afirmatziones beras partende dae is assiomas); su Entscheidungsproblem, su problema de sa Decidibilidade, fiat: mancari ddoe ant afirmatziones chi no si podent dimustrare, faghet a agatare unu algoritmu chi podet detz\u00ecdere si una afirmatzione est bera o nono?\nSu traballu che criptoanalista.\nTrassintru sa segunda gherra mundiale, Turing aiat postu is capatzidades matem\u00e0tica suas a su serv\u00ectziu de su \"Department of Communications\" de su Regnu Unidu pro detzifrare is comnicatziones tedescas, criptadas gr\u00e0tzias a su sistema Enigma de Arthur Scherbius. Cuns'intrada in gherra de su Rennu Unidu, Turing fiat istadu arruoladu in su grupu de critografos istabilidu a Bletchley Park e cun is cumpangios suos aiat traballadu pro totu sa gherra a sa decritatzione, isvilupende chircas giai fatas in s'Uf\u00ectziu Cifra polacu cun sa m\u00e0china Bomba, progetada in Polonia de Marian Rejewski in su 1932 e acabbada in su 1938.\nPighende a modellu custas esperientzias, Turing nde aiat realizadu una versione noa, meda prus eficace, de sa Bomba de Rejewski. In su 1942 su matem\u00e0ticu de Bletchley Park, Max Newman, aiat progetadu una m\u00e0china mutida Colossus (una prima rudimentale versione de su computadore) ca detzifraiat a manera lestra e eficiente is coditzes tedescos fraigados cun sa Tzifradora Lorenz SZ40/42, perfetzionamentu de sa tzifradora Enigma. sa m\u00e0china mancari is superiores no cheriant est istada realizada cun su progetu de Newman, de s'ingegnere Tommy Flowers, ca dd'aiat cunsegnada a sa fine de su 1943. A sa fine de sa gherra Turing est istadu imbiadu a su \"National Physical Laboratory\" (NPL, Laboratoriu Natzionale de F\u00ecsica) situadu a Teddington, in is zonas acanta de Londra, pro progetare su modellu de unu computadore. Su raportu suo proponniat ca s'Automatic Computing Engine (ACE, Motore pro su C\u00f2mputu Autom\u00e0ticu) fiat istadu presentadu in su martzu 1946, ma no est istadu tentu in grandu consideratzione ca is costaos preventivos fiant artos meda.\nS'atividade de Alan Turing in su grupu de Bletchley Park fiat istada cuada cun su segretu assolutu. Acabbada sa gherra su guvernu brit\u00e0nnicu aiat impostu a totu is chi aiant trabballadu in sa decritatzione, faghende m\u00e0chinas e sistemas pro cumpr\u00e8ndere is coditzes critograficos tedescos, giapponesos e italianos, su divietu dechistionare o iscriere de cale sis siat argumentu tratadu in cussu per\u00ecodu. Custu silentziu aiat impedidu a Turing ae a is collegas suos mancari prus pagu famosos de t\u00e8nnere su reconnoschimentu p\u00f9blicu chi ddi spetatiat. Datos e informatziones a pitzus de custas atividades ant cumintzadu a \u00e8ssere pubblicadas, previa autorizatzione de is serv\u00ectzios ssegretos inglesos, in su 1974 cando Turing e \u00e0teros collegas in sa decritaztzione si nche fiant giai mortos de tempus.\nIst\u00f9dios biologicos.\nCando turing teniat 39 annos in su, issu si nche est aplicadu a sa matematica biologica, a sa fine pubblichende su capolavoru suo \"The Chemical Basis of Morphogenesis\" (is bases chimica de sa morfogenesi) in su ghenn\u00e0rgiu 1952. Issu fiat interessadu a sa morfogenesi, s'isvilupu de ischemas e modellos in is organismos biol\u00f2gicos. Issu aiat sugeridu ca in un sistema de reatziones ch\u00ecmicas in reagentes chimicos reagint s'unu cun s'\u00e0teru e si ispratzinant atressu s'isp\u00e0tziu terminende in un sistema de reatzione-difusione podiat ispiegare e giustificare is printzipales fen\u00f2menos de sa morfog\u00e8nesi. Issu aiat impreadu sistemas de ecuatzione spartziales pro modelizare is reatzione schimicas cataliticas. Pro esempru che sa catalisi A est richiesta pro chi ua tzerta reatzione chimica si fatzat e sa reatzione producit prus de sa catalisi A, tando podimus n\u00e0rrere ca sa reatzione est autocatalitica e e c'est possibilidade de modellizare cun ecuatzione diferentziale nonlineares. Turing aiat iscobertu ca ca is ischemas podiant \u00e8ssere prodotos no isceti chi chi sa reatzione chimica produciat sa cataliasi A ma puru chi un'inibidore B nde ralleantaiat sa produtzione de A Chi A e B si difundent atressu su contenidore cun tassos de difusione diferentes, tando podes t\u00e8nner calincuna regione in ue A dominat e calicuna \u00e0tera n ue B dominat. Pro computare custu Turing diat aere d\u00e8pidu t\u00e8nner unu computare potente a berus ma custos no fiant meda dispon\u00ecbiles in su 1951, aici issu est istadu custretu a impreare aprossimatzione lineares pro resolvere si ecuatzione a manu. Custos c\u00f2mputos ant donadu is risultados cualitativos esatos."}
{"id": "18799", "revid": "16006", "url": "https://sc.wikipedia.org/wiki?curid=18799", "title": "Tzurintziu", "text": ""}
{"id": "18801", "revid": "16006", "url": "https://sc.wikipedia.org/wiki?curid=18801", "title": "Eliche", "text": ""}
{"id": "18803", "revid": "2932", "url": "https://sc.wikipedia.org/wiki?curid=18803", "title": "Annu luche", "text": ""}
{"id": "18804", "revid": "2404", "url": "https://sc.wikipedia.org/wiki?curid=18804", "title": "Costa Rica", "text": "Sa Costa Rica (o Costarica, ufitzialmente Rep\u00f9blica de Costa Rica) est un'istadu de s'Am\u00e8rica Tzentrale. Sa capitale est San Jos\u00e9, cun unos 885.000 bividores. \u00c0teras tzitades de s'\u00e0rea metropolitana sua sunt Heredia, Cartago e Alajuela. Est una rep\u00f9blica presidentziale e sa limba prus impreada est s'ispagnolu, mancari ufitzialmente siat pluril\u00ecngue partende dae su guvernu de Luis Guillermu Sol\u00eds.\nIncluende s'\u00e0rea insulare (\u00ccsula de su Cocu) tenet ist\u00e8rrida de 51 100 km\u00b2 e populatzione de unos 4.805.000 de bividores. L\u00e0canat in su norte cun su Nicar\u00e0gua, in s'estu cun su mare de sos Car\u00e0ibes e Panam\u00e0, in su sud e in s'ovest cun s'otz\u00e8anu Patz\u00ecficu.\nSa Costa Rica est una de sas democratzias prus cunsolidadas dae Am\u00e8rica. At balangiadu su reconnoschimentu mundiale pro \u00e0ere abolidu s'es\u00e8rtzitu su primu de nadale de su 1948, abolitzione chi est istada perpetuada in sa Costitutzione Pol\u00ectica de su 1949. In sa classificatzione de s'inditu de cumpetitividade tur\u00ecstica de 2011 sa Costa Rica est l\u00f2mpidu a ocupare sa de 44 posiduras de su mundu e su segundu in s'iscala latinoamericana, superadu petzi dae su M\u00e8ssicu. Sa Costa Rica est istadu catalogadu in su 2011 che s'istadu cun prus manna libertade de imprenta de Am\u00e8rica Latina, ocupende su n\u00f9meru 19 a livellu mundiale, segundu sa classificatzione de Reporters chene Fronteras. Segundu s'inditu de sa Paghe Globale de su 2012 su Costa Rica est su de tres istados prus seguros de Am\u00e8rica Latina, cun petzi Cile e Uruguay in antis."}
{"id": "18805", "revid": "2404", "url": "https://sc.wikipedia.org/wiki?curid=18805", "title": "Rep\u00f9blica Dominicana", "text": "Sa Rep\u00f9blica Dominicana est una democratzia rapresentativa chi \u00f2cupat is de tres duas partes orientales de s'\u00ecsula caraibica de Hispaniola, in is Antillas Majores. Sa capitale est Santo Domingo, sa limba ufitziale est s'ispagnolu \nAll\u00e0canat in s'ovest cun sa rep\u00f9blica de Haiti, e si ghetat in su norte de s'Otz\u00e8anu Atl\u00e0nticu, in su sud de su Mare de is Car\u00e0ibes e in s'estu s'agatat ischirriada dae su Puerto Rico tr\u00e0mite su Canale de sa Mona. \nIst\u00f2ria.\nSu 5 nadale 1492 sas caravellas de Cristolu Columbu fiant isbarcadas in s'\u00ecsula, chi fiat narada \"La Espa\u00f1ola\". Columbu b'aiat lassadu un'aposentamentu de 39 marineris, naradu \"La Navidad\". S'annu sighente, torrende in su segundu bi\u00e0giu, dd'aiat agatadu distr\u00f9idu e aiat detz\u00ecdidu de fundare unu aposentamentu nou prus a estu, in su territ\u00f2riu de s'atuale Rep\u00f9blica Dominicana, ponende\u00b7ddi a n\u00f9mene \"La Isabela\", cunsideradu su primu aposentamentu europeu a berus in is Am\u00e8ricas. S'\u00ecsula fiat fata col\u00f2nia ispagnola.\nDe is primos annos de poderiu ispagnolu s'ammentat s'ischema de sas fatorias (\"haciendas\"): basadu subra s'esperi\u00e8ntzia portughesa in sa costa otzidentale de s'\u00c0frica, cunsistiat in s'isfrutu de su traballu pagadu de sos ispagnolos e unu reg\u00ecmene de iscravidade pro sas populatziones nativas. S'isfrutu de sas richesas naturales e de sa fortza traballu ind\u00ecgena podiat acont\u00e8ssere petzi a l\u00f9curu de sa corona ispagnola e no de sos privados. Sas maneras cun sas cales fiant tratados sos ind\u00ecgenos nd'aiat provocadu una ruta de sas cunditziones f\u00ecsicas issoro e de s'isperu de bida. Sos taino fiant arribbados a si suitzidare in massa e a realizare abortos che a \u00f9nica bia de salvamentu de s'iscravidade; sa populatzione fiat basciada dae sas casi 400 000 persones contadas in su 1492 a 60 000 in su 1508. Petzi cun s'introduzione de sa traballadura intensiva de sa canna de tz\u00f9curu sa populatzione aiat incumentzadu a cr\u00e8schere, e cun issa aiat incumentzadu fintzas sa trata de sos iscraos nieddos de s'\u00c0frica. A metade de su de 16 s\u00e8culos si contat chi esserent presentes in s'\u00ecsula prus de 20 000 africanos b\u00e8nnidos de trib\u00f9s diferentes, mentras sos tainos fiant praticamente isperdidos. Gherrare su contrabbandu e sos atacos de sos piratas aiat provocadu a su cumintzu de su 1600 un'impoberimentu generale de s'economia de s'\u00ecsula. In su 1791 una rebellia de iscraos ghiados dae Toussaint Louverture aiat signadu s'indipend\u00e8ntzia de sa col\u00f2nia frantzesa de Haiti de sa madrepatria e sa cunsighente unificatzione de s'\u00ecsula pro manu de sos haitianos. Su primu cumb\u00e8nnidu chi fiat pigada fiat s'abolitzione de s'iscravidade. Sos frantzesos fiant abarrados a cuntrollare sos territ\u00f2rios a est cun capitale Santo Domingo gr\u00e0tzias a s'ap\u00f2giu de sos ex-colonos ispagnolos chi aiant refudadu sa dominatzione de ex-iscraos non reconnoschende\u00b7si nieddos, prusaprestu ispagnolos mulatos. A pustis de una torrada curtza in suta de su dom\u00ecniu de s'Ispagna (1808) e un' indipend\u00e8ntzia ef\u00ecmera (1821), in su 1822 sa Rep\u00f9blica Dominicana (o Rep\u00f9blica de Haiti Ispagnola, comente si ddi naraiat in su 1821) fiat inv\u00e0dida dae Haiti. In su per\u00ecodu sighente (fintzas a su 1844) s'aiat registradu s'abolitzione de s'iscravidade, una reforma agr\u00e0ria e sa ridistributzione de sas terras, s'istitutzione de s'educatzione obligat\u00f2ria, l\u00e0ica e grat\u00f9ita, totus reformas male suportadas dae sa populatzione locale. In su 1844 unu movimentu de sullevadura populare ghiadu dae Juan Pablo Duarte aiat batidu a s'indipend\u00e8ntzia de sa Rep\u00f9blica Dominicana. S'istadu n\u00e0schidu si dibatiat intre sos chi cheriant s'indipend\u00e8ntzia assoluta e sos chi preferiant su s\u00e8beru de protetoradu de una natzione isvilupada. In su 1860 su presidente dominicanu Santana aiat firmadu unu tratadu chi torraiat a am\u00ectere s'istadu a Ispagna (1861). A concluida de una gherra definida de Restauratzione, aiat torradu a balangiare s'indipend\u00e8ntzia (1863). A c\u00e0usa de s'insolv\u00e8ntzia in su d\u00e8pidu \u00e8steru cun sos Istados Unidos de Am\u00e8rica, ma mescamente pro amparare sos inter\u00e8ssios istadunidenses ligados a sos cultivos de canna de tz\u00f9curu, custos \u00f9rtimos aiant ocupadu militarmente s'\u00ecsula in su 1916. In su su momentu chi sos Istados Unidos aiant lassadu s'istadu aiant postu a guvernu su ditadore Rafael Le\u00f3nidas Trujillo cun s'inc\u00e0rrigu de amparare sos inter\u00e8ssios econ\u00f2micos americanos. Sa ditadura sua aiat duradu fintzas a su 1961. A sa morte de su ditadore, ochidu dae una congiura, sas primas eletziones l\u00ecberas fiant bintas dae Juan Bosch Gavi\u00f1o. Sas positziones suas, cunsideradas pol\u00ecticamente inatzet\u00e0biles de s'amministratzione istadunidense aiant batidu a una segunda invasione militare. A pustis de su retiru de sos Istados Unidos, in su 1966, fiat el\u00e8ghidu presidente Joaqu\u00edn Balaguer. In su 1978 fiat el\u00e8ghidu Antonio Guzm\u00e1n Fern\u00e1ndez, de su \"Partido Revolucionario Dominicanu\" (PRD) fintzas a tando a s'opositzione. Su guvernu suo fiat acabadu cun su suitz\u00ecdiu de Guzm\u00e1n in su 1982 e sa torrada de Balaguer in su 1986. In fatu a sa pressione internatzionale, Balaguer at acunsentidu a organizare noas eletziones in su 1996 pro sas cales non si diat candidare.\nEconomia.\nS'economia de sa Rep\u00f9blica Dominicana est basada essentzialmente in s'agricultura, a sa cale si dedicat su 20% de sa fortza traballu, fintzas si su setore abarrat meda vulnerabile siat respetu a sos fen\u00f2menos naturales (\u00f9rtimu in \u00f2rdine de tempus s'uraganu Georges chi at bisestradu s'\u00ecsula in su cabudanne 1998), siat pro sa dipend\u00e8ntzia dae sos mercados mundiales."}
{"id": "18806", "revid": "2404", "url": "https://sc.wikipedia.org/wiki?curid=18806", "title": "Genotz\u00ecdiu de is hereros e de is namas", "text": ""}
{"id": "18807", "revid": "2404", "url": "https://sc.wikipedia.org/wiki?curid=18807", "title": "Genotz\u00ecdiu de sos hereros e de sos namas", "text": ""}
{"id": "18809", "revid": "149", "url": "https://sc.wikipedia.org/wiki?curid=18809", "title": "Nepal", "text": "Su Nepal (AFI: /ne\u02c8pal/[4]; in nepalesu \u0928\u0947\u092a\u093e\u0932, Nep\u0101la, [ne\u02c8pa\u02d0l]) est un'istadu de s'\u00c0sia meridionale de 147 181 km\u00b2 cun 29 959 364 bividores a su 2012, chi tenet capitale in Katmand\u00f9. Sa limba ufitziale est su nepalesu ..\nAll\u00e0canat in su norte cun sa Tzina (Tibet) in su sud cun s'\u00ccndia e est un'istadu chentza de bessida a mare. Su territ\u00f2riu de s'istadu, postu intre sa campura de su Gange e sa cadena montosa de s'Himalaya, est prevalentemente montosu e presentat unu dislivellu mannu (de 80 a 8.848 m de s'Everest, su puntu prus artu de sa Terra). Geogr\u00e0ficamente est parte de su subcontinente indianu.\nSa capitale Katmand\u00f9 est posta a casi 1.350 m de art\u00e0ria, cun una populatzione de 850 000 bividores e unos 1 500 000 in s'\u00e0rea metropolitana intrea chi cumprendet tzitades diferentes e biddigheddas intre cales Lalitpur e Bhaktapur. S'\u00e0rea s'isterret in sa gai narada Badde de Katmand\u00f9, chi currispondet a su lutone de subras de su riu Bagmati. Sa tzitade de Pokhara antimes, posta in sa regione tzentrale a sos pees de su tonneri de s'Annapurna, cun 200 000 bividores (unos 300 000 in s'\u00e0rea metropolitana) est su segundu aglomeradu urbanu nepalesu e pretzedet is pagas \u00e0teras tzitades chi superant sos 100 000 bividores (Dharan, Hetauda, Butawal, Biratnagar e Birganj). Agiomai sa metade de sa populatzione si bivet cun prus pagu de 1,25 dollaros istadunidensos pro die..\nSu 28 de nadale de 2007 su parlamentu nepalesu at aprovadu un'emendamentu costitutzionale chi at decretadu sa transitzione de sa monarchia a sa rep\u00f9blica, acont\u00e8ssida su 28 de maju 2008 mediante sa votatzione casi un\u00e0nime de s'Assemblea Costituente. Su presidente est Bidhya Depes Bhandari. Su primu ministru est Khadga Prasad Sharma Oli. \n&lt;br&gt;"}
{"id": "18810", "revid": "14000", "url": "https://sc.wikipedia.org/wiki?curid=18810", "title": "Katmand\u00f9", "text": "Katmand\u00fa (in nepalesu \u0915\u093e\u0920\u092e\u093e\u0902\u0921\u094c) est sa capitale de su Nepal e sa printzipale tzitade metropolitana sua. Sa populatzione est intzerta, dae chi cumparent tzifras intre 450.000 e prus de 1.800.000 bividores, cosa chi cheret atibiada a maneras diferentes de cunsiderare su chi est sa tzitade. Segundu sa p\u00e0gina de sa tzitade metropolitana sa populatzione in su 2001 fiat de 671.846 cun una projetzione pro su 2006 de 777.795 e pro su 2011 de 915.000.\nPartende dae sos annos 1960, Katmand\u00fa s'est cunvertida in unu logu meda bisitadu dae turistas girende su mundu, a partire dae su movimentu hippie, e oe in die est tzitade tur\u00ecstica de importu pro is montes artos, is palatos e templos e is parcos naturales. Bona parte de is bividores est de s'etnia newar, sighidos dae sos gurkhes, ma totu is etnias de s'istadu nche sunt rapresentadas. Si ddi narat puru \"Kantipur\" o de \"Yen\", n\u00f9menes usados mescamente dae sos newars.\nSu n\u00f9mene diat derivare de unu templu chi galu s'agatat in Durbar Square naradu \"Kasthamandap\" chi diat derivare de su s\u00e0nscritu Kaasth (\u0915\u093e\u0937\u094d\u0920), \"linna\" e Mandap (\u092e\u0902\u0921\u092a/\u092e\u0923\u094d\u0921\u092a), \"aprigu amparadu\". Puru si ddi narat \"Maru Satal\" e est istadu fraigadu in s'annu 1596 dae su re Laxmi Narsingh Malla. Su f\u00e0bricu non tenet ne crae ne elementu met\u00e0llicu ne ap\u00f2giu, e est fatu totu de linna (segundu sa parist\u00f2ria, totu sa linna benit de un'\u00e0rbore solu).\n&lt;br&gt;"}
{"id": "18811", "revid": "2404", "url": "https://sc.wikipedia.org/wiki?curid=18811", "title": "San Jos\u00e9 (Costa Rica)", "text": "San Jos\u00e9 est sa capitale e sa tzitade printzipale de Costa Rica, e puru sa capitale de sa prov\u00ecntzia om\u00f2nima. S'agatat in su tzentru de s'istadu, a un'altura de 1.161 m subra su livellu de su mare, fatu chi apasigat su clima tropicale de sa regione.\nCunforme a su tzensu de s'annu 2000 su munitz\u00ecpiu de San Jos\u00e9 teniat tando 309.672 bividores, cosa chi inditat una cr\u00e8schida lestra in sos annos \u00f9rtimos, dae chi in su 1950 contaiat petzi 87.000. S'\u00e0rea metropolitana propassat sos 2 milliones e mesu de bividores.\nIn su 1843 si bi at fundadu s'Universidade de Santo Tom\u00e1s. San Jos\u00e9 est fintzas sa sede de su Tribunale Interamericanu de Deretos Umanos. Sa tzitade est frunida de unuaeroportu internatzione."}
{"id": "18812", "revid": "2404", "url": "https://sc.wikipedia.org/wiki?curid=18812", "title": "Santo Domingo", "text": "Santo Domingo, o Santo Domingo de Guzm\u00e1n est sa capitale de sa Rep\u00f9blica Dominicana, e sa prima tzitade fundada dae europeos in Am\u00e8rica: est istada fundada in su 1496 de Bartolom\u00e9 Colom a s'oru orientale de su riu Ozama, e a pustis m\u00f2vida in su 1502 dae Nicol\u00e1s de Ovando a sa zona chi ocupat atualmente, a s'oru otzidentale de su riu om\u00f2nimu. Est una tzitade cosmopolita, carriga dae unu testimonias de su passadu suo, ass\u00f2tziadu a sa conchista de su continente americanu.\nPosta in su sud-estu de s'Hispaniola - \u00ecsula chi sa Rep\u00f9blica Dominicana cumpartzit cun Haiti - est godit de dae su mare e de sas \u00e0rias de su mare Cara\u00ecbicu, cosa chi faghet su clima agrad\u00e8ssidu, meda adatu pro atividades a s'abertu. Sa Zona Coloniale de Santo Domingo de Guzm\u00e1n, decrarada Patrim\u00f2niu de s'Umanidade dae s'UNESCO, incluet sos f\u00e0bricos prus antigos pesados dae sos ispagnolos in su Mundu Nou.\nOe in die, Santo Domingo est cun prus de 2 millines e mesu de bividores sa metr\u00f2poli prus importante de sa Rep\u00f9blica Dominicana, e est sa tzitade prus pobulada dae is car\u00e0ibes sighida dae La Havana."}
{"id": "18813", "revid": "2404", "url": "https://sc.wikipedia.org/wiki?curid=18813", "title": "Peste niedda", "text": "Sa peste niedda o peste bub\u00f2nica o morte niedda est su tr\u00e8mene cun su cale si nche referit, a su s\u00f2litu, a s'epid\u00e8mia de peste chi aiat infuriadu in totu s'Europa medievale intre su 1347 e su 1352, ochende a su nessi su de tres unu de sa populatzione de su continente. Epid\u00e8mias id\u00e8nticas aiant tocadu contemporaneamente in \u00c0sia e in s'Oriente M\u00e8diu, cosa chi faghet sup\u00f2nnere chi s'epid\u00e8mia europea \u00e8sseret parte de una prus ampra pand\u00e8mia.\nOr\u00ecgine de s'espressione.\nPro \"peste niedda\" s'inditat, in sa literadura ist\u00f2rica, s'epid\u00e8mia manna chi aiat ochidu nessi su de tres unu de sa populatzione europea durante su de 14 s\u00e8culos. Is istimas antigas e modernas de is v\u00ectimas v\u00e0riant meda in su totale de sa populatzione, agiomai intre su 30% e su 60%. In totale, sa peste niedda diat p\u00f2dere \u00e0ere reduidu sa populatzione europea de unos 45 milliones a is 35\u201337,5 milliones de su de 14 s\u00e8culos.\nCusta denumenatzione nom fiat in impreu in s'Edade M\u00e8dia, ma si faeddaiat de sa \"moria manna\" o de sa \"pistul\u00e8ntzia manna\". Sunt istados cronistas danesos e isvedesos a impreare a primos su tr\u00e8mene \"morte niedda\" (dae su latinu \"atra mors\", in ue s'agetivu \"atra\", literalmente \"niedda\" cheret int\u00e8ndidu cun su significu de \"tristu, iscuru, atrotze\") referinde\u00b7ddu a sa peste de su 1347-1352 pro sutaliniare su terrore e sas devastatziones de tale epid\u00e8mia.\nIn su 1832 custa definitzione est istada torrada a usare dae su m\u00e8dicu tedescu Justus Friedrich Karl Hecker. S'art\u00ecculu suo subra s'epid\u00e8mia de peste de su 1347-1353, intituladu \"Sa morte niedda\", at tentu reson\u00e0ntzia manna, fintzas in cantu est publicadu durante sa pandemia manna de colera chi aiat infuriadu in Europa intre su 1826 e su 1837. S'art\u00ecculu fiat traduidu in inglesu in su 1833 e publicadu numerosas bortas. Dae tando is t\u00e8rmines \"Black death\" o \"Schwarzer Tod\" (\"morte niedda\") sunt istados impreados pro inditare s'epid\u00e8mia de peste de su de 14 s\u00e8culos."}
{"id": "18814", "revid": "2404", "url": "https://sc.wikipedia.org/wiki?curid=18814", "title": "Morte niedda", "text": ""}
{"id": "18815", "revid": "2404", "url": "https://sc.wikipedia.org/wiki?curid=18815", "title": "Peste bub\u00f2nica", "text": ""}
{"id": "18816", "revid": "2404", "url": "https://sc.wikipedia.org/wiki?curid=18816", "title": "Nou Liune", "text": ""}
{"id": "18817", "revid": "2404", "url": "https://sc.wikipedia.org/wiki?curid=18817", "title": "Magliano di Toscana", "text": ""}
{"id": "18818", "revid": "2404", "url": "https://sc.wikipedia.org/wiki?curid=18818", "title": "Bhutan", "text": "Su Bhutan o Butan, ufitzialmente R\u00e8nniu de Bhutan, est unu istadu minore de s'\u00c0sia chi s'agatat in sa regione de s'Himalaya. S'isterret pro 47.000 km\u00b2, e contat populatzione de unos 650.000 bividores. Su Bhutan est una monarchia costitutzionale dee su 2007; su soberanu est Jigme Khesar Namgyel Wangchuck. Sa capitale est Thimphu, sa limba ufitziale su dzongkha.\nGeografia.\nSu Bhutan est un'istadu chentza de bessida a mare, chi s'agatat in is trempas meridionales de su cantone orientale de sa cadena de s'Himalaya; su r\u00e8nniu est inserradu intre duas importantes tziviltades asi\u00e0ticas, su Tibet in norte e is istados indianos de s'Assam, de Arunachal Pradesh, de su Sikkim e de su Bengala Otzidentale in s'estu, ovest e sud.\nClima.\nSu clima est estremamente v\u00e0riu e padesset is diversidades de art\u00e0ria presentes in su territ\u00f2riu comente fintzas de s'influ\u00e8ntzia de is monsones. Sa parte prus meridionale, o chi comente si siat chi abarrat a suta de is 2000 metros, est caraterizada dae clima de tipu tropicale; a s'in subra de sos 2000 metros fintzas a is 3500 tzirca su clima est temperadu (in custa fasca s'agatat sa majoria de sas \u00e0reas cultivadas e b\u00ecvidas). Infines in subra de is 3500 metros su clima est alpinu. Is cuss\u00f2rgias umanas s'agatant pro sa majoria in sas baddes interiores de is rios e in sas campuras de su sud; n\u00f2mades e unas \u00e0teras trib\u00f9s bivent in su norte paschende berbeghes, yak e unos \u00e0teros bulos.\nSoziedade e religione.\nSu Bhut\u00e0n est s'\u00f9nicu istadu a professare su buddhismu in sa forma narada Mahayana che religione ufitziale. Su buddhismu at giogadu unu rolu fundamentale in s'ist\u00f2ria e in s'isvilupu de is istruturas sotziales; totora tenet rolu importante siat pro su pesu mannu de su cleru in sinu a sa sotziedade (chi fintzas a pagos de deghes de annos faghet teniat difatis su monop\u00f2liu de sa cultura, in cantu petzi in is monast\u00e8rios fiat poss\u00ecbile retzire imparu) siat pro s'importu assinniadu a sos balores religiosos fintzas in s'atzione pol\u00ectica.S'induismu est sa fide dominante in is territ\u00f2rios meridionales. In carchi cantone allindadu de s'istadu si professant su B\u00f6n, s'animismu e su isciaman\u00e8simu.\nOrdinamentu educativu.\nS'istrutzione de tipu otzidentale modernu est istada introduida isceti in is primos annos chimbanta. In antis de tando fiat predominante s'imparu mon\u00e0sticu trasm\u00ectidu pro m\u00e8diu de sa traditzione orale. Su tassu de iscritzione a s'iscola est paris a su 72% mentras chi su tassu de alfabetizatzione est paris a su 54%. Su guvernu assegurat s'imparu grat\u00f9itu e sa limba de imparu est s'inglesu.\nS'\u00f9nica universidade p\u00f9blica est s'Universidade Bera de su Bhutan, istruturada in diversos colleges ispainados in s'istadu. B'est annotamala su Royal Thimphu College, unu college privadu.\nSistema sanit\u00e0riu.\nSa meighina otzidentale est istada introduida in is primos annos chimbanta. Sa populatzione s'est semper basada subra de sa meighina traditzionale, chi in su tempus at tentu isvilupu mannu. Issa est connota comente \"sowai rigpa\" e acarat is aspetos de preventzione e cussos de cura. Siat is rituales buddhistas siat is isciamanos de is biddigheddas (\"paw\" e \"pamo\") ammuntant unu rolu de importu. Sa meighina traditzionale est praticada paris cun cussa otzidentale. Is serv\u00ectzios sanit\u00e0rios sunt grat\u00f9itos non petzi pro totu sa populatzione locale, ma fintzas pro is bisitatores (turistas). S'isperu de vida a sa n\u00e0schida est de 60 annos."}
{"id": "18819", "revid": "2404", "url": "https://sc.wikipedia.org/wiki?curid=18819", "title": "Martinica", "text": "Sa Martinica (in frantzesu: \"Martinique\"; in cr\u00e8olu martinicanu: \"Matnik\" o \"Matinik\") est un'\u00ecsula chi costituit una regione e unu dipartimentu ultramarinu (ROM-DOM) frantzesu. Posta in sas Antillas Minores, intre su mare de is Car\u00e0ibes in s'ovest e s'otz\u00e8anu Atl\u00e0nticu in s'estu, est ischirriada dae s'\u00ecsula de Dominica, in su norte, dae su passu de sa Martinica, e de Saint Lucia, in su sud, dae su canale de Saint Lucia. Est cunsiderada regione ultraperif\u00e8rica de s'Unione Europea. Tenet ist\u00e8rrida de 1.128 km2 e contat 393.000 bividores (segundu s'istima de su 2004). Sa capitale est Fort-de-France.\nIst\u00f2ria.\nS'\u00ecsula, comente \u00e0teras de is Car\u00e0ibes, giai fiat b\u00ecvida in su 6000 a.C. Su populamentu est b\u00e8nnidu fortsis dae s'Orinoco e dae s'\u00ecsula de Trinidad, cun una sotziedade chentza de una divisione ispetziale de fainas e chentza de gerarchia sotziale peruna, in comunidades organizadas in cuss\u00f2rgias minores.\nFiat ocupada su 15 de cabudanni de su 1635 dae Pierre Belain de Esnambuc e 150 colonos in n\u00f9mene de sa Frantza, chia aiant fundadu sa tzitade de Saint-Pierre, sa prima frantzesa permanente in is Car\u00e0ibes.\nPopulatzione.\nRatzialmente su 91,4% de sa pobulatzione est niedda o mulata, chi benit de \u00c0frica e faeddat su cr\u00e8olu naradu \"creole\", resurtadu dae su cuntatu de su frantzesu cun limbas africanas e cara\u00ecbicas. Su 5,1% de sa pobulatzione est costituida dae biancos de raighinas frantzesas, narados b\u00e9k\u00e9 o \"b\u00e9tj\u00e9\" (unos 3000). Unu 1,9% de is bividores sunt asi\u00e0ticos (mescamente ind\u00f9s, tzinesos e \u00e0teros asi\u00e0ticos). Pro su chi pertocat is religiones, su 85,3% de sos martinichesos sunt cat\u00f2licos romanos, e de sos \u00e0teros su 3,1% sunt aventistes de sa de sete dies, su 0,6% testim\u00f2ngios de G\u00e8ova, su 0,5% baha\u2019e, su 0,5% sunt musulmanos e unu 0,5% induistas.\nEconomia.\nSa massaria si fundat subra su cultivu de sa canna de tz\u00f9caru, banana, ananassu tropicale e sa manioca, economia de is antigas prantedos coloniales. B'ant ind\u00f9strias de tz\u00f9caru, de lambicadura de rum e de cunservas de fruta, e fintzas isfrutamentu forestale e de pisca. Su turismu est sa printzipale atividade econ\u00f2mica.\nSu 73% de sa populatzione ativa traballat in su setore tertzi\u00e0riu, mentras chi unu 17% traballat in s'ind\u00f9stria e petzi unu 10% in su setore agr\u00e0riu. Su cumm\u00e8rtziu e isfrutu de sa massaria, dedicada de su totu a s'esportatzione, est unu monop\u00f2liu de sa Frantza metropolitana. In \u00f9rtimu si mantenet gr\u00e0tzias a sos agiudos de Frantza e de s'Unione Europea, sende chi unu 20% de is produtos importados sunt alimentares. Essende s'economia tantis dipendente dae foras, sunfrit unu tassu de disimpreu end\u00e8micu de su 25%, cosa chi puru at provocadu emigratziones a sa metropolitana. In s'\u00ecsula non b'ant ferrovias."}
{"id": "18820", "revid": "1162", "url": "https://sc.wikipedia.org/wiki?curid=18820", "title": "Af\u00e0riu Dreyfus", "text": "S'af\u00e0riu Dreyfus est istadu sa majore cuntierra pol\u00ectica e sotziale de sa de tres Rep\u00f9blicas, tzocadu in Frantza a s'acabu de su de 19 s\u00e8culos, chi at divididu su Paisu de su 1894 a su 1906, a sighidu de s'imputu de traitoria e tramas cun sa Germ\u00e0nia m\u00f2vida a su capitanu alsaziano de or\u00ecgine ebr\u00e0ica Alfred Dreyfus, su cale fiat iantimes innotzente. Su respons\u00e0bile a berus fiat difatis su coronellu Ferdinand Walsin Esterhazy.\nS'af\u00e0riu at costituidu su partiabbas in sa vida p\u00f9blica frantzesa intre de sos disastros de sa Gherra franco-prussiana e sa Prima Gherra Mundiale: at custrintu ministros a dimitire, at creadu echil\u00ecbrios e agrupamentos pol\u00ecticos noos, at ispintu a un'intentadu corpu de Istadu. S'ant creadu e ant cuntierradu, in s'arcu de duos de deghes annos, duos campos profundamente opostos: sos \"dreyfusardos\", chi amparaiant s'innotz\u00e8ntzia de Dreyfus (intre issos si fiat dist\u00ecnghidu \u00c9mile Zola cun s'interventu giornal\u00ecsticu denominadu \"J'accuse\"), e sos \"antidreyfusardos\", partisanos de sa neghesa sua.\nSa cundenna de Dreyfus est istadu un'errore giuditzi\u00e0riu, acont\u00e8ssidu in su cuntestu de su ispion\u00e0giu militare, de s'antisemitismu infuriadu in sa sotziedade frantzesa e in su clima pol\u00ecticu avelenadu dae sa p\u00e8rdida reghente de s'Als\u00e0tzia e de parte de sa Lorena, patida pro \u00f2pera de s'Imp\u00e8riu tedescu de Bismark in su 1871."}
{"id": "18821", "revid": "171239", "url": "https://sc.wikipedia.org/wiki?curid=18821", "title": "Fort-de-France", "text": "Fort-de-France (in cr\u00e8olu martinicanu: Fodfwans) est una comuna frantzesa de 89.890 bividores, fintzas cabulogu de su dipartimentu ultramarinu frantzesu de Martinica. Sa tzitade fiat fundada in su 1635 cun n\u00f9mene de \"cul-de-sac du Fort-Royal\", n\u00f9mene chi at cunserbadu fintzas a su 1672 cando fiat torrada a n\u00f9menare \"Fort-Royal\" e afines in su 1807 fiat torrada a batiare Fort-de-France dae Napoleone Bonaparte. In su bi\u00e8nniu 1793-1794 fiat narada Fort-de-la-R\u00e9publique o R\u00e9publique-Ville. Capitale amministrativa de sa Martinica, acas\u00e0giat sos printzipales organismos de sa regione.\nSa tzitade acas\u00e0giat fintzas su Museu Dipartimentale de Archeologia, cun una colletzione de prus de 2000 ogetos agatados in sa Martinica e unas \u00e0teras \u00ecsulas de is Car\u00e0ibes, e su Museu Regionale de ist\u00f2ria e de etnografia."}
{"id": "18822", "revid": "2404", "url": "https://sc.wikipedia.org/wiki?curid=18822", "title": "Thimphu", "text": "Thimphu (in limba dzongkha \u0f50\u0f72\u0f58\u0f0b\u0f55\u0f74\u0f74\u0f74\u0f74) est sa capitale e sa tzitade prus pobulada de su Bhutan, cabulogu de su distretu a cale dat su n\u00f9mene. Est posta in su cantone tzentru-otzidentale de s'istadu.\nSa tzitade est fraigada in diretzione norte-sud in sa parte otzidentale de sa badde formada dae su Raid\u0101k e est sa de tres capitales a su mundu pro art\u00e0ria, prima in \u00c0sia cun un' art\u00e0ria chi b\u00e0riat de 2.248 a 2.648 m.s.l.m. Annotamala, cosa ins\u00f2lita pro una capitale, no est serbida dae un'aeroportu pr\u00f2piu, prusaprestu de s'Aeroportu Internatzionale de Paro, chi dd'istat casi 54 km a tesu.\nThimphu, tzentru pol\u00ecticu e econ\u00f2micu de s'istadu, si fundat subra s'agricultura e sa pasadia de bestiamene, chi costuit su 45% de su PNB bhutanesu. Su turismu, mancari risursa importante pro sa tzitade e prus in generale pro s'istadu, est severamente reguladu pro more de sa chirca de un'echil\u00ecbriu intre s'abbis\u00f2ngiu de mant\u00e8nnere sa traditzione e s'abbis\u00f2ngiu de s'ab\u00e8rrere a s'isvilupu e a sa modernizzazione. Sa tzitade acas\u00e0giat totu sos edif\u00ectzios sede de su p\u00f2dere pol\u00ecticu, foras de su Palatzu Dechencholing, resid\u00e8ntzia istiale de su Cabu de Istadu. De su 1998 est annotamala in cursu unu pranu, sustentadu dae sa Banca Mundiale e de s'Asian Development Bank, pro s'isvilupu e s'ampliamentu de su tzentru urbanu in su respetu de s'ecologia delicada de sa badde a ingh\u00ecriu.\nSa cultura de su Bhutan agatat sa prena espressione in Thimphu pro cantu pertocat sa literadura, sa religione, sos cost\u00f9menes e totu cantu costituit s'identidade natzionale de s'istadu. Su monast\u00e8riu de Tashichoedzong, postu in sa periferia norte, acas\u00e0giat unu de sos prus importantes tshechu de su paisu e oferret sa possibilidade de assistire a sa famada dantza cham."}
{"id": "18823", "revid": "2404", "url": "https://sc.wikipedia.org/wiki?curid=18823", "title": "Bangladesh", "text": "Su Bangladesh (pron. [ban\u0261la\u02c8d\u025b\u0283] o [\u02c8ban\u0261lad\u025b\u0283]; in bengali: \u09ac\u09be\u0982\u09b2\u09be\u09a6\u09c7\u09b6), ufitzialmente sa Rep\u00f9blica Populare de su Bangladesh, est un'istadu de s'\u00c0sia. Sa capitale est Daca.\nAll\u00e0canat in totus is chirros cun s'\u00ccndia, fata etzetzione pro unu tretu minore, in s'estremu sud-estu, in ue pigat l\u00e0cana cun sa Birm\u00e0nia; in su sud si ghetat in su golfu de su Bengala. Paris cun s'istadu indianu de su Bengala Otzidentale costituit sa regione \u00e8tnicu-lingu\u00ecstica de is bengalesos. Su n\u00f9mene Bangladesh sign\u00ecficat in bengalesu \"Paisu de su Bengala\". S'istadu s'isterret subra 147 570 km\u00b2 (incl\u00f9didos is 10 090 km\u00b2 de abbas), e contat una populatzione de 168 957 745 de bividores.\nIn su de 17 s\u00e8culos, durante su regnu de s'imperadore Moghul Muhammad Aurangzeb, s'economia de s'antigu Banglad\u00e8sh e de su Bengala Otzidentale, baliat agiomai su 12% de su PIB mundiale. Sa richesa e su lughidore monumentale de Daca e de is tzitades de su Bangladesh propassaiat cun probabilidade cussa de is capitales europeas. Annotamala, su Bengala orientale rapresentaiat su 40% de is importatziones olandesas de s'\u00c0sia, s'Olanda chi per\u00f2 tenende petzi una fratzione de pagu contu de su PIB in dollaros americanos de su Bangladesh, influiat tando pagu e totu in su totale de su cumm\u00e8rtziu \u00e8steru de su Banglad\u00e8sh, is cales benes fiant de cunsigh\u00e8ntzia esportados dae medas naes. Is naes de su Bangladesh fiant incumparabilmente prus adelantadas de is europeas chi a penas poderaiant su mare. In su de 18 s\u00e8culos su Bangladesh fiat una sotziedade pre-industriale superiore a is \u00e0teras, meda isvilupada. Fiat conchistadu dae sos inglesos in su 1757.\nIs l\u00e0canas de su Banglad\u00e8sh de oe sunt istados istabilidas cun sa partitzione de su Bengala in su 1947, cando sa regione fiat fata territ\u00f2riu orientale de su neocostituidu Pakistan, mancari ischirriada dae su restu de s'istadu de 1.600 km pro m\u00e8diu de s'\u00ccndia. Discriminatziones lingu\u00ecsticas, pol\u00ecticas e econ\u00f2micas aiant causadu a rebellias populares contra de su Pakistan otzidentale, chi ant batidu a sa gherra pro s'indipend\u00e8ntzia in su 1971 e sa costitutzione de s'istadu de su Bangladesh. Noantimes, sa natzione noa at d\u00e8pidu aguantare carestias, cat\u00e0strofes naturales e sa poberesa dif\u00f9ndida, gasi comente abolotamentos pol\u00ecticos e corpos de istadu militares. Su ripr\u00ecstinu de sa democratzia in su 1991 est istadu sighidu dae una relativa istabilidade e progressu econ\u00f2micu.\nSu Bangladesh est intre is istados prus densamente populados de su mundu e tenet un'elevadu tassu de poberesa. Geograficamente est postu in sa campiura saliosa de su delta de Gange e Brahmaputra, e est sugetu a annuales undamentas de is monsones e tziclones. Su Bangladesh est membru de Commonwealth, SAARC, BIMSTEC, OIC, e D-8. Comente rilevadu dae sa Banca Mundiale in su mese de tr\u00eculas 2005, s'istadu at acumpridu progressos significativos in s'isvilupu umanu in is setores de s'alfabetizatzione, in sa paridade des'educatzione e in sa reduida de sa cr\u00e8schida de sa populatzione."}
{"id": "18824", "revid": "2404", "url": "https://sc.wikipedia.org/wiki?curid=18824", "title": "Daca", "text": "Dacca (\u09a7\u09be\u0995), est una tzitade e capitale de Bangladesh. Tenet populatzione de unos 7.000.940 bividores, e in s'\u00e0rea metropolitana s'istimat chi bivant unos 12 milliones de persones, cosa chi nde faghet su conglomeradu majore de s'istadu e sa de deghennoe de su mundu. Sa tzitade est posta in unu canale de su riu Dhaleswari, in su tzentru de sa regione produtora de juta prus manna de su mundu. Est su tzentru industriale, cummertziale e amministrativu de su Bangladesh, cun cumm\u00e8rtziu ativu de juta, arrosu, tz\u00f9caru e te. Possedet una fl\u00f2rida ind\u00f9stria t\u00e8ssile e s'artesania puru tenet unu rolu econ\u00f2micu de primu \u00f2rdine.\nFundada a cara de s'annu 1000 cun su n\u00f9mene de \"Jahangir Nagar\", in su de 17 s\u00e8culos si fiat fata unu tzentru mannu de artesania, e in su de 18 s\u00e8culos fiat l\u00f2mpida su lugore m\u00e0ssimu in si f\u00e0ghere famosa pro is recamos in oro e pro is sedas. In su de 19 s\u00e8culos per\u00f2, sa fabricatzione de custos produtos non p\u00f2diat cump\u00e8tere prus cun sa produtzione industriale in cr\u00e8schida, cosa chi nd'aiat fatu menguare sa populatzione.\nEst istada amministrada dae su Regnu Unidu a partire su 1765, e in su 1947 fiat fata capitale de su Pakist\u00e0n Orientale a pustis de s'indipend\u00e8ntzia e partidura de s'\u00ccndia. Su 1971, sa tzitade fiat passada a \u00e8ssere sa capitale de su nou Banglad\u00e8sh separadu de su Pakist\u00e0n."}
{"id": "18826", "revid": "12712", "url": "https://sc.wikipedia.org/wiki?curid=18826", "title": "Sil\u00ecciu", "text": ""}
{"id": "18827", "revid": "2404", "url": "https://sc.wikipedia.org/wiki?curid=18827", "title": "Depressione Manna", "text": "Sa Depressione Manna, narada fintzas Crisi de su 1929, est istada una crisi econ\u00f2mica e finantzi\u00e0ria grae chi at triuladu s'economia mundiale a sa fine de is annos '20 de su de 20 s\u00e8culos, cun reb\u00e0tida fortes fintzas durante is primos annos de is deghe annos a sighire. At tentu or\u00ecgine de contraditziones pr\u00e8tzisas a is chi aiant batidu a sa crisi econ\u00f2mica de su 1873-1895 cun su cumintzu chi s'at tentu in is Istados Unidos cun sa crisi de su New York Stock Exchange (sa bursa de Wall Street) acont\u00e8ssida su 24 santugaine 1929 (gi\u00f2bia niedda), a chi aiat sighidu sa ruta definitiva (crack) de sa bursa balores de su 29 santugaine (martis nieddu) a pustis de annos de boom atzion\u00e0riu.\nIs efetos de incuida fiant istados devastadores siat in is paisos industrializados siat in is esportadores de mat\u00e8rias primas cun una m\u00e8nguadura generalizada de sa dimanda e de sa produtzione; su cumm\u00e8rtziu internatzionale fiat basciadu in manera consider\u00e0bile e cun issu is r\u00e8ditos de is traballadores, su r\u00e8ditu fiscale, is pr\u00e8tzios e is profetos; is tzitades majores de totu su mundu fiant istadas corfidas particularmente, prus che totu is chi basaiant s'economia issoro in s'ind\u00f9stria grae; su setore edil\u00ectziu at pad\u00e8ssidu unu arrestu repentinu in medas istados; is \u00e0reas agr\u00ecculas e rurales aiant sufridu meda in cunsigh\u00e8ntzia de una ruta de is pr\u00e8tzios intre su 40% e su 60%; is zonas miner\u00e0rias e forestales fiant istadas intre is prus corfidas a c\u00e0usa de sa forte m\u00e8ngua de sa dimanda e de sas reduidas alternativas de impreu de traballadores."}
{"id": "18828", "revid": "2404", "url": "https://sc.wikipedia.org/wiki?curid=18828", "title": "Crisi de su 1929", "text": ""}
{"id": "18829", "revid": "10458", "url": "https://sc.wikipedia.org/wiki?curid=18829", "title": "Micro-protzessore", "text": "Su micro-protzessore (in sigla \u00b5P o uP) est unu tipu de tzirc\u00f9itu eletr\u00f2nicu chi si dist\u00ecnghet pro \u00e8ssere costituidu de s'in totu dae unu o prus tzirc\u00f9itos integrados e pro custu de dimensiones reduidas meda.\nSa tecnologia a micro-protzessore est a su presente sa prus impreada pro sa realizatzione de s'unidade tzentrale de c\u00e0rculu (\"CPU\") e de s'unidade de c\u00e0rculu gr\u00e0ficu (\"GPU\") e est impreada agiumai dae sa totalidade de sos elaboradores modernos, cun su piessignu de impreare, pro totu sas elaboratziones suas, unu grupu de istrutziones fundamentales de base.\nIst\u00f2ria.\nSu f\u00e0bbricu de sos micro-protzessores est poss\u00ecbile dae s'arribu de sa tecnologia LSI, fundada in sa tecnologia noa \"Silicon Gate Technology\" isvilupada dae s'italianu Federico Faggin a sa Fairchild in su 1968: integrende un'unidade tzentrale de c\u00e0rculu cumpleta in unu tzirc\u00f9itu integradu chip at perm\u00ectidu de reduire a manera significativa sos gastos de sos carculadores. De sos annos otanta sos micro-protzessores sunt s'\u00f9nica forma de unidade tzentrale de c\u00e0rculu.\nDae s'introdutzione sua a oe, s'evolutzione de su micro-protzessore s'est acostada bene a sa lege de Moore, una lege esponentziale chi previdet s'add\u00f2pio de su n\u00f9meru de transistor ca si podent integrare in su pr\u00f2piu chip (e duncas, in sa bisione de Moore, de is prestatziones) ogni 18 meses. Sa cr\u00e8schida de is prestaziones averguada dae sa fine de is annos 80 per\u00f2 est d\u00e8pida mescamente a su megioru de s'architetura de is carculadores, pro m\u00e8diu de s'adotzione de tecnologias RISC, comente a s'impreu de pipeline e de gerarchias de mem\u00f2rias cache.\nCando sa tecnologia at perm\u00ectidu de integrare sos cumponentes de un'unidade de c\u00e0rculu in unu tzirc\u00f9itu integradu isceti, luego sunt apartos is primos micro-protzessores, giai ca fiat una solutzione l\u00f2gica, e a sa fine de is annos 60 is primas architeturas fiant istadas imbentadas. Belle in manera contempor\u00e0nea difatis, ant incumentzadu s'isvilupu s'Intel 4004, su Texas Instruments TMS 1000, e su Garrett AiResearch Central Air Datat Computer. In su 1968 Garrett at incumentzadu a isvilupare unu sistema eletr\u00f2nicu pro cump\u00e8tere cun sos sistemas elettro-mec\u00e0nicos impreados in sos a\u00e8reos de cassa militares. S'obietivu de su progetu fiat echipagiare su F-14 Tomcat chi tando fiat in isvilupu. Su progetu est istadu cumpletadu in su 1970 e impreaiat integrados MOS pro su n\u00f9cleu de sa CPU. Su progetu fiat simpre e innovativu e at bintu contra a is cumpetidores elettro-mec\u00e0nicos, benende impreadu fintzas dae sos primos Tomcat.\nSa marina americana per\u00f2 at cunsideradu su progetu aici meda innovativu chi at impedidu sa publicatzione de art\u00ecculos subra a su sistema finas su 1997, duncas custu micro-protzessore est abarradu agiumai disconnotu. Texas Instruments (TI) at isvilupadu su sistema TMS 1000 a 4 bit pro aplicatziones integradas pre-programmadas e tando no impre\u00e0bile pro \u00e0teras aplicatziones. Su 17 cabudanni 1971 at annuntziadu su mollu TMS 1802NC, programm\u00e0bile, chi podiat \u00e8ssere impreadu pro p\u00f2nnere in \u00f2pera unu carculadore. S'Intel 4004, protzessore a 4 bit, giai in produtzione pro sa dita Busicom in su l\u00e0mpadas de su 1971, est istadu presentadu pro s'impreu generale su 15 santandria 1971 e est istadu isvilupadu dae Federico Faggin (chi nd'at pensadu su disegnu e at traballadu a su progetu de su 1970 finas s'imbucada sua in su mercadu in su 1971) e Martzant Hoff (chi nd'at formuladu s'architetura in su 1969). S'Intel 4004 est istadu su primu micro-protzessore cummertziale, chi at aviadu su mercadu se is micro-protzessores e fatu cumpr\u00e8ndere sa possibilidade de impreu de custu tipu de dispositivu pro p\u00f2nnere in \u00f2pera is elaboradores modernos.\nTexas Instruments at presentadu sa prima recherta de brevetu pro su micro-protzessore. Gary Boone at otentu s'assignamentu de su brevetu \"United States Patent 3,757,306\", pro s'architetura de unu micro-protzessore a tzirc\u00f9itu integradu s\u00ecngulu su 4 cabudanni 1973. No est n\u00f2didu si a beru s'azienda aeret tentu su micro-protzessore chi funtzionaiat in sos laborat\u00f2rios suos. Comente si siat, tantu in su 1971 chi in su 1976 Intel e TI ant istipuladu un'ac\u00f2rdiu in ue Intel pagaiat a TI sos deretos pro s'usu de su brevetu suo. Unu resumu de s'ist\u00f2ria est cuntentu in sa documentatzione chi Intel at presentadu in tribunale cando est istada tzitada de pretu de Cyrix pro violatzione de brevetos e TI est interv\u00e8nnida comente a propiet\u00e0ria de su brevetu origin\u00e0riu.\nInteressante est su fatu chi de reghente Intel e TI apant afirmadu de t\u00e8nnere brevetos chi diant p\u00f2dere cugugiare su brevetu de su \"micro-protzessore\". Custa p\u00e0gina web referit su casu singulare de Gilbert Hyatt chi est chessidu a ot\u00e8nnere in su 1990 su brevetu de su micro-protzessore. Custu brevetu est istadu posca invalidadu in su 1996 ca s'architetura de Hyatt non si diat p\u00f2dere p\u00f2nnere in \u00f2pera cun sa tecnologia dispon\u00ecbile in su 1970. Semper in s'argumentu, in sa rivista McMicrocomputer n. 101 de su 11/1990, est istada publicada un'intervista siat a Gylbert Hyatt siat a Federico Faggin, in ue sunt istados aprofundidos cumportamentos pagu craros de Intel. Su casu dimustrat cantu, prus che s'idea e s'architetura, esseret de importu sa posta in \u00f2pera in unu tzirc\u00f9itu integradu chi si poderet prod\u00f9ere a costu b\u00e0sciu. TI e Intel pre-datant su brevetu descriende unu micro-controllore chi diat p\u00f2dere cugugiare su brevetu de su micro-protzessore essende su progetu indicadu pretzisu in su cuntzetu: Gary Boone e Michael J. Cochran a sa TI nd'ant depositadu su brevetu, \"United States Patent 4,074,351\", chi mancari esseret prus pretzisu a unu micro-controllore diat p\u00f2dere cugugiare fintzas cuddu de su micro-protzessore.\nSegundu \"A History of Modern Computing'\", (MIT Press), p.220\u201321, Intel est istada mutida dae sa Computer Terminals Corporation (n\u00f2dida de sighida comente a Datapoint) de San Antonio TX pro sa compra de s'integradu chi fiat isvilupende. De sighida Datapoint at detz\u00ecdidu de no impreare s'integradu e Intel dd'at postu in su mercadu comente a 8008 in s'abrile de su 1972, cun bona res\u00e8ssida, creende su primu beru mercadu pro is micro-protzessores: est istadu sa base de s'elaboradore famadu Mark-8, b\u00e8ndidu in isc\u00e0tula pro montare dae Radio-Electronics in su 1973.\nMicro-protzessores a 8 bit.\nSu 4004 est istadu sighidu in su 1972 dae su 8008, su primu micro-protzessore a 8 bit de su mundu, chi, cun su megioramentu suo, at posca donadu or\u00ecgine a su prus famadu Intel 8080 (1974).\nDae su progetu 8080 est istadu derivadu su Z80, prod\u00f9idu in su 1976 de sa ZiLOG, sotziedade fundada dae Federico Faggin cun Ralph Ungerman in su 1975. Cumpat\u00ecbile a livellu bin\u00e0riu cun is programmas iscritos pro su 8080, su Z80 includiat medas megioros chi dd'ant fatu luego pref\u00e8rrere a su 8080 dae is impitadores. Intel at reagidu produende in su 1977 una versione megiorada de sa 8080, sa 8085, issa etotu cumpat\u00ecbile a livellu bin\u00e0riu cun is programmas pro 8080, ma meda inferiore a su Z80.\nMotorola at presentadu in s'austu de su 1974 su 6800, primu protzessore a adotare unu registru inditze. Meda versatile, at tentu una resessida discreta, isciadidu s'annu imbeniente de su l\u00e0ntziu de su MOS Technology 6502 chi fiat ispiradu a s'architetura de su 6800 ma dotadu de carchi solutzione t\u00e8cnica megioradiva e prus che totu caraterizadu dae unu costu in meda inferiore (25 USD contra sos 175 USD de su 6800), chi dd'at fatu meda prus pobulare. Su 6502 est istadu seberadu, a es\u00e8mpiu, de Steve Wozniak pro s'Apple I in su 1976 e s'imbeniente Apple II in su 1977.\nMotorola at reagidu cun su 6809 (1979), unu de is protzessores prus balentes e \"ortogonales\" a 8 bit isvilupados: no impreaiat micro-c\u00f2dighe, e s'unidade de controllu fiat de s'in totu in l\u00f2gica cablada. Is sutzessores de su 6809 sunt essidos tropu cumplessos pro p\u00f2dere mant\u00e8nnere custu acostamentu e sunt istados echipazados cun una traditzionale unidade l\u00f2gica a micro-c\u00f2dighe. Su progetu 6809 est a sa base de una s\u00e8rie isparghinada meda de micro-controllores totora impreada in sistemas integrados.\nWestern Design Center, Inc. (WDC) at presentadu in su 1982 su WDC 65C02 cun tecnologia CMOS e at dadu in liss\u00e8ntzia su progetu a medas \u00e0teras sotziedades chi ant isvilupadu sos protzessores a sa base de s'elaboradore Apple IIc e IIe. Su protzessore est istadu impreadu fintzas in pacemaker, defibrilladores, autom\u00f2bbiles, prodotus industriales e de consumu. WDC est istada pioniera in sa b\u00e8ndida de sas propiedades intelletuales e est istada sighida annos a pustis de s'Architetura ARM e unas \u00e0teras ditas chi basant sos bal\u00e0ngios issoro in s'isvilupu e in sa b\u00e8ndida de sas propiedades intelletuales.\nUn'\u00e0teru protzessore a 8 bit chi at tentu una discreta fama est istadu su Signetics 2650 unu protzessore cun un'architetura innovativa e unu grupu de istrutziones balente.\nTotu custos protzessores sunt istados a sa base de sa \"rivolutzione\" de is elaboradores pro domu, ca gr\u00e0tzias a su pr\u00e8tziu b\u00e0sciu ant perm\u00ectidu sa realizatzione de elaboradores beros a unu costu accessibile.\nSu primu micro-protzessore impreadu pro aplicatziones ispatziales est istadu su RCA 1802 (connotu fintzas comente a CDP1802 o RCA COSMAC), presentadu in su 1976, chi est istadu impreadu dae sas sondas NASA Voyager, Viking e dae sa sonda Galileu (ghetada in su 1989 e arribbada in su 1995 subra Giove). Su RCA COSMAC fiat sa prima posta in \u00f2pera de sa tecnologia CMOS. Su CDP1802 est istadu impreadu ca fiat a consumu b\u00e0sciu e ca fiat produidu cun una tecnologia (\"Silicon on Sapphire\") chi ddu fadiat prus pagu sens\u00ecbbile a sos rajos c\u00f2smicos e a sas c\u00e0rrigas eletrost\u00e0ticas. Su 1802 podet \u00e8ssere cunsideradu su primu micro-protzessore anti-radiatzione de s'ist\u00f2ria.\nMicro-protzessores a 16 bit.\nSu primu micro-protzessore a 16 bit est istadu su National Semiconductor IMP-16 basadu subra prus integrados. Est istadu presentadu in su 1973 e una versione a 8 bit mutida IMP-8 est istada presentada in su 1974. In su 1975 National at presentadu su primu micro-protzessore a 16 bit a tzirc\u00f9itu itegradu s\u00ecngulu, su PACE, chi est istadu sighidu dae sa versione NMOS mutida INS8900.\n\u00c0teros sistemas multi-integradu a 16 bit sunt istados su LSI-11 produidu dae Digital Equipment Corporation pro su minicomputer PDP 11/03 e su MicroFlame 9440 de sa Fairchild Semiconductor produidu tra su 1975 e su 1976.\nUnu de is primos micro-protzessores a 16 bit in unu s\u00ecngulu chip est su Texas Instruments TMS-9900 unu protzessore cumpat\u00ecbile cun sa l\u00ecnia TI 990 de mini-elaboradores. Su 990 est istadu impreadu dae is mini-elaboradores TI990/4, de s'elaboradore pro domu TI-99/4A e de is elaboradores TM990 produidos dae \u00e0teras sotziedades. Su protzessore fiat insertadu in un'integradu tzer\u00e0micu de 64 pin de tipu DIP mentras medas \u00e0teros micro-protzessores a 8 bit de s'\u00e8poca impreaiant unu corpus prus baratu a 40 pin de tipu pl\u00e0sticu. S'imbeniente TMS 9980 est istadu isvilupadu pro cump\u00e8tere cun s'Intel 8080 e est istadu insertadu in unu corpus pl\u00e0sticu de 40 pin. Su protzessore fiat cumpat\u00ecbile cun su set de istrutziones TI 990 ma pro p\u00f2dere impreare solu 40 pin faghiat m\u00f2ere 8 bit de datos pro tziclu de reloju e gestiat un'indiritzamentu de 16\u00a0kB. Su sutzessore TMS 9995 teniat un'architetura noa. Sa fam\u00eclia est istada ammanniada cun su 99105 e su 99110.\nSa Western Design Center, Inc. at presentadu in su 1984 su CMOS 65C816, una versione a 16 bit de su WDC CMOS 65C02. Su 65C816 est istadu su coro de s'Apple IIGS e de su Super Nintendo Entertainment System, unu de sos progetos a 16 bit prus famados de s'\u00e8poca.\nIn manera diversa de TI, Intel non teniat una l\u00ecnia de mini-elaboradores de emulare e at detz\u00ecdidu de impreare su 8085 comente a base pro su progetu suo a 16 bit, realizende aici s'Intel 8086, fundadore de sa fam\u00eclia X86, dif\u00f9ndida oe in die in is elaboradores personales modernos. At realizadu fintzas una versione cun su bus esternu a 8 bit, su 8088, chi est istadu impreadu in su primu IBM PC mollu 5150.\nIsvilupos imbenientes sunt istados sos Intel 80186, 80286 e in su 1985 s'Intel 80386, sa prima versione a 32 bit cumpat\u00ecbile X86. Sa prima Unidade de man\u00ecgiu de sa mem\u00f2ria (UMM) integrada in unu micro-protzessore est istada isvilupada dae Childs e unos \u00e0teros pro Intel e at retzidu su brevetu United States Patent 4,442,484.\nMicro-protzessores a 32 bit.\nIs progetos a 16 bit fiant dispon\u00ecbiles de pagos annos cando in su mercadu sunt incumentzados a ap\u00e0rrere architeturas a 32 bit.\nSu primu micro-protzessore a 32 bit est istadu su BELLMAC-32A produtu de s'AT&amp;T Bell Labs e sos primos esemplares sunt istados prod\u00f9idos in su 1980 mentras sa produtzione in s\u00e8rie est incumentzada in su 1982 (si bidat inoghe pro sa bibliografia o inoghe pro sas carater\u00ecsticas). In su 1984, a pustis de sa partzidura de s'AT&amp;T, a su micro-protzessore dd'ant cambiadu su n\u00f9mene in WE 32000 (WE de Western Electric) e sunt istados isvilupados duos sutzessores, su WE 321000 e su WE 32200. Custos micro-protzessores sunt istados impreados in is mini-elaboradores AT&amp;T 3B5 e 3B15. Su 3B2 est istadu su primu super-mini-elaboradore de mesa. Is protzessores sunt istados impreados fintzas in \"Companion\", su primu elaboradore port\u00e0tile a 32 bit e in \"Alexander\", su primu super-micro-elaboradore mannu cantu unu libru. Su sistema teniat fintzas cartutzas ROM, pretzisas a cussas impreadas dae carchi \"console\" atuale. Totu custas m\u00e0chinas esecutaiant su Unix originale isvilupadu dae is Bell Labs e includiant su primu manigiadore gr\u00e0ficu mutidu xt-layer.\nSu primu protzessore a 32 bit a arribbare in su mercadu de is elaboradores personales est istadu per\u00f2 su Motorola 68000 presentadu in su 1979. Su 68000 teniat un'architetura interna a 32 bit ma unu bus datos a 16 bit pro reduire su n\u00f9meru de pin de su corpus. Motorola ddu indicaiat a parusu comente a unu protzessore a 16 bit mancari chi s'architetura interna esseret a 32 bit. Sa cumbinatzione de lestresa, ampru isp\u00e0tziu de indiritzamentu (16 MB) e costu cuntentu nd'ant fatu unu protzessore dif\u00f9ndidu meda : est istadu impreadu dae s'Apple Lisa e dae su Macintosh e dae medas \u00e0teros sistemas comente a s'Atari ST, s'Amiga e fintzas Olivetti dd'at impreadu in sa l\u00ecnia sua de mini-elaboradores denominada L1.\nA pustis de sa res\u00e8ssida otenta, Motorola at isvilupadu una s\u00e8rie de sutzessores de su 68000: su segundu de sa fam\u00eclia est istadu su MC 68010 chi at agiuntu su suportu a sa mem\u00f2ria virtuale. In su 1984 at presentadu su Motorola 68020, sa prima versione cun bus datos e indiritzos a 32 bit. Su 68020 est istadu pobulare meda in sos super-mini-elaboradores Unix e \u00e0teras cumpangias ant prod\u00f9idu m\u00e0chinas basadas subra custu micro-protzessore. In su Motorola 68030 (1987) est istadu introduidu s'UMM in su micro-protzessore; sa fam\u00eclia 68000 in cussu per\u00ecodu fiat s'\u00f9nica chi cumpetiat cun sa fam\u00eclia x86 comente a protzessores printzipales pro elaboradores personales, cun un'avant\u00e0giu mannu pro prestatziones e versatilidade. In su Motorola 68040 (1991) est istadu insertadu su co-protzessore matem\u00e0ticu in su micro-protzessore e sunt istadas megioradas sas prestatziones suas in manera not\u00e8vole gr\u00e0tzias a s'adotzione de sa pipeline. Nointames Motorola, operende fintzas in unos \u00e0teros mercados ultres a cussu de sos micro-protzessores, no est istada bona a cump\u00e8tere cun Intel e is \u00e0teros produtores de protzessores cumpat\u00ecbiles cun x86 in sa chirca e in su progressu tecnol\u00f2gicu: is protzessores imbenientes de sa s\u00e8rie, su 68050 e su 68060, oferiant una cr\u00e8schida de prestatziones modesta, abarrende istacados dae sas prestatziones ofertas dae sos mollos cumpat\u00ecbiles cun x86 de pr\u00e8tziu an\u00e0logu.\nCarchi sotziedade aiant impreadu su 68020 pro realizare solutziones integradas. Ddoe aiat unu per\u00ecodu in ue su n\u00f9meru de 68020 impreados in sistemas integrados fiat su pr\u00f2piu che su de is elaboradores cun protzessore Pentium . Motorola, pro cussos, at isvilupadu sa fam\u00eclia ColdFire derivada dae su 68020.\nTra su cumintzu e sa metade de sos annos otanta National Semiconductor at presentadu una versione a 32 bit de su protzessore issoro, su NS 16032. Custu teniat una piedinatura cumpat\u00ecbile cun sa versione a 16 bit. Su sutzessore cun piedinatura in gradu de trasm\u00ectere 32 bit de datos e indiritzet est istadu su NS 32032 chi est b\u00e8nnidu impreadu in una l\u00ecnia de computer industriales produtos de OEM. In cussu per\u00ecodu sa Sequent at presentadu su primu sistemat server SMP basadu subra NS 32032. Custos sistemas sunt b\u00e8nnidos abbandonados a sa fine de sos annos 80.\n\u00c0teras architeturas interessantes, comente a su Zilog Z8000 (a 16 bit) e su Zilog Z80000 (a 32bit) sunt arribbados tropu tardu in su mercadu e no ant \u00e0pidu sutzessores.\nMicro-protzessores a 64 bit pro elaboradores personales.\nMancari chi sos micro-protzessores a 64 bit esserent dispon\u00ecbiles pro sos sistemas de livellu artu (server e workstation) in filosofia RISC, incumentzende cun sos ALPHA MICRO de sa Digital finas dae sos annos 90, isceti a pustis de su cumintzu de su mill\u00e8nniu nou sunt cumpartos sistemas a 64 bit pro su mercadu de is elaboradores personales.\nAMD at presentadu su primu sistema a 64 bit cumpat\u00ecbile cun s'architetura x86 in su cabudanni 2003 cun s'Athlon 64. Custu micro-protzessore poniat in \u00f2pera s'AMD64, un'espansione a 64 bit de s'IA-32 isvilupada dae AMD. Intel est arribbadu pagu a pustis cun s'estensione x86-64 chi fiat s'estensione isvilupada dae AMD, ma cun unu n\u00f9mene diferente. Is protzessores suportaiant is istrutziones a 32 bit pro cumpatibilidade, ma cun sa modalidade a 64 bit isceti podiant ammustrare a prenu sa pot\u00e8ntzia issoro. Passende a 64 bit sunt istados addopiados sos registros gestidos dae su grupu de istrutziones de is protzessores pro megiorare is prestatziones de su sistema. Su mesch\u00ecngiu de registros est semper istadu unu problema pro sas architeturas x86.\nSu colad\u00f2rgiu de is protzessores PowerPC a un'architetura a 64 bit est istadu imbetzes indolore. Is protzessores sunt istados isvilupados durante su cumintzu de is annos 90 e sunt istadas prev\u00ecdidas fintzas de su cumintzu sas estensiones a 64 bit. Is registros pro is intreos e sa gestione de is indiritzos sunt istados est\u00e8ndidos a 64 bit mentras s'ala in virgola m\u00f2bile fiat giai a 64 bit. Non sunt istados agiuntos registros noos e sas prestatziones de sos programmas a 32 bit non fiant penalizadas dae s'architetura noa.\nArchiteturas multi-n\u00f9cleu.\nUna manera pro megiorare is prestatziones de un'elaboradore cunsistet in s'impreu de prus protzessores, comente in sas architeturas de sistema multi-protzessore simm\u00e8tricu impreadas in server e workstation partende dae sos annos noranta. \nDe cunsigh\u00e8ntzia, sos produtores ant chircadu solutziones alternativas pro sighire s'agiornamentu costante in su mercadu. Gr\u00e0tzias fintzas a s'evolutzione contina de sa tecnologia de fabbricatzione de is tzirc\u00f9itos integrados, fiat netzess\u00e0ria sa realizatzione de protzessores multi-n\u00f9cleu, fatos integrende prus micro-protzessores (n\u00f9cleos) in unu tzirc\u00f9itu integradu.\nIs protzessores multi-n\u00f9cleu permitint una multiplicatzione de is prestatziones in base a su n\u00f9meru de is n\u00f9cleos (chi su sistema operativu est progetadu pro si nd'avantagiare). Ogni n\u00f9cleu podet cumpartzire cun sos \u00e0teros carchi cumponente, comente a su bus de interf\u00e0tzia o sa cache de segundu livellu. Sa curtzesa estrema de is v\u00e0rios n\u00f9cleos cunsentit un'isc\u00e0mbiu de datos meda prus lestru in cumpar\u00e0ntzia cun sos sistemas multi-protzessore simm\u00e8tricos discretos traditzionales, megiorende sas prestatziones generales.\nIn su 2005 est istadu presentadu su primu protzessore a d\u00f2piu n\u00f9cleu (connotu a livellu cummertziale comente a \"dual core\") e giai in su 2007 custos protzessores fiant dif\u00f9ndidos meda in server, workstation e in sos elaboradores personales. In su 2008 ddoe aiat giai protzessores a bator n\u00f9cleos (\"quad-core\") pro aplicatziones in \u00e0mbitu professionale e fintzas dom\u00e8sticu.\nMicro-protzessores CISC, RISC, MIPS e SPARC.\nTra sa metade de sos annos 80 e su cumintzu de sos annos 90 sunt apartos medas micro-protzessores RISC a prestatziones artas mancari chi custos micro-protzessores sunt istados impreados printzipalmente in sistemas a prestatziones artas cun variantes de su sistema operativu Unix e subra sistemas integrados. Dae insandus sos sistemas RISC si sunt dif\u00f9ndidos in totue e oramai fintzas sos micro-protzessores Intel \u00ecntegrant a s'internu un'architetura RISC chi impreat unu livellu de emulatzione pro esecutare su c\u00f2dighe x86 chi est de tipu CISC.\nSu cuntzetu RISC est apartu in sos super-elaboradores finas dae sos annos 60 (CDC 6600) ma sos primos progetos chi ant puntadu a s'isvilupu de micro-protzessores RISC beros sunt arribbados sos annos 80 cun sos progetos Berkeley RISC e su progetu MIPS de sa Stanford University. Su primu micro-protzessore RISC cummertziale est istadu su R2000, unu sistema a 32 bit chi apartenet a s'architetura MIPS derivada dae s'architetura isvilupada a Stanford. Su sutzessore R3000 at megioradu sas prestatziones e sa R4000 est istadu su primu sistema a 64 bit RISC. Progetos cuncurrentes sunt istados s'IBM POWER e su Sun SPARC. Pagu a pustis \u00e0teros produtores ant incumentzadu a p\u00f2nnere in cumm\u00e8rtziu protzessores RISC. Tra custos ammentemus s'AT&amp;T CRISP, s'AMD 29000, s'Intel sos860 e Intel sos960, su Motorola 88000, su DEC Alpha e su PA-RISC.\nSa gherra de sos micro-protzessores at eliminadu belle totu sas fam\u00eclias. Isceti su PowerPC e su SPARC resistint in sos sistemas de c\u00e0rculu pro server e super-elaboradores. Is MIPS finas su 2006 sunt istados impreados dae Silicon Graphics pro carchi sistemas issoro cando chi como siant impreados printzipalmente in aplicatziones integradas. Carchi sotziedade comente a s'ARM ant sighidu unu caminu diferente. In comintzu sos protzessores ARM sunt istados progetados pro s'usu in sos elaboradores personales ma in pagos annos sa sotziedade s'est abigiada de s'elevada recherta de protzessores a bassu consumu pro aplicatziones integradas e si s'est cunvertida, invadende su mercadu de is sistemas integrados cun versione oportunas de protzessores ARM. Oe su mercadu de sos dispositivos integrados est dominadu dae sos protzessores MIPS, ARM e PowerPC.\nIn su c\u00e0rculu a 64 bit is architeturas DEC Alpha, AMD64, MIPS, SPARC, Power e Itanium sunt tra sas prus populares.\nClassificatzione.\nTipologias particulares de micro-protzessores sunt sas sighentes:\nMicro-protzessore monol\u00ecticu.\nUnu micro-protzessore monol\u00ecticu est unu micro-protzessore costituidu dae un'\u00f9nicu tzirc\u00f9itu integradu. Sa posta in \u00f2pera de protzessores est istada unu traguardu de importu mannu, segudadu in sos primos annos setanta de su s\u00e8culu c\u00f9rridu gr\u00e0tzias a sos not\u00e8voles e ispantosos passos a in antis acumpridos dae sa microelettronica: feti bint'annos in antis non fiat mancu immaginadu unu protzessore cunt\u00e8nnidu in un'\u00f9nicu cumponente eletr\u00f2nicu in gradu de ocupare s'isp\u00e0tziu de pagos tzent\u00ecmetros cubos. Oe imbetzes est normale chi su micro-protzessore siat postu in\u00f2pera comente a cumponente monol\u00ecticu. A su presente tando su micro-protzessore monol\u00ecticu est una tipologia de micro-protzessore dif\u00f9ndida meda.\nOe in die, sa manera prus dif\u00f9ndida de fraigare protzessores, est sa de nde insertare prus de unu in su matessi tzirc\u00f9itu integradu. Cando custos protzessores sunt id\u00e8nticos, comente acontesset in is protzessores cummertziales prus dif\u00f9ndidos, a su resurtadu ddi narant \"protzessore multi-n\u00f9cleu\". De carchi annu annotamala est in atu sa punna a insertare, in su matessi tzirc\u00f9itu integradu, ultres a pl\u00f9rimos CPU, fintzas una GPU.\nMicro-protzessore a impreu generale.\nUnu micro-protzessore a impreu generale (\"general purpose\") est unu micro-protzessore progetadu pro \u00e8ssere impreadu in sas elaboratziones dados prus v\u00e0rias. Est duncas impreadu comente a unidade tzentrale de elaboratzione in is elaboradores a impreu generale, ma fintzas pro \u00e0teros impreos. A es\u00e8mpiu, sas perif\u00e8ricas chi netz\u00e8ssitant de pot\u00e8ntzia de c\u00e0rculu arta, podent \u00e8ssere dotadas de unu pr\u00f2piu protzessore pro non ingrajare su protzessore tzentrale. E s'ispissu pro cussos dispositivos benint impreados micro-protzessores a impreu generale. Un'es\u00e8mpiu de perif\u00e8ricas in cales benint impreados sunt is imprentadoras.\nMicro-protzessore a impreu ispetzializadu.\nUnu micro-protzessore a impreu ispetzializadu (\"special purpose\") est progetadu pro \u00e8ssere impreadu in elaboratziones dados dislindadas. Un'es\u00e8mpiu de micro-protzessore ispetzializadu est su micro-controllore. Unos \u00e0teros es\u00e8mpios sunt sos micro-protzessores ponent in \u00f2pera protzessores de sinniales digitales, unidades de elaboratzione gr\u00e0ficas e unidade de c\u00e0rculu in v\u00ecrgula m\u00f2bile.\nMedas micro-protzessores ispetzializados sunt dotados de possibilidades limitadas de programmatzione o non sunt de s'in totu programm\u00e0biles. Pro esempru sas primas unidades de elaboratzione gr\u00e0fica isvilupadas in sos annos noranta non fiant programm\u00e0biles o suportaiant una programmatzione limitada. Isceti de pagu tempus is unidades de elaboratzione gr\u00e0fica ant balangiadu prus libertade de programmatzione.\nSu RCA 1802 fiat unu micro-protzessore ispetzializadu ca fiat progetadu pro aplicatziones ispatziales e tando teniat carater\u00ecsticas particulares, mancari chi no esseret limitadu in sa programmatzione. Su sistema est istadu definidu a \"progetu ist\u00e0ticu\" sende chi podiat variare sa frecu\u00e8ntzia de funtzionamentu a manera arbitr\u00e0ria finas segudare sos 0\u00a0Hz pro \u00e8ssere firmadu de s'in totu. Sas sondas Voyager, Viking e Galileu, pro impreare sa minore pot\u00e8ntzia el\u00e8trica durante su bi\u00e0giu ispatziale, firmaiant su protzessore. Relojus o sensores torraiant a ischidare su protzessore atziende\u00b7nde sa frecu\u00e8ntzia cando fiat netzess\u00e0riu chi su sistema elaboraret datos pro sa navigatzione, pro su controllu orbitale, pro s'achirimentu de datos o pro sas comunicatziones r\u00e0diu.\nF\u00e0bricu.\nSa realizatzione de sos tzirc\u00f9itos integrados (e tando fintzas de sos micro-protzessores) acontesset in prus fases. Su materiale de part\u00e8ntzia est una fita tzirculare de semicondutore (a parusu sil\u00ectziu) narada \"suportu\": custu materiale, giai pagu drogadu, benit drogadu de prus pro impiantu i\u00f2nicu pro creare sas zonas ativas de sos v\u00e0rios dispositivos; sunt posca depositados una s\u00e8rie de p\u00ecgios fines de materiales diversos chi andant a creare su \"wafer\":\nSa geometria de sas zonas chi depent retzire sa drogadura est donada cun unu protzessu de foto-litografia: ogni bia chi su tzirc\u00f9itu integradu depet retzire unu p\u00ecgiu nou o un'impiantu nou de drogantes, benit cobertu dae una pell\u00eccula fine foto-sens\u00ecbile, chi benit impressionada cun una mascara a definitzione arta. Sas zonas illuminadas de sa pell\u00eccula bessent sol\u00f9biles e benint bogadas dae sa sabunadura, lassende de aici iscobertu su tzirc\u00f9itu sutastante. Cando sa creatzione de tzirc\u00f9itos in su suportu est acabada, custos sunt proados, su suportu est segadu e sos tzirc\u00f9itos inserrados in is corpus chi ant a \u00e8ssere montados in sos tzirc\u00f9itos imprentados. In unu tzirc\u00f9itu integradu si podent insertare transistor e d\u00ecodos. Est poss\u00ecbile creare resist\u00e8ntzias e cundensadores subra semicondutore puru, ma de s\u00f2litu custos \u00f9rtimos cumponentes \u00f2cupant meda isp\u00e0tziu in su tzirc\u00f9itu e si nde \u00e8vitat s'impreu, sostituende\u00b7ddos cando poss\u00ecbile cun retzes de transistor. No est imbetzes poss\u00ecbile integrare indutores e trasformadores, chi depent duncas \u00e8ssere collegados dae foras a su tzirc\u00f9itu integradu: su matessi balet pro sos cundensadores de capatzidade m\u00e8dia e manna.\nIn custos \u00f9rtimos annos, nointames, s'est incumentzadu a impreare su sil\u00ectziu in cumbinatzione cun su germ\u00e0niu cun sa t\u00e8cnica de su sil\u00ectziu istratzadu (\"strained silicon\"). Custa t\u00e8cnica cunsistet in su depositare, in su corpus de su wafer de sil\u00ectziu, unu p\u00ecgiu de sil\u00ectziu-germ\u00e0niu de 2\u00a0micron cun contzentratzione de germ\u00e0niu de su 20%; sa contzentratzione de germ\u00e0niu no est uniforme in totu su p\u00ecgiu: ddoe at una contzentratzione majore in sa chima de s'istrutura. A custu puntu unu p\u00ecgiu de sil\u00ectziu de sa grussesa de belle 20\u00a0nm benit depositadu in su p\u00ecgiu de sil\u00ectziu-germanio. Custa t\u00e8cnica allongat sa retze cristallina de su sil\u00ectziu de belle su 1% in diretzione siat laterale siat verticale e custa permitit una cr\u00e8schida manna in sa mobilidade de sos portadores de c\u00e0rriga, chi add\u00f2biant una resist\u00e8ntzia inferiora a su colad\u00f2rgiu issoro e current finas su 70% prus lestros e custu faghet is tzirc\u00f9itos prus lestros de belle su 30% sena bis\u00f2ngiu de prus miniaturizatzione. Su printz\u00ecpiu chi istat a sa base de totu custu est chi sos \u00e0tomos de sil\u00ectziu de su p\u00ecgiu subrastante s'all\u00ecniant cun is de su p\u00ecgiu de sil\u00ectziu-germ\u00e0niu chi, essende prus s'ispissu, \u00f2bligat sos \u00e0tomos de sil\u00ectziu a si nche istesiare de una dist\u00e0ntzia an\u00e0loga a cussa de sos \u00e0tomos de sil\u00ectziu-germ\u00e0niu.\nNota: in sos wafer de sil\u00ectziu de 8\", non s'impreat prus dae tempus nen r\u00e0mene ne allum\u00ecniu pro sos collegamentos, ma diversos p\u00ecgios de chi andant a cob\u00e8rrere sas Vias chi sunt apuntu is famados peigheddos in ue benint fatos sos collegamentos el\u00e8tricos, cun sas micro-saldaturas. Su tungsteno est depostu subra totu su wafer (diat \u00e8ssere in dif\u00ectzile meda a cob\u00e8rrere ognuna de is m\u00ecgias e m\u00ecgias de Vias) e benit bogadu pro planarizatzione ch\u00ecmica-mec\u00e0nica.\nMercadu de sos micro-protzessores.\nIn su 2003 su mercadu de sos micro-protzessores baliat 44 milliardos de dollaros; sa tzifra includet siat sa produtzione siat sa b\u00e8ndida .\nIs micro-protzessores pro elaboradores personales surbint sa metade de su faturadu totale puru rapresentende su 0.2% de su n\u00f9meru totale de cantos prod\u00f9idos isceti.\nBelle su 55% de sas unidades de elaboratzione tzentrale fiant micro-controllores a 8 bit; in su 1997 sunt istados b\u00e8ndidos prus de duos milliardos de micro-controllores a 8 bit .\nPrus mancu che su 10% de sas unidades de elaboratzione tzentrale fiant a 32 bit o 64 bit; de totu sas unidades a 32 bit, solu su 2% fiat impreadu in sos elaboradores personales, mentras su 98% fiat impreadu in aplicatziones integradas comente a eletrodom\u00e8sticos, controllores industriales, perif\u00e8ricas pro elaboradores o \u00e0teru.\nCunsiderende totu sos micro-protzessores prod\u00f9idos e de su mercadu totale, su pr\u00e8tziu m\u00e8diu de unu micro-protzessore est de 6 dollaros istadunidensos .\nTra totu sas domos produtoras si distinghent, prus che totu in su mercadu de sos elaboradores personales e server, Intel e AMD."}
{"id": "18830", "revid": "12712", "url": "https://sc.wikipedia.org/wiki?curid=18830", "title": "Microprotzessore", "text": ""}
{"id": "18831", "revid": "12712", "url": "https://sc.wikipedia.org/wiki?curid=18831", "title": "Microprocessori", "text": ""}
{"id": "18832", "revid": "10458", "url": "https://sc.wikipedia.org/wiki?curid=18832", "title": "Sistema Internatzionale de Unidades de Medida", "text": "Su sistema internatzionale de unidades de medida (in frantzesu: \"Syst\u00e8me international de unit\u00e9s\"), abbreviadu in SI, est su sistema de unidade de medida prus dif\u00f9ndidu in su mundu. Paris a su Sistema CGS (tzent\u00ecmetru-grammu-segundu) benit a s'ispissu indicadu comente a sistema m\u00e8tricu detzimale, mescamente in sos paisos anglos\u00e0ssones. A su cumintzu est b\u00e8nnidu mutidu Sistema MKS in cantu cumprendiat petzi sas unidades metru, chilu e segundu.\nIst\u00f2ria.\nSu precursore est su sistema m\u00e8tricu detzimale elaboradu dae una cummissione presidida dae Lagrange dae su 1791. Tale sistema si difundet a bellu in Europa.\nUnidades, terminologia e racumandatziones de su SI sunt fissadas dae sa Conf\u00e9rence g\u00e9n\u00e9rale des poids et mesures (CGPM), \"Cunfer\u00e8ntzia generale de sos pesos e de sas medidas\", organismu collegadu cun su Bureau international des poids et mesures (BIPM), \"Uf\u00ectziu internatzionale de sos pesos e de sas medidas\", organismos creados a sa cunventzione de su Metru de su 1875.\nSu sistema est naschidu in su 1889 cun sa 1\u00aa CGPM: tando si mutiat \"Sistema MKS\" ca cumprendiat solu sas unidades fundamentales de long\u00e0ria (metru), de massa (chilu) e de tempus (segundu). In su 1935, dae sa proposta de su f\u00ecsicu italianu Giovanni Giorgi, su sistema est istadu denominadu \"Sistema MKS\u03a9\" e adotadu dae sa Cummissione Eletrot\u00e8cnica Internatzionale, ca sa de bator unidade fundamentales introduida fiat istada s'ohm, unidade de medida de sa resist\u00e8ntzia el\u00e8trica. In su 1946, torra dae una proposta de Giorgi, sa CGPM at aprovadu s'intrada de s'ampere comente a unidade de medida fundamentale de sa currente el\u00e8trica, in logu de sa resist\u00e8ntzia el\u00e8trica. Est naschidu gai su \"Sistema MKSA\". In su 1954 sa de 10 CGPM at agiuntu su kelvin e sa candela comente a unidade de medida fundamentales. In su 1961 sa de 11 CGPM at decretadu sa n\u00e0schida de su Sistema internatzionale (SI). In su 1971 sa de 14 CGPM at agiuntu sa mole intre sas unidades fundamentales. In su 2018 sa de 26 CGPM torrat a definire sas unidades fundamentales in t\u00e8rmines de costantes f\u00ecsicas.\nDuncas oe su SI est basadu subra sete grandesas f\u00ecsicas fundamentales e in sas currispondentes unidades de medida cun sas cales benint definidas sas grandesas f\u00ecsicas derivadas e sas currispondentes unidades de medida. Annotamala su SI definit sos prefissos de agi\u00f9nghere a sas unidades de medida pro identificare m\u00f9ltiplos e sotomultiplos. Su sistema internatzionale est unu \"sistema coerente\" in cantu sas grandesas f\u00ecsicas suas derivadas si ricavant comente a prod\u00f9idu e raportu de grandesas f\u00ecsicas fundamentales.\nNormas de iscritura.\nPro uniformare sa grafia e evitare errores de interpretatzione su SI previdet carchi norma pro s'iscritura de sas unidades de medida e de sos relativos s\u00ecmbulos.\nIscritura de sas unidades.\nSas unidades de medida diant d\u00e8pere \u00e8ssere iscritas pro est\u00e8ndidu si insertadas in unu testu \"discorsivu\"; s'iscritura depet \u00e8ssere in car\u00e0tere tundu pitiu e si depent evitare signos gr\u00e0ficos comente a atzentos o signos diacriticos. A es\u00e8mpiu si depet iscr\u00ecere ampere e no amp\u00e8re o Ampere.\nIscritura de sos s\u00ecmbulos.\nSos s\u00ecmbulos (sena prefissu) depent \u00e8ssere indicados cun s'initziale pitia, cun s'etzetzione de cussos in cales s'unidade de medida est ep\u00f2nima, est a n\u00e0rrere derivat de su n\u00f9mene de un'iscientziadu, e de cussos in cales su s\u00ecmbulu de su prefissu moltiplicativu est mannu. Pro esempru su s\u00ecmbulu de s'unidade de medida de sa pressione, dedicadu a Blaise Pascal, est Pa, imbetzes s'unidade de medida benit iscrita pro est\u00e8ndidu in pitiu pascal. Su segundu est s e non sec, su grammu g e non gr, su metru m e non mt. S'\u00f9nica etzetzione est pro su litru su cale s\u00ecmbulu podet \u00e8ssere siat l siat L.\nSos s\u00ecmbulos de sos prefissos e de sas unidades de medida SI sunt entidades matem\u00e0ticas e pro custu, a difer\u00e8ntzia de sas abbreviatziones, sos s\u00ecmbulos de su SI non depent \u00e8ssere sighidos dae su puntu (pro su metru: m e non m.); issos depent annotamala istare a pustis de su balore num\u00e8ricu (pro esempru s'iscriet 20\u00a0cm e non cm\u00a020) cun un'isp\u00e0tziu tra su n\u00f9meru e su s\u00ecmbulu: 2,21\u00a0kg, 7,3\u00a0\u00a0x 102\u00a0m2 . In sas unidades de medida assentadas (pro esempru su newton metru: N m) sos s\u00ecmbulos de sas unidades depent \u00e8ssere separados dae un'isp\u00e0tziu o de unu puntu a mesa art\u00e0ria, naradu fintzas puntu medianu (\u00b7). No est amm\u00ectidu s'impreu de unos \u00e0teros car\u00e0teres, comente a su tratigheddu: pro esempru faghet a iscr\u00ecere N m o N\u00b7m, ma non N-m. In casu de partzidura intre unidade de medida, faghet a impreare su car\u00e0tere /, o sa barra orizontale o un'esponente negativu: pro esempru J/kg o J kg\u22121 o J\u00b7kg\u22121.\nUnu prefissu est parte integrante de s'unidade e andat postu in dae in antis de su s\u00ecmbulu de s'unidade sena isp\u00e0tzios (pro es. k in km, M in MPa, G in GHz, \u03bc in \u03bcg). Non sunt perm\u00ectidas cumbinatziones de prefissos (pro es. m\u03bcm andat iscritu comente a nm). Un'unidade cun prefissu costituit un' espressione simb\u00f2lica s\u00ecngula (pro es. km2 est ecuivalente a km2).\nPro sos s\u00ec\"m\"bu\"l\"os est oportunu evitare su corsivu e su grassetto cun su fine de los diferentziare dae sas vari\u00e0biles matem\u00e0ticas e f\u00ecsicas (pro esempru \"m\" pro sa massa e \"l\" pro sa long\u00e0ria).\nSu sistema SI ammitit s'impreu de su plurale pro sos n\u00f9menes de sas unidades de medida (joules, watts, ...), e sas r\u00e8gulas lingu\u00ecsticas sardas istabilint, cun riferimentu a sos t\u00e8rmines istr\u00e0ngios intrados in su vocabul\u00e0riu sardu, chi s'ammitet s'iscritura de joules e watts, ca su sardu, a diferentzia de s'italianu, previdet sa formatzione de su plurale de sos sustantivos tr\u00e0mite s'annanta de sa desin\u00e8ntzia -s o -os.\nSas unidades de medida de su SI.\nUnidades fundamentales.\nOgni grandesa f\u00ecsica e sa relativa unidade de medida est cumbinatzione de una o prus grandesas f\u00ecsicas e sa relativa unidade de medida de base o su inversu multiplicativu de una de issas. Totus sas unidades sunt defin\u00ecbiles mesurende fen\u00f2menos naturales. Su chilu est s'\u00f9nica unidade de medida de base continente unu prefissu: su grammu est un' unidade de medida tropu \"minore\" pro sa majore ala de sas aplicatziones.\nDe su 20 maju 2019 totu sas unidades fundamentales sunt definidas in relatzione a sete costantes f\u00ecsicas. Sos balores num\u00e8ricos de custas costantes adotados dae sa 26\u00aa CGPM sunt aguales a cussos publicados dae CODATA 2017.\nUnidades derivadas.\nSas grandesas f\u00ecsicas derivadas sunt totus sos m\u00f9ltiplos e sos sotomultiplos de sas grandesas fundamentales e sas grandesas f\u00ecsicas chi faghent a ot\u00e8nnere dae sa cumbinatzione pro moltiplicazione o partzidura de sas grandesas f\u00ecsicas fundamentales. Medas de issas tenent n\u00f9menes piessignos (a es\u00e8mpiu sa grandesa derivada \"joule/segundu\" est mutida fintzas \"watt\"). Averguende sa relatzione tra sas grandesas f\u00ecsicas derivadas e sas grandesas f\u00ecsicas fundamentales non solu si bidet sa relatzione chi esistit tra duas grandesas f\u00ecsicas ma, pro m\u00e8diu de s'an\u00e0lisi dimensionale, faghet a averguare sa curretesa in sos c\u00e0rculos e/o ecuatziones de una lege f\u00ecsica.\nPrefissos.\nSas unidades SI faghenta t\u00e8nnere prefissos pro torrare sos balores nen tropu mannos, nen tropu minores. A es\u00e8mpiu sa radiatzione eletromagn\u00e8tica in su campu de su vis\u00ecbile tenet long\u00e0rias de unda pari belle a 0,000 0005 m chi, prus a discansu, est poss\u00ecbile iscr\u00ecere 500\u00a0nm.\nSi notet, pro evitare ambiguidades, s'importu de impreare in manera curreta sos s\u00ecmbulos mannos e pitios. No est perm\u00ectidu impreare prus prefissos in tzascada: a es\u00e8mpiu non faghet a iscr\u00ecere = 10\u00a0km = 1 dakm (unu deca chil\u00f2metru)."}
{"id": "18833", "revid": "11946", "url": "https://sc.wikipedia.org/wiki?curid=18833", "title": "Prot\u00f2ne", "text": ""}
{"id": "18845", "revid": "2404", "url": "https://sc.wikipedia.org/wiki?curid=18845", "title": "Tzitade de su Cabu", "text": "Tzitade de su Cabu (in afrikaans \"Kaapstad\", in xhosa \"iKapa\", in inglesu 'Cape Town\")\" est sa capitale legislativa de su Sud\u00e0frica e cun unos 3,5 milliones de bividores sa de tres tzitades prus populadas de s'istadu. Amministrativamente f\u00e0ghet parte de sa prov\u00ecntzia de su Cabu Otzidentale, de chi est cabulogu. Su tzentru s'agatat a s'estremidade setentrionale de sa pen\u00ecsula de su Cabu, unos 47 km a norte de su cabu de Bonu Isperu.\nFundada in su 1652, Tzitade de su Cabu est istada su primu aposentamentu europeu de Sud\u00e0frica; dae inoghe su nom\u00ecngiu de tzitade mama. Capitale de sa col\u00f2nia de su Cabu in antis (1652-1910) e cabulogu de sa prov\u00ecntzia de su Cabu a pustis de (1910-1994), totu s'ist\u00f2ria de su Sud\u00e0frica modernu, de s'ist\u00f2ricu isbarcu de sos primos colonos olandesos a su primu discursu de Nelson Mandela de s'era post-apartheid at inoghe lassadu rastas culturales e architet\u00f2nicas indel\u00e8biles. Antigos edif\u00ectzios in istile coloniale olandesu de su Cabu e de \u00e8poca vitoriana coesistent cun modernos ratachelos e giardinos bot\u00e0nicos froridos.\nTzitade de su Cabu est dotada de un'aeroportu internatzionale e si podet cunsiderare sa capitale turistica de su Sud\u00e0frica. Sos numerosos bisitatores sunt atr\u00e0idos siat de sa tzitade in sese siat de sas bellesas natural\u00ecsticas de sa Pen\u00ecsula de su Cabu; medas giros de su Paisu partint dae inoghe, imbouchende a fatu sas famadas Wine Route e Garden Route, dirighende\u00b7si cara a su Karoo, su Boland o sa costa meridionale."}
{"id": "18847", "revid": "2404", "url": "https://sc.wikipedia.org/wiki?curid=18847", "title": "\u00c0frica sub-sahariana", "text": "S'\u00c0frica sub-sahariana fintzas narada \u00c0frica niedda est sa parte de su continente africanu chi si definit pro opositzione pro su a Magreb e cumprendet sos istados chi istant a su sud de su desertu de su Sahara, est a n\u00e0rrere, s'\u00c0frica australe e manna parte de sa tzentrale e orientale. Sas carater\u00ecsticas chi la definint in s'allega populare sunt sas imbenientes:"}
{"id": "18848", "revid": "2404", "url": "https://sc.wikipedia.org/wiki?curid=18848", "title": "Sahara", "text": "Su Sahara (in \u00e0rabu \u0627\u0644\u0635\u062d\u0631\u0627\u0621 \u0627\u0644\u0643\u0628\u0631\u0649, \"a\u1e63-\u1e62a\u1e25r\u0101\u02be\" e \"al-Kubr\u00e0\", literalmente 'su Desertu Mannu') est unu desertu de tipu caente postu in su norte de s'\u00c0frica. Cun prus de 9 milliones de km\u00b2, est su desertu non polare prus mannu de su mundu. Ocupat sa parte majore de \u00c0frica de su Norte e unu su 27% de su continente africanu, cosa chi ddu faghet mannu comente de s'Europa o de is Istados Unidos. Su S\u00e0hara s'isterret dae su mare Ruju, includende partes de sas costeras mediterr\u00e0neas, fintzas a s'Otz\u00e8anu Atl\u00e0nticu. Cara a sud est allindadu dae su Sahel, unu territ\u00f2riu costituidu de savanas semi\u00e0rrides postu in su nord de s'\u00c0frica sub-sahariana. In custu desertu sunt istados filmados infinidades de filmes e reportatges.\nIs l\u00e0canas de su Sahara sunt s'Otz\u00e8anu Atl\u00e0nticu in s'ovest, s'Atlante e su Mediterr\u00e0neu a cara de su norte, su mare Ruju e Egitu cara a s'estu, e su Sahel in su sud. Su S\u00e0hara si costumat a dividire in Sahara otzidentale, Montes de Ahaggar, Montes de su Tibesti, Montes de A\u00efr (una regione de montes e artos montigros de su desertu), su desertu de su Tener\u00e9 e su desertu L\u00edbicu (sa regione prus \u00e0rrida). Su puntu prus artu in su S\u00e0hara est s'Emi Koussi, unu vulcanu de 3.415 metros postu in is montes de su Tibesti, in su norte de su Ci\u00e0d."}
{"id": "18849", "revid": "2404", "url": "https://sc.wikipedia.org/wiki?curid=18849", "title": "Gr\u00e8tzia Antiga", "text": "Cun su tr\u00e8mene Gr\u00e8tzia antiga s'ident\u00ecficat sa tziviltade chi si fiat isvilupada in sa Gr\u00e8ghia continentale, in Albania, in sas \u00ecsulas de su Mare Egeu, in sas costeras de su Mare Nieddu e de sa Turchia otzidentale, in Sitz\u00eclia, in sas zonas de costera de s'It\u00e0lia Meridionale (complessivamente denominadas a pustis Manna Gr\u00e8tzia), in Nord\u00e0frica, in C\u00f2rsica, in sas costeras orientales de Ispagna e sas meridionales de sa Frantza.\nSa cultura grega, mancari sa cunformatzione geogr\u00e0fica de su continente favoriat s'iscera de pl\u00f9rimas unidades pol\u00ecticas indipendentes (sas \"poleis\"), est istada unu fen\u00f2menu omog\u00e8neu, chi at interessadu totu sas gentes ell\u00e8nicas, acomunadas dae sa matessi limba. Sa cultura grega atibiaiat meda importu a su chirca de connosch\u00e8ntzia e de sa beridade. Pro sos gregos s'acostare a sa beridade sinnificaiat s'acostare a sa divinidade; duncas atibiaiant unu valore casi religiosu a su connoschimentu e a sas si\u00e8ntzias. In custu cuntestu sos antigos gregos aiant intuidu s'importu de sa matem\u00e0tica in sa chirca de unu connoschimentu prus pr\u00f2ssimu a sa beridade. Custu diat ispricare comente sa tziviltade grega siat resissida, in su giru de pagos s\u00e8culos e cun una populatzione limitada in n\u00f9meru, a imb\u00e0tere not\u00e8voles traguardos in sa filosofia, in sa matem\u00e0tica e in sas si\u00e8ntzias."}
{"id": "18851", "revid": "172981", "url": "https://sc.wikipedia.org/wiki?curid=18851", "title": "Turkmenist\u00e0n", "text": "Su Turkmenist\u00e0n, ufitzialmente Rep\u00f9blica Turkmena, est una rep\u00f9blica presidentziale (\"de facto\" ditadura totalit\u00e0ria monopart\u00ectica) posta in s'\u00c0sia tzentrale, cun una populatzione de 5,6 milliones de bividores e A\u015fgabat a capitale. Est sa segunda pot\u00e8ntzia econ\u00f2mica de \u00c0sia tzentrale (a pustis de su Kazachist\u00e0n) gr\u00e0tzias a sos fundos ricos de gas naturale e a su cultibu de su cotone. Sos turkmenos sunt in majoria musulmanos sunnitos.\nS'istadu tenet ist\u00e8rrida de 491.210 km\u00b2 e faghet l\u00e0cana in su sud cun s'Ir\u00e0n e s'Afganist\u00e0n, in su norte cun s'Uzbekist\u00e0n e su Kazachist\u00e0n e si ghetat in s'ovest a su Mare C\u00e0spiu. \nSu Turkmenist\u00e0n ammuntat unu territ\u00f2riu chi est istadu ruhgera de tziviltades diferentes durante medas s\u00e8culos. In \u00e8poca medievale Merv (oe connota che Mary) fiat una de sas tzitade grandes de su mundu isl\u00e0micu e una parada importante de sa Bia de sa Seda, bia de cumm\u00e8rtzios cun sa Cina fintzas a sa mitade de su de 15 s\u00e8culos. Annessidu dae s'Imp\u00e8riu Russu in su 1881, aiat ocupadu rolu distintu in su movimentu antibolscevicu de s'\u00c0sia tzentrale. In su 1924 fiat fatu rep\u00f9blica costituente de s'Unione Sovi\u00e8tica, denominada ufitzialmente Rep\u00f9blica Sotzialista Sovi\u00e8tica de Turkmenist\u00e0n. \nA pustis de sa ruta de s'URSS e de sa cunsighente indipend\u00e8ntzia in su 1991, su p\u00f2dere fiat pigadu dae s'ex cabu locale de su sistema sovi\u00e8ticu Saparmyrat Ny\u00fdazow, chi at detentu sa c\u00e0rriga vital\u00ectzia de Presidente assolutu (T\u00fcrkmenba\u015fy, Babbu de sos Turkmenos) finas sa morte, acont\u00e8ssida pro infartu su 21 de nadale 2006. Sa ditadura de Ny\u00fdazow est istada caraterizada dae un' imprenta peculiarmente filos\u00f2fica, basada subra su Ruhnama, su \"Libru de Oro\", in ue Ny\u00fdazow aiat iscritu is teorias filos\u00f2ficas e pol\u00ecticas suas, su cale ist\u00f9diu est obrigat\u00f2riu pro atz\u00e8dere a calesi cherzat c\u00e0rriga p\u00f9blica. Su cultu de sa personalidade de su Presidente est istadu cultivadu in manera massitza, pro m\u00e8diu de v\u00e0rias initziativas p\u00f9blicas. \nIn su 26 nadale 2006 su Cuss\u00ecgiu de su P\u00f2pulu de su Turkmenist\u00e0n at annuntziadu in unu primu tempus chi a Ny\u00fdazow diat sighire Durdy Durdy\u00fdew, tando visu-ministru de s'isport e de su turismu, ma a fatu sa n\u00f2mina fiat dada a Muhammetnazar Gurbanow, chi s'11 de fre\u00e0rgiu 2007 est istadu sostituidu dae Gurbanguly Berdimuhammedow, chi dae tando est Presidente. Berdimuhammedow at fissadu eletziones noas cumbidende sos oposidores pol\u00ecticos in es\u00ecliu a torrare in p\u00e0tria. In su nadale de su 2013 s'ant tentu sas primas eletziones parlamentares multi-partiticas dae s'indipend\u00e8ntzia."}
{"id": "18852", "revid": "2404", "url": "https://sc.wikipedia.org/wiki?curid=18852", "title": "Kaz\u00e0chistan", "text": ""}
{"id": "18853", "revid": "2404", "url": "https://sc.wikipedia.org/wiki?curid=18853", "title": "Ashgabat", "text": "Ashgabat (in persianu: \u0639\u0634\u0642 \u0622\u0628\u0627\u062f\u200e\u200e, literalmente \"tzitade de s'amore\"; in russu: \u0410\u0448\u0445\u0430\u0431\u0430\u0434, trasliteradu: A\u0161chabad), giai Poltoratsk (in russu: \u041f\u043e\u043b\u0442\u043e\u0440\u0430\u0301\u0446\u043a) de su 1919 a su 1927, est sa capitale e sa tzitade prus populada de su Turkmenist\u00e0n.\nEst posta in s'\u00c0sia tzentrale, intre su desertu de su Karakum e sa cadena montosa de su Kopet Dag. Fundada in su 1881 e fata in su 1924 capitale de sa Rep\u00f9blica Sotzialista Sovi\u00e8tica Turkmena, est istada distr\u00f9ida dae unu terremutu in su 1948 e est a fatu torrada a fraigare, subra impulsu de su presidente turkmenu Saparmyrat Ny\u00fdazow."}
{"id": "18854", "revid": "2404", "url": "https://sc.wikipedia.org/wiki?curid=18854", "title": "A\u015fgabat", "text": ""}
{"id": "18857", "revid": "2404", "url": "https://sc.wikipedia.org/wiki?curid=18857", "title": "Uzbekist\u00e0n", "text": "S'Uzbekist\u00e0n, ufitzialmente Rep\u00f9blica de Uzbekist\u00e0n (in uzbecu: O\u2018zbekiston Respublikasi, \u040e\u0437\u0431\u0435\u043a\u0438\u0441\u0442\u043e\u043d \u0420\u0435\u0441\u043f\u0443\u0431\u043b\u0438\u043a\u0430\u0441\u0438) est un'istadu de s'\u00c0sia tzentrale, giai parte de s'Unione Sovi\u00e8tica. Sa capitale sua est Tashkent, chi contat prus de 2,3 milliones de bividores.\nS'istadu tenet ist\u00e8rrida de 447.400 km\u00b2 e contat populatzione de unos 22.444.000 bividores. L\u00e0canat in su norte e in s'ovest cun su Kazachist\u00e0n, in s'estu cun su Kirghisist\u00e0n e su Tagikist\u00e0n, in su sud cun s'Afganist\u00e0n e su Turkmenist\u00e0n; paris a su Liechtenstein est s'\u00f9nicu istadu in su mundu dapiamente chentza de isbucos a su mare, overas non tenet isbucu a su mare e l\u00e0canat cun istados issos e totu privos de isbucu a su mare. Sa limba ufitziale est s'uzbecu.\nSu territ\u00f2riu de s'Uzbekist\u00e0n fiat in passadu parte de s'imp\u00e8riu sam\u00e0nida fintzas a cando fiat passadu a sa dinastia Tim\u00f9rida. Sa regione fiat conchistada in su de 16 s\u00e8culos dae sos n\u00f2mades uzbecos, chi faeddaiant unu dialetu turcu orientale, faeddadu galu oe in die de sa majoria de sa populatzione de s'istadu. S'Uzbekist\u00e0n fiat incorporadu in s'Imp\u00e8riu Russu in su de 19 s\u00e8culos e in su 1924 s'aiat costituidu in rep\u00f9blica sovi\u00e8tica in sinu a sa neocostituida Unione de sas Rep\u00f9blicas Sotzialistas Sovi\u00e8ticas suta n\u00f9mene de Rep\u00fablica Sotzialista Sovi\u00e9tica de Uzbekist\u00e0n. Aiat balangiadu a fines indipend\u00e8ntzia in su mese de nadale de su 1991 a pustis de sa ruta de URSS.\nS'economia de Uzbekist\u00e0n s'apoderat subra sa produtzione de materias primas, comente cotone, oro, ur\u00e0niu e gas naturale. Cuntantu chi apat declaradu s'intentu de si cunv\u00e8rtere in una economia de l\u00ecberu mercadu, oe che oe sighit mantenede cuntrollos chirdinos, chi a bias iscor\u00e0gint sos imbestidores istr\u00e0ngios. Sa pol\u00ectica de transitzione graduale, istrintamente controllada at produidu comente chi siat resultados in su progressu econ\u00f2micu a partire de su 1995. Sa pol\u00ectica interna pro su chi pertocat sos deretos umanos e sas libertades individuales est fatu\u00b7fatu criticada de sas organizatziones internatzionales. "}
{"id": "18858", "revid": "149", "url": "https://sc.wikipedia.org/wiki?curid=18858", "title": "Tashkent", "text": "Tashkent (de su russu \u0422\u0430\u0448\u043a\u0435\u043d\u0442; in uzbecu: Toshkent, o \u0422\u043e\u0448\u043a\u0435\u043d\u0442 / \u0422o\u0448\u043ae\u043d\u0442 in alfabetu tzir\u00ecllicu) est sa capitale de s'Uzbekist\u00e0n. In su 2006 teniat 1.967.879 bividores.\nSu n\u00f9mene atuale benit dae su turkmenu e sinn\u00ecficat \"tzitade de pedra\". Est istada durante s\u00e8culos medas unu puntu de trasida importante in sa Bia de sa Seda, caminu cummertziale chi uniat s'\u00c0sia cun s'Europa.\nMancari non t\u00e8ngiat su balore ist\u00f2ricu de \u00e0teras tzitades uzbecas, comente Bukhar\u00e0, Samarcanda o Khiv\u00e0, Tashkent est su tzentru econ\u00f2micu printzipale e culturale de s'Uzbekist\u00e0n. Si bi agatant sas printzipales istitutziones acad\u00e8micas de s'istadu, gasi comente sas sedes de sas aziendas internatzionales cun atividade in Uzbekist\u00e0n. In sa tzitade, si p\u00f9blicant sos giornales noos in uzbecu, non prus in russu, aici comente fintzas in inglesu."}
{"id": "18860", "revid": "2404", "url": "https://sc.wikipedia.org/wiki?curid=18860", "title": "Dushanbe", "text": "Dushanbe (cir. tag.: \u0414\u0443\u0448\u0430\u043d\u0431\u0435) est sa capitale (778.500 bividores, istima 2014), sa tzitade majore e su tzentru culturale e econ\u00f2micu prinzipale de su Tagikist\u00e0n.\nSu n\u00f9mene benit de sa paraula tagica\"lunis\" (du \"duos\" + \u0161amba o \u0161anbe \"die\") e si referret a su fatu chi in sa tzitade si abitaiat unu mercadu sa die de lunis, chi beniat a \u00e8ssere sa segunda de sa chida. Intre su 1929 e su 1961 fiat denominada Stalinab\u00e0d."}
{"id": "18861", "revid": "2404", "url": "https://sc.wikipedia.org/wiki?curid=18861", "title": "Tagikistan", "text": ""}
{"id": "18863", "revid": "2404", "url": "https://sc.wikipedia.org/wiki?curid=18863", "title": "Limba ligure", "text": ""}
{"id": "18864", "revid": "2404", "url": "https://sc.wikipedia.org/wiki?curid=18864", "title": "Otz\u00e8anu Indianu", "text": "S'otz\u00e8anu Indianu est un'otz\u00e8anu de sa Terra. In particulare, siat pro subrafache siat pro vol\u00f9mene, intre sos tres otz\u00e8anos de sa Terra est su prus pagu ist\u00e8rridu.\nS'importu de s'otz\u00e8anu Indianu comente ruta de trasida intre \u00c0sia e \u00c0frica nd'at fatu iscen\u00e0riu de numerosas cuntierras. A c\u00e0usa de sa mann\u00e0ria sua, niuna s\u00ecngula natzione dd'at dominadu fintzas a su cumintzu de su de 18 s\u00e8culos, cando sa Bretagna Manna at resissidu a cuntrollare pro meda tempus manna parte de sas terras chi dd'allindaiant."}
{"id": "18866", "revid": "2404", "url": "https://sc.wikipedia.org/wiki?curid=18866", "title": "Otz\u00e8anu \u00c0rticu", "text": "S'Otz\u00e8anu \u00c0rticu est unu mare postu pro intreu in sa regione de su Polu Norte, allindadu dae sas estremas regiones setentrionales de Europa, \u00c0sia e Am\u00e8rica.\nSa carater\u00ecstica printzipale de cust'otz\u00e8anu est su fatu de t\u00e8nnere, in sa parte tzentrale, sa subrafache permanentemente astragada, a ingh\u00ecriu de su Polu Norte. Si tratat de sa banchisa \u00e0rtica, chi padessit variatziones in base a s'istasone, isterrende\u00b7si cara a sud durante sos meses de ierru.\nS'otz\u00e8anu \u00c0rticu tenet ist\u00e8rrida interm\u00e8dia intre sos tres otz\u00e8anos e sos prus mannos mares mediterr\u00e0neos, puru essende meda de prus prossimu a custos \u00f9rtimos: Patz\u00ecficu: 179 milliones de km\u00b2; Atl\u00e0nticu: 120 milliones de km\u00b2; Indianu: 73 milliones de km\u00b2; \u00c0rticu: 14 milliones de km\u00b2; Mediterr\u00e0neu Australasi\u00e0ticu: 9,08 milliones de km\u00b2. Est pro custa resone chi contrasemper a sa definitzione de s'Organizatzione Idrogr\u00e0fica Internatzionale - m\u00e0ssima autoridade internatzionale in \u00e0mbitu idrogr\u00e0ficu - in It\u00e0lia est prus nodiu che Mare Glatzale \u00c0rticu (\"Mar Glaciale Artico\")."}
{"id": "18867", "revid": "2404", "url": "https://sc.wikipedia.org/wiki?curid=18867", "title": "Istajone", "text": "S'istajone o istasone o fintzas istagione est cadauna de is iscutas de tempus cun chi si partzit s'annu solare. B'ant maneras diferentes de definire un'istajone: cussas impreadas prus comunemente sunt sa partzidura astron\u00f2mica e sa meteorol\u00f2gica.\nSegundu sa partzidura astron\u00f2mica un'istajone est una iscuta de tempus chi intercurret intre un'ecuin\u00f2tziu e unu solst\u00ectziu; si distinghent tando 4 istajones: beranu, istiu, at\u00f2ngiu, ierru; cada de issas tenet una durada costante de 3 meses e bene definida in su cursu de s'annu, indipendentemente de sa larg\u00e0ria e de sa posidura geogr\u00e0fica.\nSa partzidura meteorol\u00f2gica tenet imbetzes contu de sas mud\u00e0ntzias clim\u00e0ticas e ambientales chi acontessent in unu dadu logu in su cursu de s'annu, e pro custu non cointzidet casi mai cun sa partzidura astron\u00f2mica de sas istajones; in sas zonas temperadas si distinghent in g\u00e8nere bator istajones meteorol\u00f2gicas aprossimadamente pr\u00e8tzisas a cussas astron\u00f2micas, ma sa durada issoro v\u00e0riat segundu de sa larg\u00e0ria e de su microclima locale induidu dae sa geografia a rodeu; in sas regiones polares generalmente si distinghent duas solas istajones (fatu\u00b7fatu denominadas sole de mesunote e note polare, opuru simplemente \"istiu\" e \"ierru\") determinadas dae sa pres\u00e8ntzia o no de su sole subra s'orizonte; infines fintzas in sas zonas tropicales si preferit partzire s'annu in duas solas istasones, definende\u00b7ddas istajone \u00f9mida e istajone sica (fintzas chi a s'ispissu sunt presentes fintzas un'istajone caente e una frita), determinadas dae sas printzipales mud\u00e0ntzias clim\u00e0ticas annuales chi imb\u00e8stint sa regione."}
{"id": "18869", "revid": "1375", "url": "https://sc.wikipedia.org/wiki?curid=18869", "title": "Istagione", "text": ""}
{"id": "18870", "revid": "2404", "url": "https://sc.wikipedia.org/wiki?curid=18870", "title": "Istremadura", "text": ""}
{"id": "18871", "revid": "2404", "url": "https://sc.wikipedia.org/wiki?curid=18871", "title": "Paolo di Tarso", "text": ""}
{"id": "18875", "revid": "7227", "url": "https://sc.wikipedia.org/wiki?curid=18875", "title": "Premiu Nobel", "text": ""}
{"id": "18877", "revid": "3602", "url": "https://sc.wikipedia.org/wiki?curid=18877", "title": "Su patriottu sardu a sos feudatarios", "text": ""}
{"id": "18879", "revid": "2404", "url": "https://sc.wikipedia.org/wiki?curid=18879", "title": "Nordrhein-Westfalen", "text": ""}
{"id": "18880", "revid": "2404", "url": "https://sc.wikipedia.org/wiki?curid=18880", "title": "Ren\u00e0nia setentrionale-Westf\u00e0lia", "text": ""}
{"id": "18882", "revid": "2404", "url": "https://sc.wikipedia.org/wiki?curid=18882", "title": "Amburgo", "text": ""}
{"id": "18883", "revid": "2404", "url": "https://sc.wikipedia.org/wiki?curid=18883", "title": "Sass\u00f2nia", "text": "Sa Sass\u00f2nia (in tedescu: \"Sachsen\", /\u02c8zaks\u0259n/; in sorabu \"Sakska\"), ufitzialmente Istadu Liberu de Sass\u00f2nia (\"Freistaat Sachsen\") est unu de sos s\u00e8ighi istados federados de Germ\u00e0nia. Cun una ist\u00e8rrida de 18 400 km\u00b2 e populatzione de 4,6 milliones de bividoes, sa Sass\u00f2nia est su de deghe istados federadu pro \u00e0rea, ma de ses pro populatzione. Torradu a fundare pagu in antis de sa reunificatzione tedesca in su 1990, \u00f2cupat prossimai s'\u00e0rea de s'ex regione chi teniat su matessi n\u00f9mene, iscontzada in su 1952. Sa capitale est Dresda.\nA su cumintzu de s'Edade M\u00e8dia su tr\u00e8mene \"Sass\u00f2nia\" faghiat relatu a una regione diferente, chi ocupaiat s'\u00e0rea de sos istados atuales de sa B\u00e0scia Sass\u00f2nia, de Brema e de Westf\u00e0lia setentrionale."}
{"id": "18884", "revid": "14077", "url": "https://sc.wikipedia.org/wiki?curid=18884", "title": "\u00c0ssia", "text": "S'\u00c0ssia est unu de sos 16 istados federados (L\u00e4nder) de Germ\u00e0nia, chi s'agatat in su tzentru de sa federatzione. \u00d2cupat un'\u00e0rea de 21.100 km\u00b2 e tenet unos 6.250.000 bividores, chi nde faghent su chimbe istados federados prus populados de Germ\u00e0nia. Sa capitale est Wiesbaden, ma sa tzitade prus manna est Francuforte de su Menu, chi est su printzipale tzentru finantzieri tedescu, in ue s'agatat puru unos de sos prus mannos aeroportos de su mundu."}
{"id": "18885", "revid": "2932", "url": "https://sc.wikipedia.org/wiki?curid=18885", "title": "Francoforte sul Meno", "text": ""}
{"id": "18886", "revid": "2404", "url": "https://sc.wikipedia.org/wiki?curid=18886", "title": "Francuforte subra Main", "text": ""}
{"id": "18887", "revid": "2404", "url": "https://sc.wikipedia.org/wiki?curid=18887", "title": "Schleswig-Holstein", "text": "Su Schleswig-Holstein est su prus setentrionale de sos 16 istados federados de Germ\u00e0nia. Su n\u00f9mene in danesu est \"Slesvig-Holsten\", su n\u00f9mene in b\u00e0sciu s\u00e0ssone est \"Sleswig-Holsteen\". Ist\u00f2ricamente su n\u00f9mene si referit a una regione prus ampra, chi cumprendet s'atuale Schleswig-Holstein e sa contea danesa de su Jutland meridionale (\"S\u00f8nderjyllands Amt\" in danesu). Sa capitale est Kiel.\nSu Schleswig-Holstein s'agatat a sa base de sa pen\u00ecsula de su Jutland, tra su Mare B\u00e0lticu e su Mare de su Norte.\nS'ex ducadu de Holstein costituit sa parte meridionale de su Schleswig-Holstein, mentras su Schleswig meridionale nde format su cantone setentrionale. S'ex Ducadu de su Schleswig, (S\u00f8nderjylland in danesu), est istadu divididu intre Germ\u00e0nia e Danimarca finas dae su 1920. \nSu Schleswig-Holstein l\u00e0canat cun sa Danimarca (regione de su Syddanmark) a nord, su Mare de su Norte a ovest, su Mare B\u00e0lticu e su Meclemburgu-Pomer\u00e0nia Otzidentale in s'estu, e sa B\u00e0scia Sass\u00f2nia e sa tzitade-istadu de Amburgu in sud."}
{"id": "18888", "revid": "2404", "url": "https://sc.wikipedia.org/wiki?curid=18888", "title": "Berlino", "text": ""}
{"id": "18889", "revid": "16279", "url": "https://sc.wikipedia.org/wiki?curid=18889", "title": "Darth Vader", "text": ""}
{"id": "18890", "revid": "2404", "url": "https://sc.wikipedia.org/wiki?curid=18890", "title": "B\u00e0scia Sass\u00f2nia", "text": "Sa B\u00e0scia Sass\u00f2nia (in tedescu: \"Niedersachsen\"; in olandesu: \"Nedersaksen\") est unu de sos s\u00e8ighi istados federados de Germ\u00e0nia. Posta in su nord-ovest, fiat costituidu su 1946 e currispondet a sa parte otzidentale de sa Sass\u00f2nia ist\u00f2rica. Cun 47.614,07 km\u00b2 de ist\u00e8rrida e unos 8 milliones de bividores est su segundu istadu federale pro tirada a fatu de Baviera e su bator pro populatzione. Sa capitale est Hannover.\nIn su norte si ghetat a su mare de su Norte, l\u00e0canat cun sa tzitade istadu de Amburgu e cun su Land de Schleswig Holstein, in su nord-estu cun su Meclenburgu-Pomer\u00e0nia Otzidentale, in s'estu cun sa Sass\u00f2nia-Anhalt, in su sud-estu cun sa Tur\u00ecngia, in su sud cun s'\u00c0ssia e in su sud-ovest cun su Ren\u00e0nia de su Norte-Westf\u00e0lia. Annotamala sa tzitade istadu de Brema (\"Freie Hansestadt Brema\"; \"Tzitade L\u00ecbera Anse\u00e0tica de Brema\") format duos incravamentos chentza de continuidade territoriale in intro de sa B\u00e0scia Sass\u00f2nia.\nIn unas cantas zonas rurales si sighit a faeddare galu su b\u00e0sciu tedescu o bassu s\u00e0ssone (Plattd\u00fc\u00fctsch), e in su distretu de Cloppenburg, su frisone orientale (Seeltersk)."}
{"id": "18891", "revid": "2404", "url": "https://sc.wikipedia.org/wiki?curid=18891", "title": "Hannover", "text": "Hannover est una tzitade de sa Germ\u00e0nia tzentru-setentrionale de 535 061 bividores, capitale de s'istadu federadu de sa B\u00e0scia Sass\u00f2nia (Niedersachsen) e posta in sas ribas de su riu Leine, in s'afluente suo Ihme e in su Mittellandkanal. Est fintzas cabulogu de un'ente sovracomunale chi es\u00e8rtzitat funtziones pr\u00e8tzisas a cussas de unu distritu.\nImportante tzentru industriale, cumertziale e de tr\u00e0ficos, est andadu casi totalmente distr\u00f9idu in sa segunda gherra mundiale, e est istadu torradu a fraigare cun crit\u00e8rios urban\u00ecsticos modernos. De sa tzitade antiga abarrant sa Marktkirche, mannu f\u00e0bricu g\u00f2ticu in cotu de su de 14 s\u00e8culos e s\"'Altes Rathaus\", \u00e0teru f\u00e0bricu g\u00f2ticu in cotu de su de 15 s\u00e8culos.\nHannover est cabulogu de su Land de sa Bassa Sass\u00f2nia e de un'om\u00f2nimu ente sovracomunale chi es\u00e8rtzitat funtziones pr\u00e8tzisas a cussas de unu tzircund\u00e0riu."}
{"id": "18892", "revid": "2404", "url": "https://sc.wikipedia.org/wiki?curid=18892", "title": "Meclemburgu-Pomer\u00e0nia Otzidentale", "text": "Su Meclemburgu-Pomer\u00e0nia Otzidentale (in tedescu Mecklenburg-Vorpommern) est unu de sos s\u00e8ighi L\u00e4nder (istados federados) de Germ\u00e0nia.\nSu de ses pro ist\u00e8rrida cun 23.180 km\u00b2, ma isceti de tr\u00e8ighi pro populatzione intre sos s\u00e8ighi istados de sa natzione, contende pagu prus de 1,6 milliones de bividores. In su norte est allindadu de su Mare B\u00e0lticu, in s'ovest cun su Schleswig-Holstein, in su sud-ovest cun sa B\u00e0scia Sass\u00f2nia, in su sud cun su Brandeburgu e in s'estu cun sa Pol\u00f2nia (Voivodatu de sa Pomer\u00e0nia Otzidentale).\nSa sede amministrativa est Schwerin, mentras su tzentru prus populadu est su portu b\u00e0lticu de Rostock. Sas \u00e0teras tzitades printzipales sunt Neubrandenburg, Stralsund, Greifswald e Wismar.\nS'antiga Pomer\u00e0nia (Pommern), cunsistente de sa tzitade de \"Stettin\" (atualmente narada Szczecin) e de sos territ\u00f2rios a s'estu de su riu Oder, est atualmente parte de sa Pol\u00f2nia.\nSu Meclemburgu, a ovest de sa Pomer\u00e0nia Otzidentale, fiat fatu ducadu in su 1348, ma fiat divididu dae su de 17 s\u00e8culos fintzas a su 1934. Sos ducados deMeclemburgo-Schwerin e Meclemburgo-Strelitz fiant fatos granducados in su 1815, ma unu guvernu republicanu fiat istituidu in su 1918. Fiant cumbinados pro pagu tempus cun sa Pomer\u00e0nia Otzidentale in su 1947-1952 e cost\u00ectuit su Land atuale dae sa reunificatzione tedesca de su 1990."}
{"id": "18893", "revid": "2404", "url": "https://sc.wikipedia.org/wiki?curid=18893", "title": "Schleswig Holstein", "text": ""}
{"id": "18894", "revid": "2404", "url": "https://sc.wikipedia.org/wiki?curid=18894", "title": "Kiel", "text": "Kiel est una tzitade de su norte de Germ\u00e0nia, capitale de s'istadu federadu de Schleswig-Holstein. Sa populatzione superat is 230.000 bividores.\nSu portu de Kiel est unu nou importante de comunicatziones pro su trasportu de passigeris e de mercantzias a manu de su mare B\u00e0lticu. Est collegada regularmente cun: Oslo (Norv\u00e8gia), G\u00f6teborg (Isv\u00e8tzia), Klaipeda (Litu\u00e0nia), Tallinn (Est\u00f2nia), Turku (Finl\u00e0ndia), Kaliningrad e Santu Petersburgu (R\u00f9ssia). Partende de su 1860, est istada sa base navale prus manna de s'istadu. A ingh\u00ecriu de Kiel s'agatant unos cantieris navales, mancari su fraigu navale at connotu una crisi pro sa cuncurr\u00e8ntzia asi\u00e0tica.\nSu canale de Kiel de 98 chil\u00f2metros ac\u00e0piat Kiel, posta in su mare B\u00e0lticu cun Brunsb\u00fcttel, bidda in s'estu\u00e0riu de s'Elba e duncas in su mare de su Norte.\nIn Kiel si giogant unas disputas de vela intre de is prus importantes de su mundu. Sas proas de vela de sos Giogos Ol\u00ecmpicos de 1936 (Berlinu) e de 1972 (M\u00f2nacu) fiant organizadas difatis inoghe."}
{"id": "18895", "revid": "2404", "url": "https://sc.wikipedia.org/wiki?curid=18895", "title": "Brandeburgu", "text": "Su Brandenburgu (in limba soraba \"Bramborska\" o \"Braniborska\", in b\u00e0sciu tedescu \"Bramborg/Brannenborg\") est unu de sos 16 istados federados de Germ\u00e0nia (\"Bundesland\"). Sa capitale est Potsdam.\nS'istadu tenet ist\u00e8rrida de 29 478,61 km\u00b2 e populatzione de unos 2.450.000 bividores. L\u00e0canat in su norte cun s'istadu federadu dae Meclemburgu-Pomer\u00e0nia Otzidentale, in s'estu pro m\u00e8diu de su riu Oder cun sa Pol\u00f2nia, in su sud cun s'istadu de Sass\u00f2nia, in s'ovest cun s'istadu de Sass\u00f2nia-Anhalt. S'Oder format su l\u00ecmite orientale de s'istadu e de sa Germ\u00e0nia cun sa Pol\u00f2nia, e su riu Elba costituit una parte de su l\u00ecmite otzidentale de Brandenburgu. Sos rios printzipales in intro de su territ\u00f2riu sunt sa Spree e su Havel.\nIn sa regione de Cottbus, posta in su sud-estu de su Brandenburgu, bivet sa minoria de is sorabos, chi cunservant limba pr\u00f2pia, chi benit a \u00e8ssere su sorabu.\nIst\u00f2ricamente, su Brandeburgu est istadu una natzione casi indipendente e su n\u00f9cleu de s'istadu tedescu unificadu. Cunteniat sa capitale benidora de Germ\u00e0nia, Berlinu, e dae su 1618 siat su Brandeburgu siat sa Pr\u00f9ssia, in s'\u00e8poca Brandeburgu-Pr\u00f9ssia, fiant guvernados dae is ducas Hohenzollern e a fatu dae is res de Pr\u00f9ssia.\nFintzas a su de 15 s\u00e8culos, carchi regione de s'\u00e0rea chi diat divennere Brandeburgo, fiant b\u00ecvidas dae su p\u00f2pulu islavu de sos Wendos, chi galu costituint una parte de sa populatzione moderna.\nSu Brandeburgu est istadu unu de is istados tedescos chi in su 1539 sunt colados a su Protestant\u00e8simu, cun s'aventu de sa Reforma.\nSu Land de su Brandeburgo est n\u00e0schidu in su 1945, a fatu de s'isfaghimentu de sa Pr\u00f9ssia, e fiat istadu assignadu a sa zona de ocupatzione sovi\u00e8tica (de su 1949 Rep\u00f9blica Democr\u00e0tica Tedesca). In su 1952 su Land fiat istadu issu matessi isfatu in is distritos (\"Bezirk\") de Cottbus, Francuforte subra s'Oder e Potsdam. De su 1961 a su 1989 sa parte de territ\u00f2riu chi lacanaiat cun Berlinu Ovest fiat allindada dae su \"Muru\".\nSu Land fiat atransadu in su 1990, a fatu de sa reunificatzione. In su 1995 is guvernos de Berlinu e de su Brandeburgu aiant detz\u00ecdidu de f\u00f9ndere sos istados, cun su fine de formare su Land nou de Berlinu-Brandeburgu. Custa risolutzione fiat ispantosamente refudada in unu plebiscitu de su 1996: mentras is berlinesos aiant atzetadu, sa majoria de is brandeburghesos s'aiat opostu, e gai sos duos Land sunt abarrados partzidos."}
{"id": "18896", "revid": "2404", "url": "https://sc.wikipedia.org/wiki?curid=18896", "title": "Berlinu Ovest", "text": "Berlinu Ovest est istada un'exclave de sa Rep\u00f9blica Federale de Germ\u00e0nia (BRD), de chi s'agatait istesiada unos 160 km, incravada in sa Rep\u00f9blica Democr\u00e0tica Tedesca (DDR) de su 1949 a su 1990. Teniat una ist\u00e8rrida de 480 km\u00b2 e cumprendiat is tres setores de ocupatzione alliados americanu, brit\u00e0nnicu e frantzesu, istabilidos in su 1945. Su de bator setores, ocupadu dae is sovi\u00e8ticos in su 1949 diat antimes costituire Berlinu Esta e fiat istadu integradu in sa Rep\u00f9blica Democr\u00e0tica Tedesca (Deutsche Demokratische Republik incurtzadu in DDR). Fiat connota in sa Germ\u00e0nia Ovest che \"Berlin (West)\", e in sa Germ\u00e0nia Esta che \"Westberlin\".\nSu 13 de austu 1961, cun su fraigu de su Muru de Berlinu a banda de su guvernu de Germ\u00e0nia Esta, Berlinu Ovest fiat isulada f\u00ecsicamente de sa Germ\u00e0nia Esta. S'isulamentu aiat agatadu concluida petzi su 9 santandria de 1989 cun s'abertura de su muru. Su 3 santugaine de su 1990, in paris tempus chi acontessiat sa reunificatzione tedesca, fintzas sa tzitade de Berlinu fiat torrada a unificare.\nIn s'era de sa Gherra Frita, cun sos duos milliones de bividores (2.202.000 in su 1968) fiat sa tzitade tedesca cun su majore n\u00f9meru de residentes."}
{"id": "18897", "revid": "2404", "url": "https://sc.wikipedia.org/wiki?curid=18897", "title": "Saarland", "text": "Su Saarland (in latinu: \"Saravia\"; traduidu literalmente: \"Terra de sa Saar\") est unu de is 16 istados federados de Germ\u00e0nia. Tenet ist\u00e8rrida de 2 568,70 km\u00b2 e 990 718 bividores, chi nde faghent su prus minore e prus pagu populadu Land de totu sa federatzione. Sa capitale est Saarbr\u00fccken.\nS'istadu federadu l\u00e0canat cun sa Frantza (Grand Est) in su sud, su Lussemburgu in s'ovest e sa Ren\u00e0nia-Palatinadu in su norte e in s'estu.\nPigat su n\u00f9mene de su riu Saar, chi est un'afluente de sa Mosella e rugrat de s'istadu de sud a nord-ovest. Sa prus parte de sos bividores bivet in unu cunglomeradu de tzitades a curtzu de sa l\u00e0cana frantzesa, a rodeu sa capitale, Saarbr\u00fccken.\nSu Land tenet sa voluntade de si cunv\u00e8rtere bil\u00ecngue frantzesu-tedescu de su 2043 e sa prima limba istr\u00e0ngia imparada in iscola est su frantzesu.\nSu territ\u00f2riu de su protetoradu anglo-frantzesu de sa Saar fiat istituidu in su 1920 in ac\u00f2rdiu cun cantu istabilidu dae su Tratadu de Versailles. Cumprendiat partes de sa prov\u00ecntzia prussiana de sa Renania e de su Palatinadu Renanu. S'\u00e0rea fiat posta dae sa Sotziedade de is Natziones in suta de cuntrollu anglo-frantzesu pro 15 annos. A pustis de custu per\u00ecodu at tentu logu unu plebiscitu pro s'autodeterminatzione de sa Saar, 13 ghenn\u00e0rgiu 1935: su 90,7% de sos votantes aiat espressadu sa voluntade de s'unire a sa Germ\u00e0nia. Sos Nazistas ant dadu sa regione n\u00f9mene de \"Westmark\".\nA pustis de sa segunda gherra mundiale su Saarland aiat torradu a r\u00f9ere in suta de protetoradu frantzesu. Frantza e Germ\u00e0nia aiant detz\u00ecdidu in su 1954 de istituire unu Saarland indipendente, ma custu progetu fiat rebusadu cun unu referendum. In consultatziones noas franco-tedescas si fiat arribados a unu ac\u00f2rdiu nou, segundu su cale a su Saarland diat \u00e8ssere istadu perm\u00ectidu de si torrare a unire a sa Germ\u00e0nia (Tratadu de Lussemburgu, 27 santugaine 1956). Su 1 de ghenn\u00e0rgiu 1957 su Saarland fiat torradu a sa Germ\u00e0nia.\nSas printzipales fontes de r\u00e8ditu de su Saarland sunt su fraigu de autom\u00f2biles, sa siderurgia, sa f\u00e0bricu de tzer\u00e0mica e sa produtzione de programmas pro carculadores eletr\u00f2nicos. In passadu su Land teniat un'importante setore miner\u00e0riu."}
{"id": "18898", "revid": "8762", "url": "https://sc.wikipedia.org/wiki?curid=18898", "title": "Saarbr\u00fccken", "text": "Saarbr\u00fccken (literalmente: Ponte in su Saar; \"Saarbrigge\" in tedescu palatinu; \"Sarrebruck\" in frantzesu; \"Saravipons\" in latinu) est una tzitade de unos 180.000 bividores e capitale de su Land tedescu de su Saarland. Est una tzitade universit\u00e0ria, tzentru pol\u00ecticu, culturale e econ\u00f2micu de su Land.\nSaarbr\u00fccken est cabulogu de s'om\u00f2nima cunfederatzione regionale (Regionalverband), ente sovracomunale chi es\u00e8rtzitat funtziones pr\u00e8tzisas a cussas de unu distritu."}
{"id": "18899", "revid": "2404", "url": "https://sc.wikipedia.org/wiki?curid=18899", "title": "Ren\u00e0nia-Palatinadu", "text": "Sa Ren\u00e0nia-Palatinadu (in tedescu: \"Rheinland-Pfalz\") est unu de sos 16 istados federados de Germ\u00e0nia postu in su cantone sud-otzidentale de su paisu. S'istadu est istadu istituidu in su 1946 cumprendende su chirru meridionale de sa prov\u00ecntzia prussiana de su Renu, sa prov\u00ecntzia Renu-\u00c0ssia de s'Istadu Populare de \u00c0ssia, su chirru otzidentale de sa Prov\u00ecntzia de Nassau e sa manna parte de sa regione ist\u00f2rica de su Palatinadu. Tirat a 19 853 km\u00b2 e contat casi 4 milliones de bividores. Sa capitale est Mainz.\nSa Ren\u00e0nia-Palatinadu l\u00e0canat in su norte cun sa Ren\u00e0nia de su Norte-Westf\u00e0lia, in s'est cun s'\u00c0ssia e su Baden-W\u00fcrttemberg, in su sud cun sa regione frantzesa de s'Als\u00e0tzia e cun su Saarland e in s'ovest cun su Lussemburgu e su B\u00e8lgiu (Vall\u00f2nia). S'asse printzipale de s'istadu est su riu Renu, chi format sa l\u00e0cana cun Baden-W\u00fcrttemberg e \u00c0ssia a sud-est, in antis de c\u00f9rrere longu sa parte setentrionale de sa Ren\u00e0nia-Palatinadu. Unos \u00e0teros rios chi rugrant s'istadu sunt sa Mosella (Mosel), su Saar e su Lahn, totus tribut\u00e0rios de su Renu."}
{"id": "18900", "revid": "2404", "url": "https://sc.wikipedia.org/wiki?curid=18900", "title": "Mainz", "text": "Mainz est una tzitade de Germ\u00e0nia posta in s'ovest de sa federatzione, a s'oru de manca de su riu Renu, e est sa capitale e sa tzitade prus manna de s'istadu de Ren\u00e0nia-Palatinadu. Tenet una populatzione de unos 197.778 bividores.\nMainz est unu tzentru amministrativu, culturale e econ\u00f2micu importante. Tenet universidade dae su 1477 e est sa sede de sa cadena de televisione ufitziale tedesca ZDF. Mantenet una rivalidade forte cun sa tzitade de Wiesbaden (\u00c0ssia) posta cara a Mainz a s'\u00e0teru oru de su Renu.\nEst istada sa capitale de sa prov\u00ecntzia romana de sa Germ\u00e0nia Superiore.\nS'archip\u00ecscamu de Mainz est istadu unu de sos prus poderosos pr\u00ecntzipes tedescos in s'\u00e8poca de su Sacru Romanu Imp\u00e8riu, sende chi fiat unu de sos sete pr\u00ecntzipes eletores.\nIn Mainz, Johannes Gutenberg at creadu s'imprenta.\nIn diversos momentos ist\u00f2ricos est istada ocupada dae sos frantzesos.\nDurante sa segunda gherra mundiale at patidu fortes bombardamentos chi ant distruidu su 80% de sa tzitade."}
{"id": "18901", "revid": "2404", "url": "https://sc.wikipedia.org/wiki?curid=18901", "title": "Tur\u00ecngia", "text": "Sa Tur\u00ecngia (in tedescu ufitzialmente \"Freistaat Th\u00fcringen\", traduidu \"Istadu L\u00ecberu de Tur\u00ecngia\") est un'istadu federadu de Germ\u00e0nia (Bundesland) chi cumponet su territ\u00f2riu de sa regione ist\u00f2rica de matessi n\u00f9mene. Sa Tur\u00ecngia est istada un'istadu durante s'Edade M\u00e8dia e a pustis un'istadu de sa Rep\u00f9blica de Weimar, fiat a fatu div\u00ecdida in tres \"Bezirk\" (distritos) in tempus de sa Rep\u00f9blica Democr\u00e0tica Tedesca. Infines fiat torrada a atransare in su 1990 cun sa reunificatzione tedesca. Sa capitale est Erfurt.\nSa Tur\u00ecngia tenet ist\u00e8rrida de 16 172,50 km\u00b2 e populatzione de unos 2.160.000 bividores. Est posta in su tzentru de sa federatzione e l\u00e0canat cun sa B\u00e0scia Sass\u00f2nia in su norte, cun Sass\u00f2nia-Anhalt in su nord-estu, cun Sass\u00f2nia in s'estu, cun sa Baviera in su sud e cun s'\u00c0ssia in s'ovest. S'istadu est connotu dae su de 19 s\u00e8culos che \u00absu coro birde de Germ\u00e0nia\u00bb, a causa de sas padentes frungiosas chi si bi podent agatare. Sa capitale e tzitade prus pobulada est Erfurt.\nS'istadu pigat n\u00f9mene de sos tur\u00ecngios, una populatzione de or\u00ecgine germ\u00e0nica chi at ocupadu s'\u00e0rea cara a su de 5 s\u00e8culos. Sa Tur\u00ecngia, a pustis de casi unu s\u00e8culu de regnu aut\u00f2nomu, in su de 6 s\u00e8culos fiat r\u00f9ida in suta de sa dominatzione Franca: Gregori de Tours contat chi is res francos, Teodoricu I e su frade concoinu, Clot\u00e0riu I, in su 531 aiant inv\u00e0didu su regnu de Tur\u00ecngia, depostu su re Ermanafridu e su regnu fiat annessionadu a su regnu de is Francos.\nIn su de 7 s\u00e8culos, segundu su cronista Fredeg\u00e0riu, su re de in Francos, Dagobertu I aiat nominadu unu duca, Radulfu, a guvernare sa Tur\u00ecngia, chi aiat intentadu de si rebellare ma fiat istadu derrotadu dae su re Sigebertu III, chi aiat fatu guvernare sa Tur\u00ecngia a sos ducas de W\u00fcrzburg.\nDe su per\u00ecodu a sighire, in ue sa Tur\u00ecngia aiat sighidu a \u00e8ssere guvernada dae sos ducas merov\u00ecngios e a pustis carol\u00ecngios, si tenent pagu novas.\nS'ist\u00f2ria documentada de sa Tur\u00ecngia torrat a cumintzare a su cumintzu de su de 11 s\u00e8culos, cun sos margravos de Tur\u00ecngia e a pustis faghende parte (de su 1130 unu langraviadu) de su Sacru Romanu Imp\u00e8riu.\nDurante s'edade de sa Reforma protestante, sa Tur\u00ecngia est istada unu beru e pr\u00f2piu foghile de abbolotu religiosu a isfundu sotziale. \nSuta de ocupatzione sovi\u00e8tica a pustis de su 1946, fiat div\u00ecdida in tres distritos (Erfurt, Gera e Suhl) in su 1952, a sighidu de sa ristruturatzione amministrativa de sa Germ\u00e0nia Esta. Fiat torrada a costituire cun sa Reunificatzione de sa Germ\u00e0nia in su 1990."}
{"id": "18902", "revid": "2404", "url": "https://sc.wikipedia.org/wiki?curid=18902", "title": "Sass\u00f2nia-Anhalt", "text": "Sa Sass\u00f2nia-Anhalt (in tedescu: \"Sachsen-Anhalt\") est un'istadu federadu de Germ\u00e0nia. Sa capitale est Magdeburgu. Fintzas su 3 de santugaine 1990, su territ\u00f2riu suo faghiat parte de sa Rep\u00f9blica Democr\u00e0tica Tedesca.\nPostu in su nord-estu de sa Germ\u00e0nia tzentrale, cun 20 454 km\u00b2 est su de oto in ist\u00e8rrida (de su 1996) de sa federatzione, est antimes su de deghe pro populatzione cun unos 2.245.000 bividores. L\u00e0canat cun sa B\u00e0scia Sass\u00f2nia in su nord-ovest, su Brandeburgu in s'estu]], sa Sass\u00f2nia in su sud-estu e sa Tur\u00ecngia in su sud-ovest.\nManna parte de su territ\u00f2riu de s'istadu est pranosa e isfrutada dae s'agricultura, ma in su sud-ovest s'agatat sa parte orientale de sos montes Harz. Su fr\u00f9mene printzipale de sa Sass\u00f2nia-Anhalt est s'Elba, chi iscurret in mesu a s'istadu de sud-estu a nord-ovest. Su segundu riu pro mannaria, sa Saale, est unu tribut\u00e0riu de s'Elba.\nS'istadu fiat criadu pagu in antis de sa reunificatzione, s'atuale territ\u00f2riu istatale faghiat parte de s'\u00e0rea de una regione pretzedente (1947-52) chi cumprendet s'ex \"Anhalt\", s'ex prov\u00ecntzia prussiana de sa \"Sass\u00f2nia\" e carchi minores exclaves de s'ex \"Brunswick\".\nS'istadu e sas tzitades suas prus mannas ant p\u00e8rdidu populatzione partende dae su 1989, a c\u00e0usa de sa migratzione cara a s'ex-Germ\u00e0nia Ovest."}
{"id": "18903", "revid": "19578", "url": "https://sc.wikipedia.org/wiki?curid=18903", "title": "Istados federados de Germ\u00e0nia", "text": "Is istados federados de Germ\u00e0nia (in limba tedesca: \"L\u00e4nder\", pron\u00f9ntzia /\u02c8l\u025bnd\u0250/, a su singulare \"Land\" /lant/) costituint sa partzidura amministrativa de primu livellu de su Paisu e sunt in complessu 16.\nSunt designados ufitziosamente fintzas cun sa denumenatzione de \"Bundesl\u00e4nder\" (pr. /\u02c8b\u028and\u025bs\u02ccl\u025bnd\u0250/, sing. \"Bundesland\" /\u02c8b\u028and\u025bs\u02cclant/); pro tres de issos (Baviera, Sass\u00f2nia e Tur\u00ecngia) su n\u00f9mene ufitziale est acumpangiadu dae s'agetivu \"Freistaat\" (\"Istadu L\u00ecberu\"), sin\u00f2nimu tedescu pro \"Rep\u00f9blica\", mentras sas duas tzitades-istadu de Amburgu e Brema tenent a n\u00f9mene ufitziale respetivamente \"Freie und Hansestadt Hamburg\" e \"Freie Hansestadt Bremen\".\nCada istadu est rapresentadu a livellu natzionale in su \"Bundesrat\", su cuss\u00ecgiu federale."}
{"id": "18904", "revid": "2404", "url": "https://sc.wikipedia.org/wiki?curid=18904", "title": "Monaco de Baviera", "text": ""}
{"id": "18905", "revid": "2404", "url": "https://sc.wikipedia.org/wiki?curid=18905", "title": "Stuttgart", "text": "Stuttgart (in dialetu isvevu \"Schd\u00f9agert\") est una tzitade de 632 743 abitantes de sa Germ\u00e0nia meridionale, capitale de s'istadu federadu de su Baden-W\u00fcrttemberg e de su distritu amministrativu om\u00f2nimu.\nCun una una ist\u00e8rrida de 207 km\u00b2, sa tzitade s'agatat a curtzu de sa Silva Niedda e de su riu Neckar.\nS'\u00e0rea metropolitana (chi lompet fintzas a is tzitades de Tubingen, Reutlingen e Heilbronn) est una de is economicamente, amministrativente e culturalmente prus n\u00f2didas de Germ\u00e0nia.\nEst de ses tzitade tedescas pro n\u00f9meru de bividores e sa regione de Stuttgart est sa de bator conurbatziones de sa Germ\u00e0nia (a pustis de sa regione de sa Ruhr, sa de Francuforte subra su Menu, e Berlinu). Is tzitades mannas prus a curtzu sunt Francuforte subra su Menu (210 km a nord) e M\u00f2nacu de Baviera (220 km a sud est)."}
{"id": "18906", "revid": "14338", "url": "https://sc.wikipedia.org/wiki?curid=18906", "title": "Regiones de Frantza", "text": "Is regiones de Frantza (in frantzesu: r\u00e9gions, sing. r\u00e9gion, pron\u00f9ntzia AFI: [\u0281e.\u0292j\u0254\u0303]) costituint sa partzidura amministrativa de primu livellu de su Paisu e benint a \u00e8ssere 18, de chi 13 metropolitanas (incl\u00f9ida sa C\u00f2rsica, chi comente chi siat costituit unu tipu distintu de colletividade territoriale) e 5 untramarinas.\nSunt disciplinadas dae su T\u00ectulu XII de sa Costitutzione frantzesa de su 1958 e de sa de bator partes de su C\u00f2dighe generale de sas colletividades territoriales: si tratat de colletividades territoriales, dotadas de personalidade giur\u00ecdica, a sas cales sunt atibiadas funtziones in puntu de detzentramentu amministrativu e de autoguvernu (Mayotte non tenet unu cuss\u00ecgiu regionale, ma un'assemblea \u00f9nica chi f\u00e0ghet funtzione de cuss\u00ecgiu regionale e cuss\u00ecgiu dipartimentale).\nSas regiones metropolitanas sunt issas e totu partidas a su nessi in 2 dipartimentos, mentras sas regiones ultramainas cumprendent cadauna unu solu dipartimentu.\nFintzas a su 31 de nadale 2015 sas regiones de sa Frantza metropolitana fiant 22.\nReforma de su 2014.\nSa lege n\u00ba 2015-29 de su 16 de ghenn\u00e0rgiu 2015, aprovada su 16 de nadale 2014 e intrada in vigore partende dae sas eletziones regionales de su 2015, at dispostu, in s'\u00e0mbitu de sa reforma manna de sos entes locales, s'istitutzione de 7 regiones noas de sa Frantza metropolitana mediante fusione de 16 regiones. In particulare, sunt istadas istituidas sas sighentes regiones sos cales n\u00f9menes, foras pro su de sa Normandia, fiant a comintzu provis\u00f2rios. Su 30 de cabudanni 2016 su Guvernu at ufitzializadu sos noos n\u00f9menes definitivos de sas 6 noas regiones chi teniant unu n\u00f9mene provis\u00f2riu.\nElencu de sas noas regiones, cun sas regiones suprimidas intre par\u00e8ntesis:.\nAnnotamala, sa regione \"Tzentru\" est istada ridenominata Tzentru-Badde de sa L\u00f2ira.\nA sighidu de sa reforma, su n\u00f9meru de regiones de sa Frantza metropolitana est coladu dae 22 a 13 (a chi s'agiunghent sas 4 regiones de sa Frantza ultramarina e Mayotte)"}
{"id": "18907", "revid": "2404", "url": "https://sc.wikipedia.org/wiki?curid=18907", "title": "Mayotte", "text": "Mayotte (in comorianu: \"Maore\", [ma\u02c8ore]; in malg\u00e0sciu: \"Mahori\") est una regione ultremarina de sa Rep\u00f9blica frantzesa. Cun ist\u00e8rrida de 376 km\u00b2 e populatzione de unos 256.000 bividores. Su cabulogu est Mamoudzou.\nMayotte est costituida printzipalmente de duas \u00ecsulas: \"Grande-Terre\" (Terra Manna) e Petite-Terre (Terra Pitia). Est situada in s'Otz\u00e8anu Indianu, a s'estremidade norte de su Canale de Mozambicu, intre s'istremu setentrionale de su Madagasc\u00e0r e cussu de su Mozambicu. Geograficamente faghet parte de s'artzip\u00e8lagu de sas Comoras, paris cun sas \u00ecsulas de Comora Manna, Anjouan e Moh\u00e9li. Custas \u00f9rtimas faghent parte de s'Unione de sas Comoras. Sunt incl\u00f9idas in sa regione 19 cantones e 17 comunas. Annotamala sa regione tenet comente a dominos intern\u00e8t .yt, .fr e .eu."}
{"id": "18909", "revid": "161461", "url": "https://sc.wikipedia.org/wiki?curid=18909", "title": "Luis Muriel", "text": "Luis Muriel (Santo Tom\u00e1s, 16 de abrile 1991) est unu giogadore de pallone colombianu."}
{"id": "18910", "revid": "2404", "url": "https://sc.wikipedia.org/wiki?curid=18910", "title": "Grand Est", "text": "Su Grand Est (in sardu traduibile \"Estu Mannu\") est una de sas regiones de Frantza. Est istada istituida su 1 de ghenn\u00e0rgiu 2016 a fatu de sa reforma territoriale de su 2014, fundende sas pretzedentes regiones Als\u00e0tzia, Champagne-Ardennas e Lorena. At ass\u00f9midu, cun custa fusione, su n\u00f9mene provis\u00f2riu de \"Alsace-Champagne-Ardenne-Lorraine\". De su 30 cabudanni 2016, a pustis de s'aprovatzione a banda de su guvernu, at pigadu sa denumenatzione currente.\nEst partzida in deghe dipartimentos e su cabulogu suo est Istrasburgu. Is tzitades printzipales de sa regione, a fatu de Istrasburgu, sunt Mulhouse, Metz, Nancy e Reims.\nEst assentada in is dipartimentos: Ardennas (08), Aube (10), Marna (51), Arta Marna (52), Meurthe e Mosella (54), Mosa (55), Mosella (57), B\u00e0sciu Renu (67), Artu Renu (68) e Vosges (88). Sa regione cumprendet 200 cantones e 5195 comunas; sa populatzione est de unos 5,5 milliones de bividores.\nSu Grand est est s'\u00f9nica regione frantzesa chi cumpartzit sas l\u00e0canas cun \u00e0teros bator istados: B\u00e8lgiu (Flandes e Vall\u00f2nia) e Lussemburgu in su norte, Germ\u00e0nia a norte (Saarland e Ren\u00e0nia-Palatinadu) e a estu (Baden-W\u00fcrttemberg) e Isv\u00ectzera in su sud (cantones Basilea Tzitades, Basilea Campagna, Soleta e Giurat). Est annotamala s'\u00f9nica regione frantzesa a allindare cun prus de duos istados. De paris manera all\u00e0canat fintzas cun tres regiones frantzesas: Artos de Frantza e \u00ccsula de Frantza in s'ovest e Borgogna-Franca Contea in su sud."}
{"id": "18912", "revid": "2404", "url": "https://sc.wikipedia.org/wiki?curid=18912", "title": "Noa Caled\u00f2nia", "text": "Sa Noa Caled\u00f2nia (in frantzesu \"Nouvelle-Cal\u00e9donie\", in canac \"Kanaky\") est un'artzip\u00e8lagu de sa Melan\u00e8sia e una colletividade territoriale \"sui generis\" de sa Frantza. Is Natziones Unidas l'includent in sa lista de is paisos no aut\u00f2nomos. S'agatat in s'otz\u00e8anu Patz\u00ecficu unos 1.500 km a est de s'Austr\u00e0lia e unos 2.000 km a norte de sa Noa Zelanda. Tenet un'ist\u00e8rrida de 19.100 km\u00b2 e una populatzione de 271.407 bividores. Sa capitale est Noum\u00e9a cun 94.285 bividores.\nIn su mese de tr\u00eculas 2010 a su tricolore frantzesu est istadu ufitzialmente acostadu un'istendardu pensadu dae su \"Fronte de Liberatzione Natzionale Canac e Sotzialista (FLNKS)\", unu partidu pol\u00ecticu chi gherrat pro s'indipend\u00e8ntzia de s'\u00ecsula."}
{"id": "18913", "revid": "2404", "url": "https://sc.wikipedia.org/wiki?curid=18913", "title": "Noum\u00e9a", "text": "Noum\u00e9a (pretzedentemente \"Port-de-France\"; in canac \"Num\u00eaea\") est sa printzipale tzitade e cabulogu amministrativu de sa colletividade ultramarina frantzesa de sa Noa Caled\u00f2nia Sa tzitade est postaa in una pen\u00ecsula in s'ala sud-otzidentale de sa \"Grande Terre\", s'\u00ecsula printzipale e sa prus ist\u00e8rrida de s'artzipelagu.\nEst fintzas sa prus manna tzitade franc\u00f2fona de s'Otze\u00e0nia. Sa populatzione arribat a 91 386 persones chi devennent 146 000 contende fintzas sos trigh\u00ecngios.\nSa majoria de sos residentes sunt tzitadinos europeos, siat aut\u00f2ctonos (\"caldoches\"), siat tzitadinos de sa Frantza metropolitana (\"zoreilles\") acussorgiados in su territ\u00f2riu pro v\u00e0rios motivos. B'est fintzas un'artu perchentu de canaches, polinesianos e asi\u00e0ticos (indonesianos, vietnamitas, tzinesos). Est tando una tzitade cosmopolita ma prevalet sa cultura europea, in ue su frantzesu est meda presente.\nEst sa sede de su Secretariadu de sa comunidade de su Patz\u00ecficu. In su 1966, 1987 e 2011 est istada sede de sos Giogos de su Patz\u00ecficu, una manifestatzione multisportiva a sa cale leant parte sos Istados de su Patz\u00ecficu Meridionale. In su 1984 e in su 2000 est istada sede de su Festival of Pacific Arts, una festa chi acontesser cada bator annos e chi bidet totus sos p\u00f2pulos de s'Otze\u00e0nia atobiende\u00b7si pro manifestatziones art\u00ecsticas e isportivas."}
{"id": "18914", "revid": "2404", "url": "https://sc.wikipedia.org/wiki?curid=18914", "title": "Borgogna-Franca Contea", "text": "Sa Borgogna-Franca Contea (in frantzesu \"Bourgogne-Franche-Comt\u00e9\") est una de sas regiones de Frantza. Est istada istituida in su 2016 a cunsighidu de sa reforma territoriale de su 2014 fundende sas pretzedentes regiones de Borgogna e de Franca Contea e assumende provisoriamente su n\u00f9mene atuale, fatu definitivu su 30 de cabudanni 2016. Est partzida in oto dipartimentos e su cabulogu suo est Besan\u00e7on. Sas tzitades printzipales de sa regione sunt Digione, Besan\u00e7on e Montb\u00e9liard.\nSa regione tenet ist\u00e8rrida de 47.784 km\u00b2 e contat unos 2.820.000 bividores, l\u00e0canat in su norte cun sa regione de Grand Est, in s'ovest cun su Tzentru-Badde de L\u00f2ira, in su sud cun s'Auv\u00e8rnia-R\u00f2danu-Alpes, in s'estu pigat l\u00e0canas cun s'Isv\u00ectzera.\nEst assentada in is dipartimentos de: C\u00f4te-de Or (21), Doubs (25), Giura (39), Ni\u00e8vre (58), Arta Saona (70), Saona e L\u00f2ira (71), Yonne (89) e Territ\u00f2riu de Belfort (90). Sunt incl\u00f9idos in sa regione 152 cantones e 3831 comunas."}
{"id": "18915", "revid": "2404", "url": "https://sc.wikipedia.org/wiki?curid=18915", "title": "Besan\u00e7on", "text": "Besan\u00e7on (/b\u0259z\u0251\u0303's\u0254\u0303/) est una comuna frantzesa de 116 676 bividores, cabulogu de su dipartimentu de su Doubs e fintzas a su 2015 de sa regione de Franca Contea. De su 2016 est cabulogu de sa noa regione Borgogna-Franca Contea.\nSa fortilesa, progetada dae s'architetu militare e maressallu de Frantza S\u00e9bastien Le Prestre de Vauban, dd'est b\u00e0lidu in su 2008 sa classificatzione de Patrimoniu de s'umanidade a banda de s'UNESCO."}
{"id": "18916", "revid": "2404", "url": "https://sc.wikipedia.org/wiki?curid=18916", "title": "\u00ccsula Clipperton", "text": "S'\u00ecsula Clipperton o \u00ecsula de sa Passione (in frantzesu \"\u00eele de la Passion\") est un'atollu de coraddu ispopuladu de 6 km\u00b2 de superf\u00ectzie e 8 km de tzircunfer\u00e8ntzia, postu in s'otz\u00e8anu Patz\u00ecficu setentrionale, 1.100 km a su sud-ovest de Punta Tejup\u00e1n, in Michoac\u00e1n (M\u00e8ssicu), chi est su puntu de terra firma prus a curtzu. Est unu poderiu de Frantza amministradu dae sa Polin\u00e8sia Frantzesa pro m\u00e8diu de s'artu commisariadu de sa metr\u00f2poli. S'agatat 4.930 chil\u00f2metros a tesu de sas Hawaii e 4.018 de Nuku Hiva, in is \u00ecsulas Marchesas.\nIn su 1914 su Governu de su M\u00e8ssico scarescit soldaus cun f\u00e8minas e pipius. Cussos chi fiant aparraus bius fiant st\u00e8tius salvaus in su 1917.\nCun totu chi in is abbas territoriales de s'\u00ecsula, sunt istadas identificadas 115 isp\u00e8tzies cummertziales, sa tunina est s'\u00f9nica chi est istada isfrutada. Foras de sa pisca, s'\u00ecsula fiat isfrutada po su fosfatu e po su guano. A causa de sa forma anulare de s'\u00ecsula, sa laguna interiore est tancada dae agiomai unu s\u00e8culu faghet. S'abba de sa laguna est agheda e aressa. Sa roca Clipperton est su puntu prus artu, cun 21 m de art\u00e0ria."}
{"id": "18917", "revid": "2404", "url": "https://sc.wikipedia.org/wiki?curid=18917", "title": "Proventza-Alpes-Costa Asula", "text": "Proventza\u2013Alpes\u2013Costa Asula (in otzitanu \"Proven\u00e7a-Aups-C\u00f2sta d'Azur\"; in frantzesu \"Provence-Alpes-C\u00f4te d'Azur\" o \"PACA\") est una regione de Frantza posta in su sud-estu de s'istadu, in sa costera mediterr\u00e0nea. Sa capitale est Mars\u00ecllia.\nSa regione est formada dae 6 dipartimentos, chi fiant sas prov\u00ecntzias de Proventza (Provence) e su Delfinadu (Dauphin\u00e9) durante su R\u00e8gimene Antigu. Una parte de sa Vaucluse est resurtadu dae s'annessione de sa contea durante su per\u00ecodu rivolutzion\u00e0riu, sa parte majore de sos Alpes-mar\u00ectimos sunt istados incorporados a sa contea de Nitza, durante su segundu imp\u00e8riu.\nTenet ist\u00e8rrida de 31 400 km\u00b2 e est de tres prus pobuladas regiones (prus de unos 4,9 milliones de bividores) a pustis de s'\u00ccsula de Frantza e Auv\u00e8rnia-R\u00f2danu-Alpes. Sa densidade de populatzione, 144 abitantes/km \u00b2, est unu pagu superiore a sa m\u00e8dia natzionale. L\u00e0canat in su norte cun sa regione de Auv\u00e8rnia-R\u00f2danu-Alpes, in s'estu cun s'It\u00e0lia (Piemonte e Lig\u00f9ria), in su sud est allindada dae su mare Mediterr\u00e0neu e in s'ovest cun sa regione de Otzit\u00e0nia. Aici e totu, sa regione ingh\u00ecriat su Printzipadu de Monaco. In sa costera mediterr\u00e0nea si cuntzentrat sa parte majore de sa populatzione. \nColonizada giai de sos Fen\u00ectzios e de sos Gregos, sa regione faghiat parte de sa prov\u00ecntzia romana transalpina denominada \"Prov\u00ecntzia Romana\", dae in ue derivat su n\u00f9mene atuale, de su latinu \"Prov\u00ecntzia\" e, posteriormente \"Narbonnaise\". Sa regione est istada a pustis populada dae diferentes trib\u00f9s germ\u00e0nicas, comente a sos Ostrogotos, sos Burgundos e sos Francos. In s'annu 879 d.C., sa regione fiat achirida a su rennu suta n\u00f9mene de \"Provence\" (a bias fintzas narada \"Bourgogne Cisjurane\" o \"Cisjurasica\") e a fatu in su de 10 s\u00e8culos, integrada a su rennu de Arles.\nA prim\u00ectziu de su de 12 s\u00e8culos, fiat sutam\u00ectida a sa giurisditzione de sos contes de Bartzellona suta de su regnu di Pedru II de Aragona. A pustis aiat p\u00e8rdidu calesisiat autonomia, abarrende sutam\u00ectida a sa domo de Angiou chi aiat guvernadu de su 1245 a su 1482 fintzas a su regnu de Luisi XI de Frantza e fiat definitivamente annessionada in su 1483."}
{"id": "18918", "revid": "2404", "url": "https://sc.wikipedia.org/wiki?curid=18918", "title": "Auv\u00e8rnia-R\u00f2danu-Alpes", "text": "S'Auv\u00e8rnia-R\u00f2danu-Alpes (in frantzesu \"Auvergne Rh\u00f4ne-Alpes\", in otzitanu \"Auv\u00e8rnhe R\u00f2se Aups\", in franco-proventzale \"\u00d4v\u00e8rgne-R\u00f4no-Arpes\") est una de sas regiones de Frantza.\nSa regione est istada istituida in su 2016 in fatu a sa reforma territoriale de su 2014 fundende sas pretzedentes regiones Auv\u00e8rnia e R\u00f2danu-Alpes e assuntende in provis\u00f2riamente su n\u00f9mene atuale, fatu definitivu su 30 de cabudanni 2016. Est partzida in d\u00f2ighi dipartimentos prus sa metropoli de su cabulogu Lione. Sas tzitades printzipales de sa regione, foras de Lione, sunt Saint-\u00c9tienne, Grenoble, Villeurbanne e Clermont-Ferrand.\nSa regione tenet ist\u00e8rrida de 69.711 km\u00b2 e populatzione de unos 7,6 milliones de bividores. L\u00e0canat in su norte cun sas regiones de Tzentru-Badde de L\u00f2ira e Borgogna-Franca Contea, in su norte-estu cun s'Isv\u00ectzera, in s'estu cun s'It\u00e0lia (Badde de Aosta e Piemonte), in su sud cun sa Proventza-Alpes-Costa Asula e s'Otzit\u00e0nia, in s'ovest cun sa Noa Achit\u00e0nia.\nEst assentada is sos dipartimentos de: Ain (01), Allier (03), Ard\u00e8che (07), Cantal (15), Dr\u00f4me (26), Is\u00e8re (38), L\u00f2ira (42), Arta L\u00f2ira (43), Puy-de-D\u00f4me (63), Roant, Savoja (73) e Arta Savoja (74). Sunt incl\u00f9idos in sa regione 242 cantones e 4189 comunas. Est sa segunda regione frantzesa pro importu in t\u00e8rmines de PIB."}
{"id": "18919", "revid": "2404", "url": "https://sc.wikipedia.org/wiki?curid=18919", "title": "Polin\u00e8sia Frantzesa", "text": "Sa Polinesia frantzesa (in frantzesu: \"Polyn\u00e9sie fran\u00e7aise\", /p\u0254linezi f\u0281\u0251\u0303s\u025bz/; in tahitianu: \"P\u014dr\u012bnetia far\u0101ni\") est una colletividade ultramarina (COM) de sa Rep\u00f9blica frantzesa assentada in un'impare de chimbe artzip\u00e8lagos pro unu totale 118 \u00ecsulas de sas cales 67 populadas - s'artzipelagu de sas \u00ccsulas de sa Sotziedade cun sas \u00ccsulas de su Bentu e sas \u00ccsulas Sutabentu, s'artzipelagu de sas \u00ccsulas Australes, s'artzipelagu de sas \u00ccsulas Marchesas, s'artzipelagu de sas \u00ccsulas Gambier e s'artzipelagu de sas \u00ccsulas Tuamotu, postos in s'Otz\u00e8anu Patz\u00ecficu meridionale, unos 6 000 km a s'estu de s'Austr\u00e0lia. Sa tirada totale est de 4.167 km\u00b2, pro unos 276.000 bividores.Sa colletividade incluet annotamala sos isp\u00e0tzios mar\u00ectimos ampros a ingh\u00ecriu. Su cabulogu est Papeete.\nSa Polinesia Frantzesa est tando unu territ\u00f2riu no aut\u00f2nomu, definitzione chi faghet riferimentu a s'art\u00ecculu 73 de s'Istatutu de sas Natziones Unidas. \nSa Polinesia frantzesa impreat una moneda pr\u00f2pia, su Francu CFP (agantzadu a s'\u00e8uru). Su PIB est de 5.490 milliones de $ e su PIB per\u00f2mine est de 21.565$. Tenet un' economia m\u00e8diamente isvilupada, basada subra s'importatzione de benes, su turismu e s'assist\u00e8ntzia finantzi\u00e0ria a banda de sa Frantza. Sa pisca e s'esportatzione de copra (\u00f2giu de coco) sunt sas duas printzipales fainas traditzionales. Su turismu rapresentat su 13% de su PIB (Produtu Internu Brutu) de custas \u00ecsulas, chi in su 2002 ant acasagiadu 190.000 turistas.\nSa Polinesia frantzesa tenet unu de sos livellos de criminalidade prus b\u00e0scios de totu sa Frantza."}
{"id": "18920", "revid": "2404", "url": "https://sc.wikipedia.org/wiki?curid=18920", "title": "Papeete", "text": "Papeete (pron\u00f9ntzia : /pape\u0294ete/) est una comuna et su cabulogu de sa Polin\u00e8sia Frantzesa, posta subra s'\u00ecsula de Tahiti. Sa tzitade contat unos 27.000 bividores.\n\u00c8ssende sa capitale de sa colletividade ultramarina nde ragrupat is printzipales istitutziones, chi benint a \u00e8ssere s'Artu Commissariadu, su guvernu de sa Polin\u00e8sia frantzesa cun su presidente, s'Assemblea de sa Polin\u00e8sia frantzesa, comente fintzas su Cuss\u00ecgiu econ\u00f2micu, sotziale e culturale. Si b'agatant fintzas is infrastruturas mannas de sa colletividade comente su Portu de Papeete, is distribudores de Carburante, su tzentru ispidaleri territoriale, is clinicas privadas e s'\u00e8ssentziale de is infrastruturas industriales e econ\u00f2micas, comente fitnzas is istitutziones banc\u00e0rias e finantzi\u00e0rias."}
{"id": "18921", "revid": "2404", "url": "https://sc.wikipedia.org/wiki?curid=18921", "title": "Alvernia", "text": ""}
{"id": "18922", "revid": "2404", "url": "https://sc.wikipedia.org/wiki?curid=18922", "title": "\u00ccsula de Frantza", "text": "S'\u00ccsula de Frantza (pron\u00f9ntzia in frantzesu: \"\u00cele-de-France\") est una regione de sa Frantza setentrionale. Est sa regione in ue s'agatat sa capitale frantzesa, Parigi, chi nd'est fintzas su cabulogu. Sas tzitades importantes, foras de Parigi, sunt Boulogne-Billancourt, Saint-Denis, Argenteuil e Versailles. Est assentada in 8 dipartimentos: Essonne (91), Hauts-de-Seine (92), Parigi (75), Senna-Saint-Denis (93), Senna e Marna (77), Badde de sa Marna (94), Badde-de Oise (95) e Yvelines (78). Sunt incl\u00f9idos in sa regione 25 arrondissement, 317 cantones e 1.281 comunas.\nSu territ\u00f2riu de sa regione l\u00e0canat cun sa Normandia in su nord-ovest, cun s'Artos de Frantza a norte, cun su Grand Est in s'estu, cun sa Borgogna-Franca Contea in sud-estu e de su Tzentru-Badde de L\u00f2ira in su sud-ovest. Est aprossimadamente pranosa cun un' art\u00e0ria m\u00e8dia de 33 m s.l.m., su puntu prus artu est su montigru Rosne in Haravilliers (Badde-de Oise) cun 217 m. "}
{"id": "18923", "revid": "2404", "url": "https://sc.wikipedia.org/wiki?curid=18923", "title": "Normandia (regione amministrativa)", "text": "Sa Normandia est una regione posta in su nord-ovest de Frantza creada dae sa fusione de sa'Arta Normandia e de sa B\u00e0scia Normandia a pustis de sa riforma territoriale de su 2014 adotada su 17 de nadale de su 2014, operativa a pustis de sas eletziones regionales de nadale 2015, e efetiva dae sa 1 de ghenn\u00e0rgiu de su 2016. Sa capitale amministrativa s'agatat a Rouen e sa capitale pol\u00ectica est in Caen, sea de su Cuss\u00ecgiu regionale. \nS'isterret 29.906 km\u00b2, cun unu totale de unos 3.322.756 bividores. Geograficamente lacanat in su sud-ovest sun sa Bretagna, in su sud cun sos Paisos de sa L\u00f2ira e su Tzentru-Badde de L\u00f2ira, in su sud-estu cun s'\u00ccsula de Frantza, in s'ovest cun s'Artos de Frantza e in su norte si ghetat a su Canale de sa M\u00e0niga. Sas \u00ccsulas de su Canale de Jersey e de Guernsey chi istant a curtzu de sas costeras suas pert\u00e8nnent a su Rennu Unidu.\nReproduet aprossimadamente sas l\u00e0canas territoriales de sa prov\u00ecntzia antiga de Normandia."}
{"id": "18924", "revid": "2404", "url": "https://sc.wikipedia.org/wiki?curid=18924", "title": "Rouen", "text": "Rouen [\u0281w\u0251\u0303] est una tzitade de 113 128 bividores in su norte de sa Frantza, tzentru de un' \u00e0rea metropolitana (\"M\u00e9tropole Rouen-Normandie\") de prus de 500.000 bividores; est cabulogu de su dipartimentu de sa Senna Mar\u00ectima e de sa regione de sa Normandia.\nSa tzitade est atraessada dae sa Senna e de tres afluentes suos: s'Aubette, su Robec, e su Cailly.\nEst una de sas prus importantes tzitades de arte de Frantza a su puntu de si meritare s'apellativu de \"Ville Mus\u00e9e\" (Bidda Museu). Cunservat, difatis, unu n\u00f9meru mannu de monumentos, mescamente g\u00f2ticos, e unu tzentru ist\u00f2ricu galu ricu de domos antigas a cannitzu costituentes un'es\u00e8mpru importante de cumplessu medievale nord-europeu.\nEst sede de un'artzidi\u00f2tzesi, su cale archip\u00ecscamu est primate de Normandia. Sa tzitade est una de sas pagas in Frantza a \u00e8ssere onorada cun sa L\u00e9gion de honneur.\nEst sa tzitade nadia de Gustave Flaubert."}
{"id": "18925", "revid": "2404", "url": "https://sc.wikipedia.org/wiki?curid=18925", "title": "Caen", "text": "Caen(pron\u00f9ntzia: /k\u0251\u0303/, in normannu \"Ca\u00ebn\") est una tzitade frantzesa de unos 112.220 bividores (cun s'aglomeradu urbanu arribat a unos 200 m\u00ecgia), capulogu de su dipartimentu de Calvados, in sa regione de Normandia. Est atraessada dae su fr\u00f9mene Orne. "}
{"id": "18926", "revid": "2404", "url": "https://sc.wikipedia.org/wiki?curid=18926", "title": "Otzit\u00e0nia (regione amministrativa)", "text": "S'Otzit\u00e0nia (in frantzesu e ufitzialmente: \"Occitanie\"; in otzitanu: \"Occit\u00e0nia\") est una regione de su sud-estu de Frantza, creada dae sa riforma territoriale de 2014 pro m\u00e8diu de sa fusione de sas regiones antigas de Languedoc-Roussillon e de Mesudie-Pireneos. Tirat a 72.724 km\u00b2 - sa de deghe una parte de su territ\u00f2riu natzionale- e contat unos 5.626.860 bividores (populatzione munitzipale su 1 de ghenn\u00e0rgiu de su 2012). S'intrada sua in vigore est istada prev\u00ecdida dae sa 1 de ghenn\u00e0rgiu de su 2016, a pustis de sas eletziones regionales de su nadale de su 2015.\nSa regione est sa de tres prus mannas de Frantza (a pustis de Noa Achit\u00e0nia e de sa Gujana Frantzesa) e sa segunda de sa Frantza metropolitana. Sa tzitade prus manna e \u00e0rea urbana prus pobulada est Tolosa (sa de bator \u00e0reas urbanas de s'istadu), gasi comente sa prefetura regionale sua, mentras chi sa segunda capitale de sa regione, Montpellier, mantenet diversas amministratziones. Sa de tres tzitades pro importu est N\u00eemes.\nSa regione tenet bessida a su mare Mediterr\u00e0neu in su sud-estu, in s'estu l\u00e0canat cun sa regione de Proventza-Alpes-Costa Asula, in su norte cun sa regione de Auv\u00e8rnia-R\u00f2danu-Alpes, in s'ovest cun sa Noa Achit\u00e0nia e in su sud cumpartzit fronteras cun Andorra e is duas regiones ispagnolas de Aragona e Catalugna."}
{"id": "18927", "revid": "2404", "url": "https://sc.wikipedia.org/wiki?curid=18927", "title": "Otzit\u00e0nia (regione)", "text": ""}
{"id": "18928", "revid": "2404", "url": "https://sc.wikipedia.org/wiki?curid=18928", "title": "Normandia (regione)", "text": ""}
{"id": "18929", "revid": "2404", "url": "https://sc.wikipedia.org/wiki?curid=18929", "title": "Bretagna", "text": ""}
{"id": "18930", "revid": "2404", "url": "https://sc.wikipedia.org/wiki?curid=18930", "title": "Bretagna (regione ist\u00f2rica)", "text": "Sa Bretagna (in br\u00e8tone: \"Breizh\"; in gal\u00f2: \"Berta\u00e8yn\"; in frantzesu: \"Bretagne\") est una natzione europea, d or\u00ecgine tz\u00e8ltica, posta in sa costera atl\u00e0ntica. \u00d2cupat una pen\u00ecsula manna in s'ovest de s'Europa de 34.023 km\u00b2, sa cale s'isterret unos 240 chil\u00f2metros fintzas a s'otz\u00e8anu Atl\u00e0nticu, intre su canale de sa M\u00e0niga in su norte e su golfu de Biscaja in su sud. Nantes nd'est capitale ist\u00f2rica.\nA livellu amministrativu sa natzione abarrat div\u00ecdida intre sa regione frantzesa de Bretagna, creada dae su guvernu de Vichy durante sa Segunda Guerra Mundiale, chi cumprendet su 80% de s'antigu ducadu de Bretagna, cunsideradu su b\u00e0ntzigu de sa natzione br\u00e8tone. Su 20% chi abarrat pertenet in die de oe a su dipartimentu de su L\u00f2ira Atl\u00e0ntica, chi faghet parte de sa regione de Paisu de sa L\u00f2ira, cun capitale a Nantes, sa capitale ist\u00f2rica de su ducadu de Bretagna.\nSa Bretagna est una de is ses natziones tz\u00e8lticas."}
{"id": "18931", "revid": "2404", "url": "https://sc.wikipedia.org/wiki?curid=18931", "title": "Paisos de sa L\u00f2ira", "text": "Sa regione de is Paisos de sa L\u00f2ira (in frantzesu \"Pays de la Loire\" /pe'sos d\u0259 la lwa\u0281/; in gal\u00f2 \"Paeiz de la Leirr\"), est una regione de sa Frantza setentrionale, cun cabulogu in Nantes. Est postaa in sa Badde de sa L\u00f2ira, patrim\u00f2niu mundiale de s'umanidade. Is tzitades printzipales de sa regione, foras de Nantes, sunt Angers, Laval, Les Mans e La Roche-sur-Yon.\nSu territ\u00f2riu de sa regione pigat l\u00e0cana cun su de sa Bretagna in su nord-ovest, de sa Normandia in su norte, Tzentru-Badde de L\u00f2ira in s'estu e de sa Noa Achit\u00e0nia in su sud-estu. Is costas otzidentales sunt allindadas dae s'otz\u00e8anu Atl\u00e0nticu.\nEst assentada in 5 dipartimentos: L\u00f2ira Atl\u00e0ntica (44, Loire-Atlantique), Mayenne (53), Maine e L\u00f2ira (49, Maine-et-Loire), Sarthe (72), Vandea (85, Vend\u00e9e). Sunt incl\u00f9idos in sa regione 17 arrondissement, 192 cantones e 1.503 comunas."}
{"id": "18932", "revid": "2404", "url": "https://sc.wikipedia.org/wiki?curid=18932", "title": "Nantes", "text": "Nantes (in br\u00e8tone \"Naoned\" e in gal\u00f2 \"Naunnt\") est unu munitz\u00ecpiu frantzesu, postu a su dipartimentu de L\u00f2ira Atl\u00e0ntica e in sa regione de Paisos de sa L\u00f2ira. Tenet unos 289.000 bividores. "}
{"id": "18933", "revid": "2404", "url": "https://sc.wikipedia.org/wiki?curid=18933", "title": "Artos de Frantza", "text": "S'Artos de Frantza (in frantzesu: \"Hauts-de-France\") est una regione de sa Frantza, istituida in su 2016 in cunsighidu a sa reforma territoriale de s'annu pretzedente, cun chi sunt istadas acorpadas is regiones Norte-Passu de Calais e Picardia. Est partxida in chimbe dipartimentos e su cabulogu suo est Lilla. Is tzitades printzipales de sa regione, a parte de Lilla, sunt Amiens, Dunkerque, Calais e Beauvais.\nSa regione s'isterret pro una subrafache de 31.813 km\u00b2 e tenet una populatzione de unos 6 milliones de bividores. L\u00e0canat in s'ovest cun sa Normandia, in su sud cun da regione de \u00ccsula de Frantza, in su sud-estu cun sa regione de Grand-Est, in su nord-estu cun su B\u00e8lgiu, in su norte ovest si ghetat in su Canale de sa M\u00e0niga e in su norte in su Mare de su Norte.\nEst assentada in sos dipartimentos: Aisne (02), Nord (59), Oise (60), Passu de Calais (62) e Somme (80). Sunt incl\u00f9idos in sa regione 145 cantones e 3838 comunas.\nCun sa fusione, sa regione at ass\u00f9ntadu su n\u00f9mene provis\u00f2riu de Norte-Passu-de-Calais-Picardia (\"Nord-Pas-de-Calais-Picardie\"). Su 14 martzu 2016 est istadu votadu dae su cuss\u00ecgiu regionale, cun 116 votos favor\u00e8voles e 54 contr\u00e0rias, su cambiu de su n\u00f9mene in \"Hauts-de-France\" (Artu de Frantza). Partende dae su 30 cabudanni 2016 su n\u00f9mene est istadu ufitzializadu dae su Guvernu."}
{"id": "18934", "revid": "2404", "url": "https://sc.wikipedia.org/wiki?curid=18934", "title": "Lilla (Frantza)", "text": "Lilla (in frantzesu \"Lille\", in olandesu \"Rijsel\", in flamingu \"Rysel\") est una tzitade e unu munitz\u00ecpiu de su norte de Frantza, capitale de su dipartimentu de su Nord e de sa regione de sos Artos de Frantza. Connota comente sa \u00abCapitale de Flandes\u00bb, Lille est div\u00e8nnida, cun sos suos 232.741 bividores datados a su ghenn\u00e0rgiu de su 2015, sa tzitade printzipale, paris cun Roubaix, Tourcoing e Villeneuve-de Ascq, de sa Metr\u00f2poli europea de Lilla, intercomunitade chi incluet 85 munitz\u00ecpios e chi contat prossimai 1,2 milliones de bividores. In intro de sa parte frantzesa, s'aglomeradu urbanu de Lilla est su bator de Frantza in populatzione, cun 1.015.744 bividores tzensidos su 1 de ghenn\u00e0rgiu de su 2012, de segus a Parigi, Mars\u00ecllia e Lione, e s'\u00e0rea metropolitana est sa de chimbe de Frantza cun 1.150.530 bividores. Prus \u00e0mpramente, sa tzitade faghet parte de una manna conurbatzione formada cun sas tzitades belgas de Mouscron, Courtrai, Tournai e Menin, sa cale at originadu su ghenn\u00e0rgiu de su 2008 su primu Grupu europeu de cooperatzione territoriale, s'Eurometr\u00f2poli Lilla Kortrijk Tournai, chi arribat a prus de 2.100.000 bividores. Cun sas tzitades de s'antigu lutone mineri de su Norte-Passu-de-Calais, Lilla s'\u00ecntegrat puru a un'annantu metropolitanu de prus de 3,7 milliones de bividores, connotu che \u00ab\u00e0rea metropolitana de Lilla\u00bb.\nSu n\u00f9mene suo in frantzesu antigu (\"S'Isle\"), gasi comente in flamingu frantzesu (\"Rysel\" [ri:s\u0259l], e \"Rijsel\" [re\u026as\u0259l] in olandesu; de \u00abter Yssel\u00bb) diat b\u00e8nnere dae sa localizatzione primitiva sua subra un'\u00ecsula de sas paules de sa badde de su riu Deule in ue fiat fundada. Lilla e sos ambientes suos perteniant in sa regione istorica de su Flandes romanas, antigu territ\u00f2riu de sa contea de Flandes, chentza de f\u00e0ghere parte de s'\u00e0rea lingu\u00ecstica de su flamingu otzidentale. Tzitade afortigada, Lilla at isperimentadu un'ist\u00f2ria agitada dae s'Edade M\u00e8dia fintzas a sa Rivolutzione Frantzesa. Connota pro essere istada sa tzitade prus assitiada dae Frantza, Lilla est pertenta a sa contea de Flandes in su regnu de Frantza, a su ducadu de Borgogna, a su Sacru Romanu Imp\u00e8riu e a sos Paisos B\u00e0scios ispagnolos in antis de \u00e8ssere definitivamente torrada a pigare dae sa Frantza a sa fine de sa gherra de Sutzessione Ispagnola. Sa tzitade est istada assitiada torra in su 1792 durante sa gherra franco-austr\u00ecaca e at pad\u00e8ssidu meda de sos duos cunflitos mundiales de su de 20 s\u00e8culos in su cursu de sos cales fiat ocupada.\nTzitade de traditzione cummertziale dae sas or\u00ecgines, manufaturera dae su de 16 s\u00e8culos, sa rivolutzione industriale at fatu de Lilla una manna capitale econ\u00f2mica, mescamente gr\u00e0tzias a sa produtzione t\u00e8ssile e mec\u00e0nica. Sa declinu, partende dae sos annos sessanta, aberit unu per\u00ecodu longu de crisi, e petzi a partire de sos annos noranta sa reconversione a su setore tertzi\u00e0riu e sa riabilitatzione de sos bighinados prus discoidados ant dadu una \u00e0tera imm\u00e0gine a sa tzitade. Sa costrutzione de unu ditritu nou de af\u00e0rios Euralille partende dae 1988, cun sa costrutzione de turres de uf\u00ectzios chi ant a assetiare Lilla comente sa segunda tzitade de afares foras de Parigi, s'arribu de su TGV in su 1993 e de s'Eurostar in su 1994, e s'isvilupu de unu polu universit\u00e0riu, chi acollit a su cumintzu de sos annos 2000 casi unos 100.000 istudiantes, at marcadu s'evolutzione de sa tzitade de sos annos \u00f9rtimos. Sa denominatzione de \"Ville d'art et d'histoire\" in su 2004 e sas manifestatziones de Lilla 2004, Capitale europea de sa cultura, costituint sos s\u00ecmbulos printzipales de custu rennoamentu."}
{"id": "18935", "revid": "14338", "url": "https://sc.wikipedia.org/wiki?curid=18935", "title": "Noa Achit\u00e0nia", "text": "Sa Noa Achit\u00e0nia (in frantzesu \"Nouvelle-Aquitaine\", in otzitanu \"N\u00f2va Aquit\u00e0nia\", \"Nov\u00e8la Aquit\u00e0nia\", in bascu \"Akitania Berria\", in poitevin-santongesu \"Nov\u00e9le Agui\u00e9ne\") est una de sas regiones de Frantza. Est istada istituida in su 2016 in fatu a sa reforma territoriale de su 2014 acorpende sas pretzedentes regiones Achit\u00e0nia, Limosinu e Poitou-Charentes. At assuntadu, cun custa fusione, su n\u00f9mene provis\u00f2riu de \"Achit\u00e0nia-Limosinu-Poitou-Charentes\". Su 30 cabudanne 2016, a pustis de s'aprovatzione a banda de su guvernu, at pigadu sa denumenatzione currente. Est partida in d\u00f2ighi dipartimentos e su cabulogu suo est Bordeaux. Sas tzitades printzipales de sa regione a segus de Bordeaux, sunt Poitiers e Limoges.\nCun tirada de 84 061 km\u00b2 est sa regione frantzesa prus isterrida. Contat unos 5.809.000 bividores. Allindat in s'ovest cun s'Otz\u00e8anu Atl\u00e0nticu, in su norte l\u00f2canat cun sos Paisos de sa L\u00f2ira e su Tzentru-Badde de L\u00f2ira, in s'estu cun sa Auv\u00e8rnia-R\u00f2danu-Alpes, in su sud-estu cun sa regione amministrativa de Otzit\u00e0nia, in su sud cun is comunidades aut\u00f2nomas Ispagna de is Paisos Bascos e de Navarra.\nEst assentada in sos dipartimentos de: Charente (16), Charente-Maritime (17), Corr\u00e8ze (19), Creuse (23), Dordogna (24), Gironda (33), Landes (40), Lot-et-Garonne (47), Pireneos Atl\u00e0nticos (64), Deux-S\u00e8vres (79), Vienne (86) e Alta Vienne (87). Sunt apo incl\u00f9didu in sa regione 258 cantones e 4505 comunas."}
{"id": "18936", "revid": "2404", "url": "https://sc.wikipedia.org/wiki?curid=18936", "title": "Tzentru-Badde de L\u00f2ira", "text": "Su Tzentru-Badde de L\u00f2ira (in frantzesu Centre-Val de Loire /s\u0251\u0303t\u0281 badde d\u0259 lwa\u0281/; fintzas a su 17 ghenn\u00e0rgiu 2015 denominadu \"Tzentru\") est una de sas regiones de Frantza. Est partzida in ses dipartimentos e su cabulogu suo est Orl\u00e9ans. Sas tzitades printzipales de sa regione, in paris cun Orl\u00e9ans, sunt Bourges, Chartres, Ch\u00e2teauroux, Tours e Blois.\nEst assentada in sos dipartimentos de: Cher (18), Eure-et-Loir (28), Indre (36), Indre e L\u00f2ira (37), Loir-et-Cher (41) e Loiret (45). Sunt incl\u00f9idos in sa regione 20 arrondissement, 198 cantones e 1842 comunas.\nSu territ\u00f2riu de sa regione tirat a 39.151 km\u00b2 e contat unos 2.578.000 bividores. L\u00e0canat cun su de sa Normandia in su norte e a nord-ovest, de \u00ccsula de Frantza in su nord-estu, de sa Borgogna-Franca Contea in s'estu, de s'Auv\u00e8rnia-R\u00f2danu-Alpes in su sud-estu, de sa Noa Achit\u00e0nia in su sud e in su sud-ovest e de sos Paisos de sa L\u00f2ira in s'ovest.\nSi tratat de una regione assotziada meda a sa monarchia frantzesa, dae chi in s'annu 1418 sa fam\u00eclia reale si fiat installada a sa prov\u00ecntzia de Touraine. In cunsigh\u00e8ntzia, sos casteddos de Amboise e de Blois ant passadu a \u00e8ssere resid\u00e8ntzias reales suta sos rennos de C\u00e0ralu VII, Luisi XII e Frantziscu I. Custu \u00f9rtimu, in prus, aiat fatu fraigare un'\u00e0teru casteddu in sa regione, su casteddu de Chambord, pro su fraigu de su cale aiat incarrigadu a Leonardo da Vinci. Cun s'installatzione de sos diferentes res frantzesos in sa regione, fintzas numerosos n\u00f2biles ant detz\u00ecdidu de si nche tramudare. De custa manera, unu n\u00f9meru mannu de casteddos sunt istados fraigados a curtzu de sos rios L\u00f2ira, Cher e Indre. Intre custos casteddos n\u00f2biles cheret ammentuados sos de \"Chenonceau\" e \"Azay-le-Rideau\"."}
{"id": "18937", "revid": "2404", "url": "https://sc.wikipedia.org/wiki?curid=18937", "title": "Tzentru-Badde de sa L\u00f2ira", "text": ""}
{"id": "18938", "revid": "2404", "url": "https://sc.wikipedia.org/wiki?curid=18938", "title": "Orl\u00e9ans", "text": "Orl\u00e9ans est unu munitz\u00ecpiu frantzesu, postu in su dipartimentu de Loiret e in sa regione de Tzentru-Badde de L\u00f2ira. Tenet unos 114.782 bividores. Giuanna de Arcu est numenada a bortas \u00absa puntzella de Orleans\u00bb.\nEst d\u00e0bile chi in antighidade sa tzitade currespondiat a Cenabum, fortilesa de sos gallos e una de sas tzitades printzipales de sa trib\u00f9 de sos carnutos, in ue pigaiat logu sa reunione annuale de sos druidos. Conchistada dae Gi\u00f9liu Tz\u00e8sare in su 52 a.C., fiat torrada a fundare subra sas ruinas de sa tzitade antiga, cun n\u00f9mene de \"Civitas Aureliani\", \"sa tzitade de Aurelianu\" durante s'Imp\u00e8riu Romanu.\nOrl\u00e9ans est famada fintzas pro sa vit\u00f2ria manna de sas tropas frantzesas, ghiadas dae Giuanna de Arcu, subra sas inglesas in su 1429. Est istada una vit\u00f2ria determinante pro su resurtu finale de sa Gherra de sos chent'annos."}
{"id": "18939", "revid": "2404", "url": "https://sc.wikipedia.org/wiki?curid=18939", "title": "Saint-Barth\u00e9lemy (Antillas)", "text": "Saint-Barth\u00e9lemy (o \"Collectivit\u00e9 de Saint-Barth\u00e9lemy\"), fatu\u00b7fatu incurtzada in \"Saint Barts\", est un' \u00ecsula de sas Antillas e de su 22 fre\u00e0rgiu 2007 una colletividade ultramarina de sa Frantza de 9.131 bividores. In antis e provis\u00f2riamente fintzas su 15 de tr\u00eculas 2007 fiat unu comunu frantzesu chi faghiat parte de sa DROM de Guadalupa. Is bividores suos si narant Saint-Barths. Su cabulogu est Gust\u00e0via.\nManna 25 km\u00b2, est osta unos 250 chil\u00f2metros (160 m\u00ecllias) a estu de Portu Rico e is probianas \u00ccsulas V\u00ecrghines, St. Barth\u00e9lemy s'agatat deretu in su sud-estu de is \u00ecsulas de Saint Martin e Ambidda.\nS'agatat a su nord-estu de Saba e Saint Eustatius, a norte de Saint Kitts. Unas cantas isuleddas sat\u00e8llites minores pertenent a St. Barth\u00e9lemy intre chi \u00cele Chevreau (\u00cele Bonhomme), \u00cele Fr\u00e9gate, \u00cele Toc Vers, \u00cele Tortue e Gros \u00celets (Ilots Syndare). Un'isuledda meda de prus manna, \u00cele Fourchue, s'agatat a nord de s'\u00ecsula, in su Canale de Saint-Barth\u00e9lemy. Unas \u00e0teras isuleddas rocosas chi cumprendent Coco, su Roques (o \"rocas tostoine minores\"), su Goat, e su e su Sugarloaf.\nSa majoria de sa populatzione de s'\u00ecsula est de iscratza de colonos normannos e br\u00e8tones chi nchi fiant m\u00f2vidos durante su de 17 s\u00e8culos, e tenet sa particularidade de non t\u00e8nnere populatzione afroamericana, dae chi a pustis de s'abolitzione de s'iscravidade in s'annu 1847, sa casi totalidade de sa populatzione niedda l\u00ecberada e chi non possediat terras de p\u00f2dere isfrutare aiat emigradu. In die de oe, unu 90% de sa populatzione est de or\u00ecgine europea."}
{"id": "18940", "revid": "2404", "url": "https://sc.wikipedia.org/wiki?curid=18940", "title": "Saint-Berth\u00e9lemy (Antillas)", "text": ""}
{"id": "18941", "revid": "2404", "url": "https://sc.wikipedia.org/wiki?curid=18941", "title": "Gust\u00e0via", "text": "Gust\u00e0via est su tzentru printzipale de s'\u00ecsula de Saint-Barth\u00e9lemy. Depet su n\u00f9mene a su re Gustavu III de Isv\u00e8tzia. St. Barts est istadu in or\u00ecgine unu possedimentu frantzesu e a custa \u00e0rea ddi fiat naradu \"Carenage\" pro s'amparu chi oferiat a sas naes. Sa tzitade est istada fundada a pustis, cando s'Isv\u00e8tzia aiat otentu s'\u00ecsula in su 1785 in c\u00e0mbiu de deretos cumertziales in G\u00f6teborg ofertos a sa Frantza, chi aiat torradu a ot\u00e8nnere comente si siat s'\u00ecsula in su 1878.\nS'economia atuale de sa tzitade, comente sa de totu s'\u00ecsula, si basat in su turismu de arta gama, cun butegas de lussu e istruturas de retzida esclusivas."}
{"id": "18942", "revid": "2404", "url": "https://sc.wikipedia.org/wiki?curid=18942", "title": "Frantza metropolitana", "text": "Su tr\u00e8mene Frantza metropolitana (in frantzesu \"France m\u00e9tropolitaine\", o simplemente \"la M\u00e9tropole\") si referit a su territ\u00f2riu de sa Rep\u00f9blica frantzesa in Europa, incluende\u00b7nche s'\u00ecsula de C\u00f2rsica. S'impreat in cuntrapostu a is dipend\u00e8ntzias in is \u00e0teros continentes, formadas dae isuleddas ispopuladas, \u00ecsulas e territ\u00f2rios colonizados partende dae su de 16 s\u00e8culos in Am\u00e8rica, \u00c0frica, \u00c0sia, Otze\u00e0nia e Ant\u00e0rticu. Custos territ\u00f2rios, chi in die de oe ant p\u00e8rdidu su n\u00f9mene de col\u00f2nias, oe s'adobiant in is dipend\u00e8ntzias naradas ultramarinas (\"la France d'outre-mer\", o collochialmente, is \"DROM-TOM\" in frantzesu). Su tr\u00e8mine frantzesu M\u00e9tropole benit dae s'\u00e8poca coloniale frantzesa, dae su de 16 s\u00e8culos a su de 20, durante sa cale si faghiat riferimentu a sa Frantza continentale cun n\u00f9mene de m\u00e9tropole o, est a n\u00e0rrere sa \"metr\u00f2poli\". In is territ\u00f2rios frantzesos de foras de Europa, is bividores de sa Frantza europea sunt in collochialmente narados, in frantzesu, \"m\u00e9tros\", de m\u00e9tropolitains, o \"zoreilles\". Sa Frantza europea est sa \"Frantza\", simplemente, chi costumat b\u00e8nnere a conca pro prima a sa majoria de bividores de sos \u00e0teros istados europeos.\nSa Frantza europea, escluende s'\u00ecsula de C\u00f2rsica, fatu\u00b7fatu est mentovada, in frantzesu, che Frantza continentale (in frantzesu, \"la France continentale\" o fintzas \"le continent\"). In realidade est un'abusu de su limb\u00e0giu, dae chi mancu sa Gujana Frantzesa est un'\u00ecsula.\nPro sa forma aprossimada chi ddi dant is fronteras continentales suas, sa Frantza continentale puru retzit su nom\u00ecngiu de s'Es\u00e0gonu (\"l'Hexagone\"). In realidade, cando is giornalistas frantzesos faeddant de s'Es\u00e0gonu costumant si ref\u00e8rrere a totu sa Frantza europea (est a n\u00e0rrere, no escluent C\u00f2rsica) cando no fintzas a totu Frantza."}
{"id": "18943", "revid": "7227", "url": "https://sc.wikipedia.org/wiki?curid=18943", "title": "Terras australes e ant\u00e0rticas frantzesas", "text": "Is Terras australes e ant\u00e0rticas frantzesas \u2013 TAAF (in frantzesu: \"Terres australes et antarctiques fran\u00e7aises \u2013 TAAF\") costituint unu territ\u00f2riu ultramarinu de Frantza criadu cun sa lege n\u00b0 55-1052 de su 6 de austu 1955 in s'\u00abistatutu de sas terras australes e ant\u00e0rticas frantzesas e de s'\u00ecsula de Clipperton\u00bb.\nCustu territ\u00f2riu est atualmente assentadu in chimbe distretos: tres de issos sunt subantarticos e postos in su sud de s'otz\u00e8anu Indianu (\u00ecsulas Saint-Paul e Noa Amsterdam, Crozet e Kerguelen); su de bator est basadu in sa pretesa de una parte de su continente ant\u00e0rticu (sa Terra Ad\u00e8lia); infines su de chimbe est cumpostu de isuleddas pro sa majoria in su canale de su Mozambicu (sas \u00ecsulas Isparghinadas); custu \u00f9rtimu distretu est istadu agiuntu cun sa lege n\u00b0 2007-224 de su 21 fre\u00e0rgiu 2007.\nPro sa Terra Ad\u00e8lia, sa soberania territoriale frantzesa s'es\u00e8rtzitat in su cuntestu de su Tratadu Ant\u00e0rticu firmadu in Washington in su 1959 chi istabilit unu \u00abcungelamentu\u00bb de sas pretesas territoriales in Ant\u00e0rticu e afirmat sa libertade de chirca sient\u00ecfica subra totu su continente. Sa soberania de sa Frantza depet \u00e8ssere tando cumpat\u00ecbile cun sos bis\u00f2ngios de su tratadu, chi est istadu cumpletadu dae su Protocollu a su Tratadu in s'Ant\u00e0rticu relativu a s'amparu de s'ambiente firmadu in Madrid in su 1991 e chi faghet difatis de custu continente una \u00abreserva naturale cunsagrada a sa paghe e a sa si\u00e8ntzia\u00bb.\nNiuna parte de su territ\u00f2riu de is TAAF possedit una populatzione permanente, a parte de carchi ef\u00ecmeru intentu de colonizatzione fatu in passadu. Sa Frantza b'assigurat nointames una pres\u00e8ntzia umana cont\u00ecnua (log\u00ecstica, sient\u00ecfica o militare) gr\u00e0tzias a su personale chi ddas abitant regularmente. Is tres distretos ist\u00f2ricos de sas TAAF (\u00ecsulas Saint-Paul e Noa Amsterdam, Crozet e Kerguelen) formant dae su 2006 sa prus manna riserva naturale de Frantza (IUCN: Ia); sa cale ist\u00e8rrida totale, est de 672 969 km\u00b2, de is cales casi 7 700 km\u00b2 de portzione terrestre."}
{"id": "18944", "revid": "2404", "url": "https://sc.wikipedia.org/wiki?curid=18944", "title": "Guadalupa", "text": "Guadalupa (in frantzesu e ufitzialmente \"Guadeloupe\", in cr\u00e8olu \"Gwadloup\") est un'\u00ecsula e un'artzip\u00e8lagu chi format una regione e dipartimentu ultramarinu (DROM) frantzesu. Posta a manu de sas Antillas Minores, intre su mare de sos Car\u00e0ibes in s'ovest e s'otz\u00e8anu Atl\u00e0nticu in s'estu, est istesiada dae sas \u00ecsulas de Montserrat e Antigua, in su norte, pro m\u00e8diu de su passu de Guadalupa, e de Dominica, in su sud, pro m\u00e8diu de su passu de Dominica. Est cussideradu regione ultraperif\u00e8rica de s'Unione Europea. Su cabulogu est Basse-Terre, in s'\u00ecsula om\u00f2nima, si bene sa tzitade printzipale est Pointe-\u00e0-Pitre, in s'\u00ecsula de Grande-Terre.\nSu n\u00f9mene \"Guadeloupe\" est sa versione frantzesa de s'ispagnolu \"Guadalupa\", sende chi Columbu, cando fiat isbarcadu su 14 de santandria de su 1493, aiat numenadu s'\u00ecsula \"Santa Mar\u00eda de Guadalupa de Estremadura\", in onore de su monast\u00e8riu om\u00f2nimu in Estremadura.\nS'artzip\u00e8lagu tirat a 1.628 km\u00b2 e contat unos 400.736 bividores. S'\u00ecsula de Guadalupa est formada dae duas partes, Basse-Terre e Grande-Terre, ischirriadas dae unu canale istrintu naradu \"la Rivi\u00e8re Sal\u00e9e\", est a n\u00e0rrere, \"su riu salidu\", chi dat a s'\u00ecsula una forma de mariposa. Basse-Terre, chi de fatu est sa prus arta, tenet unu rilevu aspru e vulc\u00e0nicu, cun unu vulcanu ativu, sa Soufri\u00e8re. In c\u00e0mbiu, Grande-Terre, chi est sa prus minore, presentat montigros retundos (narados \"mornes\") e pranuras mannas. S'artzip\u00e8lagu de Guadeloupe incluet sas \u00ecsulas a curtzu de La D\u00e9sirade, Les Saintes e Marie-Galante.\nConca a norte, Saint-Barth\u00e9lemy e sa parte frantzesa de s'\u00ecsula de Saint Martin fiant incl\u00f9idas issas e totu in su dipartimentu de Guadalupa, ma su 7 de nadale de su 2003 custos duos territ\u00f2rios ant detz\u00ecdidu peri referendum de di f\u00e0ghere colletividades ultramarinas, istatutu chi est istadu adotadu ufitzialmente su 22 de fre\u00e0rgiu de su 2007."}
{"id": "18945", "revid": "2404", "url": "https://sc.wikipedia.org/wiki?curid=18945", "title": "Basse-Terre (bidda)", "text": "Basse-Terre est su cabulogu de su dipartimentu frantzesu de Guadalupa. Est una tzitade populada dae unas 12.173 persones (37.455 in s'\u00e0rea urbana), fundada in su 1643 de sos frantzesos, de unos cantos est cunsiderada sa prus bella de is Car\u00e0ibes."}
{"id": "18946", "revid": "2404", "url": "https://sc.wikipedia.org/wiki?curid=18946", "title": "Dipartimentos e regiones ultramarinos de Frantza", "text": "Sos dipartimentos e regiones ultramarinos de Frantza (in limba frantzesa \"d\u00e9partements et regions de outre-mer - DROM\") sunt 5 divisiones amministrativas de sa Frantza, no acapiadas a issa bia terra, prusaprestu isparghinadas in su mundu; s'agiunghent a sas 13 regiones de sa Frantza continentale e costituint unu tipu de divisione territoriale de sa Frantza e, in piessignu, de sa Frantza ultramarina, sa cale trassa distintiva est sa de \u00e8ssere in paris tempus, dipartimentu e de regione.\nSunt classificados che tales sos sighentes territ\u00f2rios:\nCadaunu de issos costituit una regione mono-dipartimentale; tales dipartimentos e regiones camba de mare sunt cuntemplados dae sa Costitutzione frantzesa gasi comente riformada in su 2003.\nSu istatus de DROM diferit de su de sas COM (colletividades ultramarinas) e de sos TOM (territ\u00f2rios ultramarinos)."}
{"id": "18947", "revid": "2404", "url": "https://sc.wikipedia.org/wiki?curid=18947", "title": "Wallis e Futuna", "text": "Su territ\u00f2riu de Wallis e Futuna (in frantzesu \"Territoire des \u00eeles Wallis-et-Futuna\") est unu territ\u00f2riu insulare frantzesu cumpostu printzipalmente de tres \u00ecsulas vulc\u00e0nicas tropicales (Wallis, Futuna e Alofi) chi s'agatant in sa parte sud de s'otz\u00e8anu Patz\u00ecficu, intre sas \u00ecsulas Figi e Samoa. Sa capitale est Mat\u0101\u02bbutu.S'\u00ecsula de Wallis est sa prus populada, sighet s'\u00ecsula de Futuna, mentras chi s'\u00ecsula de Alofi e unas \u00e0teras 20 isuleddas sunt ispopuladas. Arribant a tirada totale de 274 km\u00b2 cun 129 km de l\u00ecnia costera, pro unos 12.870 bividores. Su puntu prus artu est su monte Singavi (in s'\u00ecsula de Futuna) cun 524 m.\nMancari is \u00ecsulas siant istadas iscobertas dae sos olandesos e de sos brit\u00e0nnicos in su de 17 e su de 18 s\u00e8culos, sunt istados sos frantzesos sos primos europeos a s'istabilire in custu territ\u00f2riu, cun s'arribu de mission\u00e0rios in su 1837, chi aiant cunvertidu sa populatzione a su catolitzismu. Su 5 abrile 1842, issos aiant pedidu s'amparu de sa Frantza a segus de sa rebellia a banda de sa populatzione locale. Su 5 abrile 1887, sa reina Amelia de Uvea (in s'\u00ecsula de Wallis) at firmadu unu tratadu ufitziale chi istabiliat su protetoradu frantzesu. Sos res de Sigave e Alo, in sas \u00ecsulas de Futuna e Alofi, aiant firmadu fintzas issos unu tratadu chi istabiliat unu protetoradu frantzesu, su 16 fre\u00e0rgiu 1888. Sas \u00ecsulas fiant postas in suta de s'autoridade coloniale frantzesa de sa Noa Caled\u00f2nia.\nIn su 1917, sos tres regnos traditzionales fiant annessados a sa Frantza e mudados in sa \"Col\u00f2nia de Wallis e Futuna\", semper in suta de s'autoridade de sa Noa Caled\u00f2nia.\nIn su 1959, sos bividores de sas \u00ecsulas ant votadu pro div\u00e8nnere unu territ\u00f2riu ultramarinu frantzesu, in vigore dae su 1961, ponende tando fine a sa subordinatzione a sa Noa Caled\u00f2nia."}
{"id": "18949", "revid": "2404", "url": "https://sc.wikipedia.org/wiki?curid=18949", "title": "Mat\u0101\u02bbutu", "text": "Mat\u0101\u02bbutu est unu munitz\u00ecpiu frantzesu, cabulogu de su territ\u00f2riu ultramarinu de Wallis e Futuna. Tenet unos 1.124 bividores. Est fintzas capitale de su distritu de Hahake."}
{"id": "18950", "revid": "2404", "url": "https://sc.wikipedia.org/wiki?curid=18950", "title": "Mata-Utu", "text": ""}
{"id": "18951", "revid": "2404", "url": "https://sc.wikipedia.org/wiki?curid=18951", "title": "Mamoudzou", "text": "Mamoudzou est su cabulogu amministrativu de Mayotte. Est su comunu prus pobuladu de su dipartimentu. S'agatat in sa Manna-Terras (o Mahor\u00e9), s'\u00ecsula printzipale de Mayotte e contat unos 46.650 bividores."}
{"id": "18952", "revid": "2404", "url": "https://sc.wikipedia.org/wiki?curid=18952", "title": "Saint-Pierre e Miquelon", "text": "Saint-Pierre e Miquelon (in frantzesu \"Saint-Pierre-et-Miquelon\", in bascu \"Saint-Pierre eta Mikelune\", in br\u00e8tone \"Sant-P\u00ear-har-M\u00eckelon\"), est una colletividade ultramarina de Frantza. Est costiuida de unu grupu de deghessete \u00ecsulas montosas postas in s'otz\u00e8anu Atl\u00e0nticu a sud de Terranoa. S'\u00ecsula prus ist\u00e8rrida est s'\u00ecsula de Miquelon (216 km\u00b2), istesiada dae s'\u00ecsula de Saint-Pierre (26 km\u00b2) dae s'istrintu de La Baie. Sa tirada totale est de 242 km2 pro unos 6.274 bividores, su cabulogu est Saint-Pierre.\nGeografia.\nPostu a illargu de sa costera otzidentale de sa pen\u00ecsula de Burin in s'\u00ecsula de Terranoa, s'artzip\u00e8lagu de Saint Pierre e Miquelon est cumpostu de oto \u00ecsulas (pro unu totale de 242 km\u00b2) de chi petzi duas funt populadas. Is \u00ecsulas sunt susetotus de roca, cun costeras percossosas e sunt geologicamente parte de sa l\u00e0cana norte-esta de is montes Apalacos impare cun Terranoa.\n\"Miquelon-Langlade\", s'\u00ecsula prus manna, si partzit de fatu in duas \u00ecsulas; s'\u00ecsula de Miquelon (fintzas narada \"Grande Miquelon\", 110 chil\u00f2metros cuadrados) est unida a s'\u00ecsula de Langlade (\"Petite Miquelon\", 91 chil\u00f2metros cuadrados) dae sa \"Dune de Langlade\" (fintzas naradu \"Istmu de Langlade\"), una tula de arena longa unos 10 km. Una temporada manna ddas aiat ischirriadas in su s\u00e8culu XVIII, faghende\u00b7nde duas \u00ecsulas a berus durante medas de deghes de annos, in antis chi is currentadas diant torrare a fraigare s'istmu. \"Morne de la Grande Montagne\", su puntu prus artu de su territ\u00f2riu, arribbat a 240m e s'agatat in Grande Miquelon.\nS'\u00ecsula de \"Saint Pierre\", cun ist\u00e8rrida prus minore, 26 chil\u00f2metros cuadrados, est sa prus populada e su tzentru de cumm\u00e8rtzios e de s'amministratzione de s'artzip\u00e8lagu. S'\u00e0eroportu de Saint Pierre est in atividade dae su 1999 e achipagiadu pro bolos a raju-longu dae Frantza.\nUna de tres \u00ecsulas, in tempus coladu populada, est \"\u00cele-aux-Marins\", connota che a \"\u00cele-aux-Chiens\" fintzas a su 1931. Custa s'agatat pagu a tesu dae su portu de Saint-Pierre. Est ispopulada dae su 1963. \u00c0teras \u00ecsulas printzipales sunt \"Grand Colombier\", \"\u00cele aux Vainqueurs\", e \"\u00cele aux Pigeons\".\nIst\u00f2ria.\nDae cumintzos de su de 17 s\u00e8culos, s'artzip\u00e8lagu de St-Pierre-et-Miquelon at serbidu de base pro sa pisca istajonale de su merlutzu pro normannos e br\u00e8tones, e pro sa cassa de sa balena, acumprida dae baleneris bascos. Su matessi n\u00f9mene de s'\u00ecsula de Miquelon est de or\u00ecgine basca, derivadu dae s'antrop\u00f2nimu \"Mikel\", giai ca cust'\u00ecsula fiat utilizada dae piscadores de Donibane Lohizune.\nNoantimes, sa prima esploratzione ufitziae fiat istada sa de su navigadore portughesu Jo\u00e3o Alvares Fagundes, chi aiat iscobertu sas \u00ecsulas su 20 de santugaine de su 1520 e ddas aiat batijadas \"\u00ccsulas de s'artzip\u00e8lagu de sas \u00d9ndighi M\u00ecgia V\u00ecrgines\" (\"Ilhas do Arcepelleguo das Onza Mil Virgens\"). Custa den\u00f9menatzione non fiat mai intrada in usu, e giai in s'annu 1536 fiat impreadu su n\u00f9mene de \"\u00ecsulas de Saint-Pierre\".\nIn su de 18 s\u00e8culos, is \u00ecsulas fiant abbandonadas cun sa rat\u00ecfica de su Tratadu de Utrecht, pro \u00e8ssere a pustis coberadas torra ufitzialmente dae sa Frantza pro m\u00e8diu de su Tratadu de Parigi de su 1763. In resposta de s'ap\u00f2giu frantzesu a sos indipendentistas nordamericanos in sa Gherra de Indipend\u00e8ntzia americana, is fortzas brit\u00e0nnicas presentes in Noa Isc\u00f2tzia aiant afracadu s'artzip\u00e8lagu in su 1778 e aiant obligadu sa populatzione a torrare a movere cara a Frantza. Su Tratadu de Versalles de 1783 aiat torradu s'artzip\u00e8lagu a sa Frantza e unos seschentos acadianos bi fiant p\u00f2didos torrare.Durante sa Rivolutzione Frantzesa, sa comunidade acadiana aiat d\u00e8pidu abbandonare torra Saint-Pierre e Miquelon, giai ca in ie s'es\u00e8rtzitu republicanu frantzesu fiat derrotadu su 14 de maju de su 1793. Custu per\u00ecodu nou de dominatzione brit\u00e0nnica petzi aiat duradu tres annos, sende chi in su 1796, s'ammir\u00e0lliu frantzesu Richerie aiat coberadu torra s'artzip\u00e8lagu. Is istatzos de pisca fiant istados iscagiados e fintzas a su 1816 is \u00ecsulas fiant abarradas ispopuladas.\nSu Tratadu de Amiens de su 1802 aiat reconnotu sa soberania frantzesa subra s'artzip\u00e8lagu. Sa Frantza aiat torradu per\u00f2 a ddu p\u00e8rdere s'annu a sighire durante is gherras napole\u00f2nicas.\nTocat a isetare fintzas a sa restauratzione de Luisi XVIII pro chi s'\u00f9rtima reconchista de Saint-Pierre e Miquelon esseret definitiva. Aici, in su mese de l\u00e0mpadas de su 1816, is colonos antigos fiant torrados a s'artzip\u00e8lagu.\nDurante sa segunda metade de su de 19 s\u00e8culos, s'artzip\u00e8lagu de Saint-Pierre et Miquelon aiat connotu una imp\u00e8llida econ\u00f2mica importante gr\u00e0tzias a sa pisca de su merlutzu.\nDurante sa Segunda Guerra Mundiale, su C\u00e0nada aiat aparitzadu unu progetu de isbarcu a s'artzip\u00e8lagu pro nde pigare possessu. Custu progetu, chi contaiat de s'aproatzione de sos Istados Unidos de Am\u00e8rica, no fiat postu in pr\u00e0tica pro c\u00e0usa de sa prud\u00e8ntzia de su primu ministru canadesu William Lyon Mackenzie King.\nDe custa manera, sa liberatzione de s'artzip\u00e8lagu, controlladu dae su r\u00e8gimene de Vichy, fiat abarrada in c\u00e0rrigu a sa resist\u00e8ntzia frantzesa. Suta sos \u00f2rdines de Charles de Gaulle, s'ammirallu \u00c9mile Muselier aiat preparadu sa liberatzione de Saint-Pierre e Miquelon a iscusi e contra sa voluntade de sas autoridades nordamericanas e canadesas. Saint-Pierre et Miquelon fiat istadu unu de is primos territ\u00f2rios frantzesos in s'unire in sa Frantza liberada.\nS'artzip\u00e8lagu est divenidu unu territ\u00f2riu ultramarinu (TOM) in su 1946, e a pustis, in su 1976, dipartimentu ultramarinu (DOM), in antis de ot\u00e8nnere s'istatus atuale peri sa lege n\u00b0 85-595 de 11 de l\u00e0mpadas de su 1985, acabadu dae sos disponimentos de sa revisione costitutzionale de 28 de martzu de su 2003, chi at criadu sa categoria gen\u00e8rica de is colletividades ultramarinas (COM).\nEconomia.\nIs bividores si sunt b\u00ecvidos traditzionalmente de sa pisca praticada a illargu de sa costa de Terranoa. Su clima, su territ\u00f2riu pagu ist\u00e8rridu e fintzas pagu saliosu no ant favor\u00e8ssidu sa messaria. Dae su 1992 s'economia de su pische est bivende unu declinu lestru, fintzas pro neghe de is l\u00ecmites de pisca impostos dae su guvernu canadesu. Pro su benidore sa colletividade ultramarina est imbestende in su turismu e in s'acuacultura, ma fintzas galu in una pisca prus diversificada. In paris tempus si faghent esploratziones pro agatare setziduras de petr\u00f2liu e gasu de bogare.\nDemografia.\nSa populatzione de Saint-Pierre e Miquelon arribat a 6.274 bividores. Est massimamente de or\u00ecgine normanna, basca, br\u00e8tone (is istemmas de is tres populatziones sunt fintzas inditados in sa bandera de s'\u00ecsula) e acadiana. Sa limba ufitziale est su frantzesu. Sa limba basca, su cale impreu fiat tramandadu dae carchi fam\u00eclia de sa zona, s'est isp\u00e8rdida a sa fine de sos annos '50 de su de 20 s\u00e8culos. Sa populatzione est in manna majoria cristiana, in piessignu cat\u00f2licu-romana.\nIstatus amministrativu.\nS'artzip\u00e8lagu de Saint-Pierre-et-Miquelon est una colletividade ultramarina sutaposta a su reg\u00ecmene de s'art\u00ecculu 74 de sa Costitutzione e est denumenada a livellu amministrativu \"colletividade territoriale de Saint-Pierre-et-Miquelon\". No est duncas ne unu dipartimentu ne una regione.\nSu frantzesu est s'\u00f9nica limba reconnota e recherida pro is serv\u00ectzios ufitziales: sende gasi, una bona parte de sa populatzione (2011) dimustrat unu connoschimentu bonu, chi no \u00f2timu, fintzas de s'inglesu, sende fintzas ca is turistas e visitadores americanos e canadesos non-franc\u00f2fonos sunt numerosos.\nSaint-Pierre-et-Miquelon non faghet parte de s'Unione Europea, a difer\u00e8ntzia de is regiones ultraperif\u00e8ricas frantzesas reconnotas dae su tratadu de Amsterdam de su 1997. S'istatus suo, in respetu a s'UE, est su de paisu e territ\u00f2riu ultramarinu (PTOM).\nIs bividores de St-Pierre-et-Miquelon votant in is eletziones natzionales e europeas paris a totu is tzitadinos de Frantza, mancari sa comunidade non fatzat parte de su territ\u00f2riu metropolitanu frantzesu nen partenet a s'\u00e0rea Schengen.\nComente in is regiones frantzesas, sa moneda ufitziale adotada est s'\u00e8uro dae su 1999 (in antis fiat istadu su francu CFA fintzas a su 1973, remplasadu a coa dae su francu frantzesu)."}
{"id": "18953", "revid": "2404", "url": "https://sc.wikipedia.org/wiki?curid=18953", "title": "Saint-Pierre (Saint-Pierre e Miquelon)", "text": "Saint-Pierre est su cabulogu de Saint-Pierre e Miquelon, cun una populatzione de 5.618 bividores. \nSa comuna de Saint-Pierre fiat criadu paris a sa de Miquelon (oe Miquelon-Langlade) cun su decretu de su 13 maju 1872. In su 1892, s\"'\u00cele-aux-Chiens\" \u2014 oe \u00cele-aux-Marins \u2014 fiat ischirriada e fata comuna aut\u00f2noma. Su decretu lege de su 3 ghenn\u00e0rgiu 1936 aiat suprimidu sas 3 comunas e aiat criadu s'\u00f9nicu de St-Pierre-et-Miquelon. Infines sa comuna de Saint-Pierre fiat torrada a criare paris a sa de Miquelon-Langlade, cun decretu n\u00b0 45-2811 de su 13 santandria 1945. Sa comuna de sa \"\u00cele-aux-Marins\" no fiat torrada a criare."}
{"id": "18954", "revid": "2404", "url": "https://sc.wikipedia.org/wiki?curid=18954", "title": "Terranova e Labrador", "text": ""}
{"id": "18955", "revid": "2404", "url": "https://sc.wikipedia.org/wiki?curid=18955", "title": "Terranova", "text": ""}
{"id": "18956", "revid": "2404", "url": "https://sc.wikipedia.org/wiki?curid=18956", "title": "Saint-Martin (Frantza)", "text": "Saint-Martin (in frantzesu \"Collectivit\u00e9 de Saint-Martin\") currespondet a sa parte setentrionale de s'\u00ecsula de Saint Martin in sas Antillas Minores, dipendente de sa Frantza, mentras sa parte meridionale, Sint Maarten, est parte de su Regnu de sos Paisos B\u00e0scios. Tirat a 53,2 km\u00b2 e contat unos 35.107 bividores. Sa capitale est Marigot."}
{"id": "18957", "revid": "2404", "url": "https://sc.wikipedia.org/wiki?curid=18957", "title": "Sint Maarten", "text": "Sint Maarten est una natzione costitutiva de su Regnu de sos Paisos B\u00e0scios chi nde cumprendet unas \u00e0teras tres: sos Paisos B\u00e0scios e sos istados cara\u00ecbicos de Aruba e Cura\u00e7ao. Su territ\u00f2riu est costituidu dae sa parte meridionale de s'\u00ecsula de Saint Martin, posta in su sud de su Mare Cara\u00ecbicu. Tenet ist\u00e8rrida de 37 km\u00b2 e contat unos 36.610 bividores. Su cabulogu est Philipsburg.\nSint Maarten l\u00e0canat in su norte cun Saint-Martin, una colletividade ultramarina dipendente dae sa Frantza, su cale territ\u00f2riu costituit sa parte setentrionale de s'\u00ecsula.\nSu Regnu de sos Paisos B\u00e0scios si movet che natzione unit\u00e0ria in mat\u00e8ria de defensa, pol\u00ectica \u00e8stera e tzitadin\u00e0ntzia, mentras Sint Maarten, cale natzione costitutiva, faghet comente natzione indipendente pro totu sas \u00e0teras mat\u00e8rias (a es\u00e8mpru internos, sanidade, istrutzione e trasportos).\nSende chi sa cunditzione de sa parte frantzesa est cambiada in colletividade ultramarina in su 2007, a fatu de s'assignatzione in su santugaine de su 2007 de su c\u00f2dighe ISO 3166-1 MF a sa metade frantzesa de s'\u00ecsula, sa parte olandesa at retzidu su c\u00f2dighe ISO 3166-1 SX.\nSint Maarten, paris a Cura\u00e7ao, impreat totora che moneda su Florinu de sas Antillas Olandesas, moneda agantzada a su Dollaru istadunidensu cun c\u00e0mbiu fissu."}
{"id": "18958", "revid": "2404", "url": "https://sc.wikipedia.org/wiki?curid=18958", "title": "Philipsburg (Sint Maarten)", "text": "Philipsburg est una bidda de 1.327 bividores, capitale de Sint Maarten, una natzione costitutiva de su Regnu de sos Paisos B\u00e0scios de su 10 santugaine 2010, cando sas Antillas Olandesas fiant iscontzadas e chi \u00f2cupat s'parte meridionale de s'\u00ecsula de Saint Martin.\nSa bidda fiat fundadu dae su capitanu iscotzesu a su serv\u00ectziu de sos olandesos John Philips in su 1763.\nSa tzitade s'agatat in una limba de terra longa unos duos chil\u00f2metros chi dividit sa Great Bay (Groot Baai) e su mannu ist\u00e0niu (Pond Fill) costituidu dae una salina."}
{"id": "18959", "revid": "2404", "url": "https://sc.wikipedia.org/wiki?curid=18959", "title": "Marigot (Saint-Martin)", "text": "Marigot est sa tzitade cabulogu de sa colletividade ultramarina de Saint-Martin, dipendente de sa Frantza, in sa parte setentrionale de s'\u00ecsula de Saint Martin. Tenet una populatzione de unos 6.000 bividores.\nOrigin\u00e0riamente biddighedda de piscadores de paule, Marigot fiat fata capitale durante su regnu de Luisi XVI de Frantza, chi aiat fraigaidu sa \"Fortilesa St. Louis\" in unu montigru a curtzu de sa baja Marigot.\nMarigot est una t\u00ecpica tzitade de sos Car\u00e0ibes. Su m\u00e8rcuris e su s\u00e0badu mangianu tenet logu su mercadu, in ue faghet a agatare de totu de nughes de coco, avocado, patata durche e unos \u00e0teros tipos de frutas tropicales e berduras, v\u00e0rios tipos de isp\u00e8tzias e de pische friscu, faghent a agatare fintzas manifatos artigianales o art\u00ecsticos locales."}
{"id": "18960", "revid": "2404", "url": "https://sc.wikipedia.org/wiki?curid=18960", "title": "Saint Martin (\u00ecsula)", "text": "Saint Martin (in frantzesu \"Saint-Martin\", in olandesu \"Sint Maarten\") est un'\u00ecsula tropicale de sas Antillas Minores posta in sos Car\u00e0ibes nord-orientales, intre sas \u00ecsulas de Ambidda in su norte, Saint-Barth\u00e9lemy in su sud-estu e Saba e Sint Eustatius in su sud. S'\u00ecsula, de 87 km\u00b2, est partzida in duas metades intre Frantza e Regnu de sos Paisos B\u00e0scios.\nSa parte setentrionale costituit sa colletividade de Saint-Martin (\"Collectivit\u00e9 de Sant-Martin\"), chi est una colletividade ultramarina de Frantza.\nSa parte meridionale costituit Sint Maarten, unu de sos paisos costituentes de su Regnu de sos Paisos B\u00e0scios.\nTotu imparis, in \u00e0mbitu internatzionale sos duos territ\u00f2rios si connoschent che \"Saint-Martin / Sint Maarten\". A bias pro si ref\u00e8rrere a s'\u00ecsula s'impreat puru sa sigla SXM, s'identificadore chi impreat s'IATA pro s'Aeroportu Internatzionale Printzesa Juliana, su printzipale de s'\u00ecsula.\nSas tzitades printzipales sunt Philipsburg, a banda olandesa, e Marigot, a sa frantzesa. Sa populatzione est de unos 71.000 bividores, divididos si aprossimadamente metade e metade pro cada chirru. S'\u00ecsula est visitada dae una m\u00e8dia de unu millione de turistas pro annu.\nIscoberta durante segundu vi\u00e0giu de Columbu a su Mundu Nou su 11 de santandria de su 1493, die de Santu Martine de Tours, cun su n\u00f9mene de su cale dd'aiat batiada. A pustis de diversas cuntierras pro su cuntrollu de sas salinas intre ispagnolos, olandesos e frantzesos, su 23 de martzu de su 1648 s'est signadu su Tratadu de Cunc\u00f2rdia intre sas duas pot\u00e8ntzias chi galu ocupaiant s'\u00ecsula, su regnu de Frantza e su de sos Paisos B\u00e0scios, chi aiant cuncordadu de si partzire in partes uguales su territ\u00f2riu de s'\u00ecsula."}
{"id": "18961", "revid": "11946", "url": "https://sc.wikipedia.org/wiki?curid=18961", "title": "Motore a brujamentu internu", "text": ""}
{"id": "18963", "revid": "149", "url": "https://sc.wikipedia.org/wiki?curid=18963", "title": "Colletividades ultramarinas de Frantza", "text": "Su tr\u00e8mene Colletividade ultramarina (in frantzesu \"Collectivit\u00e9s de outre-mer\") o COM est impreadu partende dae sa revisione costitutzionale de su 28 martzu 2003 pro designare unos cantos territ\u00f2rios de sa Rep\u00f9blica frantzesa su cale istatutu est istabilidu dae s'art\u00ecculu 74 de sa Costitutzione. Sa lista issoro agrupat sos betzos TOM e sas \u00e0teras colletividades territoriales a istatutu particulare.\nSi distinghent de sos dipartimentos e regiones ultramarinos comente fintzas de sas colletividades territoriales, apoderados dae s'\u00e0rt\u00ecculu 73 de sa Costituzione, in ue sas leges e regulamentos sunt generalmente aplic\u00e0biles de prenu deretu, e de sa Noa Caled\u00f2nia chi disponet de un'istatutu ispetziale. Cust'\u00f9rtima est difatis tratada a parte, in su T\u00ectulu XIII de sa Costitutzione e est a bortas cunsiderada colletividade territoriale \"sui generis\".\nS'agatant chimbe colletividades ultramarinas:"}
{"id": "18964", "revid": "2404", "url": "https://sc.wikipedia.org/wiki?curid=18964", "title": "Reunione (\u00ecsula)", "text": "Reunione (in frantzesu \"La R\u00e9union\") est un'\u00ecsula africana in s'otz\u00e8anu Indianu, chi pertenet a su grupu de is \u00ecsulas Mascarenas, chi format unu dipartimentu e una regione ultramarinu (DROM) frantzesu. S'agatat unos 700 chil\u00f2metros a s'estu de su Madagasc\u00e0r e pagu prus de 200 chil\u00f2metros a su sud-ovest de Maur\u00ectziu. Si cuns\u00ecderat una regione ultraperif\u00e8rica de s'Unione Europea. Sa capitale est Saint-Denis.\nTenet ist\u00e8rrida de 2.512 km\u00b2 pro unos 763.000 bividores. Tantis sas tzitades comente is terras de coltivu si cuntzentrant l\u00e0cana sa costera, sende chi s'internu est montosu est meda e aspru. Est de or\u00ecgine vulc\u00e0nica e su pitzu prus artu est su Piton des Neiges (3.070 m), vulcanu istudadu, a chi sighet su Piton de la Fournaise (2.631 m), galu ativu.\nFintzas a su 2005, sas gai naradas \u00ecsulas isp\u00e8rdidas de s'otz\u00e8anu Indianu (Bassas da \u00ccndia, Europa, Gloriosas, Juan de Nova e Tromelin) dipendiant dae Reunione, e oe in die sunt amministradas dae su prefetu de sas Terras Australes e Ant\u00e0rticas Frantzesas."}
{"id": "18965", "revid": "161831", "url": "https://sc.wikipedia.org/wiki?curid=18965", "title": "Melih Kor", "text": "Melih Kor (Norimberga, 26 martzu 1994) est unu DJ tedescu."}
{"id": "18966", "revid": "2404", "url": "https://sc.wikipedia.org/wiki?curid=18966", "title": "\u00ccsula Baker", "text": "S'\u00ecsula Baker' (in inglesu \"Baker Island\") est un'atollu ispopuladu postuu in s'otz\u00e8anu Patz\u00ecficu pagu a norte de s'Ecuadore, unos 3.100 km a sud-ovest de Honolulu, aprossimadamente a metade caminu intre Hawaii e Austr\u00e0lia.\nS'\u00ecsula prus pr\u00f2ssima est s'\u00ccsula Howland (issa matessi ispopulada) unos 68 km a nord-ovest. Ambas sunt istadas pret\u00e8ndidas a Territ\u00f2rios de sos Istados Unidos de Am\u00e8rica dae su 1857, mancari su Regnu Unidu ddas cunsideraret partes de s'Imp\u00e8riu brit\u00e0nnicu intre su 1897 e su 1936.\nS'\u00ecsula tenet ist\u00e8rrida de 2,1 km\u00b2 cun 4,8 km de costa. Su clima est ecuatoriale, cun pagas proiduras, bentu costante e sole meda forte. Su terrenu est b\u00e0sciu e arenosu: un' \u00ecsula coraddina inghiriada dae un'istrinta Barrera de tipu marghinale cun puntu prus artu de 8 m subra su livellu de su mare."}
{"id": "18968", "revid": "2404", "url": "https://sc.wikipedia.org/wiki?curid=18968", "title": "\u00ccsulas Mariannas Setentrionales", "text": "Su Commonwealth de sas \u00ccsulas Mariannas Setentrionales (in inglesu: \"Commonwealth of the Northern Mariana Islands\", incurtzadu in \"CNMI\") est unu commonwealth in unione pol\u00ectica cun sos Istados Unidos de Am\u00e8rica, postu in positzione istrat\u00e8gica in s'otz\u00e8anu Patz\u00ecficu otzidentale. Cunsistet in 14 \u00ecsulas, chi s'agatant aprossimadamente a sos bator tres de caminu intre sas Hawaii e sas Filipinas. S'artzip\u00e8lagu tirat a 464 km\u00b2 e tenet una populatzione de unas 80 362 persones. Sa capitale est Saipan. Sa limba ufitziale est s'inglesu."}
{"id": "18969", "revid": "2404", "url": "https://sc.wikipedia.org/wiki?curid=18969", "title": "Saipan", "text": "Saipan est un' \u00ecsula otze\u00e0nica de 48.220 bividores, su cale distretu costituit sa capitale de su Commonwealth de sas \u00ccsulas Mariannas Setentrionales, in unione pol\u00ectica cun sos Istados Unidos de Am\u00e8rica.\n\u00c0teros progetos.\n[[Categoria:Tzitades de sos USA]"}
{"id": "18970", "revid": "2404", "url": "https://sc.wikipedia.org/wiki?curid=18970", "title": "Charlotte Amalie", "text": "Charlotte Amalie est sa capitale e sa tzitade prus manna de su territ\u00f2riu de sas \u00ccsulas V\u00ecrgines Americanas chi pertenent in sos Istados Unidos. In su 2004 sa populatzione istimada fiat de unos 19.000 bividores.\nCharlotte Amalie est posta in su chirru sud de s'\u00ecsula de Saint Thomas. Disponet de unu portu naturale chi est istadu in passadu aprigu pro sos piratas e chi oe est iscalu importante pro sos navios chi faghent crotzeras pro sos Car\u00e0ibes.\nSa tzitade portat n\u00f9mene de \"Charlotte Amalie\" in onore de sa reina Carlota Am\u00e0lia de \u00c0ssia-Kassel (1650-1714), mugere de su re Cristianu V de Danimarca. S'\u00ecsula de Saint Thomas est istada unu poderiu danesu de su 1672 fintzas a su 1917."}
{"id": "18971", "revid": "2404", "url": "https://sc.wikipedia.org/wiki?curid=18971", "title": "Pago Pago", "text": "Pago Pago est una bidda de sas Samoa Americanas chi perrtenet a sa contea de Ma'Oputasi de su Distritu orientale, fintzas capitale de sas Samoa Americanas. Posta a su tzentru de s'\u00ecsula de Tutuila, tenet ist\u00e8rrida de 9,5 km\u00b2 e unos 4.278 bividores.\nManacari siat sa capitale ufitziale de s'artzip\u00e8lagu, sa sede de sos \u00f2rganos legislativos est sa bidda de Fagatogo. Parte de su territ\u00f2riu de su bidditzolu pertenet a su Parcu natzionale de sas Samoa americanas.\nIn su 29 cabudanne 2009 Pago Pago est istada graemente addanniada dae unu tsunami cunsighente a unu terremutu de 8,2 grados in s'Iscala Richter."}
{"id": "18972", "revid": "2404", "url": "https://sc.wikipedia.org/wiki?curid=18972", "title": "Hag\u00e5t\u00f1a", "text": "Hag\u00e5t\u00f1a est sa capitale de su territ\u00f2riu no achiridu istadunidensu de s'\u00ecsula de Gu\u00e0m. S'agatat in sa costa ovest de s'\u00ecsula no a tesu de su portu de Apra. Su n\u00f9mene suo est cussu atuale de su 1998, mentras in antis fiat narada \"Agana\" (pronuntziadu Aga\u00f1a): sa detzisione est istada pigada pro f\u00e0ghere sa grafia prus pr\u00e8tzisa a sa pron\u00f9ntzia in limba chamorro. Tenet una populatzione de unos 1.100 bividores."}
{"id": "18973", "revid": "2404", "url": "https://sc.wikipedia.org/wiki?curid=18973", "title": "\u00ccsula Navassa", "text": "S'\u00ecsula Navassa o La Navasse in limba creole, est un'\u00ecsula ispopulada dae is Car\u00e0ibes chi est amministrada dae sos Istados Unidos de Am\u00e8rica suta sa forma giur\u00ecdica de territ\u00f2riu no achiridu (\"unincorporated territory\").\nSu territ\u00f2riu est ogetu de pretesas tantis dae parte de sos Istados Unidos comente dae Haiti.\nS'\u00ecsula Navassa tirat a unos 5,2 km\u00b2 e est in posidura istrat\u00e8gica rispetu a sa base nordamericana de Guant\u00e1namo.\nEst istada iscoberta dae Cristolu Columbu in su 1504 chi dd'aiat postu \"Navaza\" a n\u00f9mene"}
{"id": "18974", "revid": "2404", "url": "https://sc.wikipedia.org/wiki?curid=18974", "title": "Kingman Reef", "text": "Kingman Reef (tradu\u00ecbile \"isc\u00f2lliu Kingman\") est unu territ\u00f2riu suta s'amministratzione de sos Istados Unidos de Am\u00e8rica comentecomente a \u00abno achiridu\u00bb, e est incl\u00f9idu in sas \u00ecsulas minores perif\u00e8ricas de Istados Unidos de Am\u00e8rica. Est ispopuladu.\nEst postuu a mesu tretu intre Hawaii e sas Samoa Americanas, a s'artzip\u00e8lagu de sas Isp\u00f2rades ecuadoriales.\nEst un'isc\u00f2lliu coraddinu cun una subrafache de 1 km\u00b2. Sende chi non superat su metru de artura, s'abba de su mare ammuntat sa subrafache a s'ispissu. Costituit difatis, unu per\u00ecgulu pro sa navigatzione. Est istadu achiridu formalmente dae sos Istados Unidos su 1922.\nSas autoridades nordamericanas non permitent sa bisita de custu territ\u00f2riu."}
{"id": "18975", "revid": "2404", "url": "https://sc.wikipedia.org/wiki?curid=18975", "title": "Territ\u00f2rios ultramarinos de Frantza", "text": "Sos territ\u00f2rios ultramarinos frantzesos (in frantzesu: \"Territoires de outre-mer - TOM\") costituint unu tipu de partzidura territoriale de sa Frantza , prus pretzisamente, de sa Frantzaultramarinas, istituidu in su 1946 pro sostituire su de col\u00f2nia.\nDae su 2003 tale istatus est atibiadu esclusivamente a sas Terras Australes e Ant\u00e0rticas Frantzesas, mentras sas pretzedentes entidades cales tale t\u00ectulu fiat cunferidu sunt dev\u00e8nnidas colletividades ultramarinas o dipartimentos e regiones ultramarinas.\nS'istatus de territ\u00f2riu ultramarinu diferiat de su de dipartimentu ultramarinu (DOM), ma sos possedimentos ultramarinos, in resone de carchi comunas peculiaridades, fiant definidos cun su tr\u00e8mene indefinidu de DOM/TOM. In prus sos territ\u00f2rios ultramarinos frantzesos ant importadu sa distillazione de su rum e de sos licores frantzesos."}
{"id": "18976", "revid": "2404", "url": "https://sc.wikipedia.org/wiki?curid=18976", "title": "Saint-Denis (Reunione)", "text": "Saint-Denis est una comuna frantzesa de unos 146.708 bividores, prefetura de su dipartimentu e regione ultramarina de sa Reunione, in s'otz\u00e8anu Indianu."}
{"id": "18977", "revid": "12712", "url": "https://sc.wikipedia.org/wiki?curid=18977", "title": "Pianificadore (inform\u00e0tica)", "text": "Su pianificadore (fintzas \"manigiadore de protzessos,\" connotu comente a \"scheduler\" puru, dae s'inglesu \"to schedule\" literalmente \"p\u00f2nnere in lista\"), in inform\u00e0tica, est unu cumponente de unu sistema operativu, unu programma chi ativat un'algoritmu de pianificatzione chi \u00f2rdinat in su tempus s'esecutzione de unu grupu de rechestas de atzessu a su protzessore dae unu protzessu de esecutare), donende prioridade a is chi respetant unos cantos par\u00e0metros segundu una tzerta pol\u00ectica, a manera de perfetzionare s'atzessu a cussa risursa e perm\u00ectere de aici s'acumprimentu de su serv\u00ectziu/istrutzione o protzessu b\u00f2lidu.\nS'atentu postu in carchi par\u00e0metru masaprestu chi subra \u00e0teros difer\u00e8ntziat sa pol\u00ectica de pianificatzione a s'\u00e0mbitu de su \"man\u00ecgiu de sos protzessos\" ponende in \u00f2pera coas de prioridades: a es\u00e8mpiu su pianificadore podet esecutare sas rechertas in base a s'\u00f2rdine issoro de arribu (FIFO), opuru donare pretzed\u00e8ntzia a sas chi impinnant pro prus pagu tempus sa risursa (SNPF); podent es\u00ecstere pol\u00ecticas chi si basant subra printz\u00ecpios istat\u00ecsticos o subra sa preditzione pro individuare un'ordinamentu de rechertas chi s'ac\u00f9rtziet su prus poss\u00ecbile a su m\u00e8gius.\nA parusu s'obietivu de sa pianificatzione est cuddu de:\nEsistent in realidade medas recuisidos chi podent \u00e8ssere cunsiderados, chi dipendent fintzas dae su problema dislindadu chi su pianificadore depet ris\u00f2lvere.\nPianificatzione a curtzu.\nDe s\u00f2litu, elaboradores cun unu protzessore non podent esecutare prus che unu programma isceti in su pr\u00f2piu tempus, e fintzas in is elaboradores cun prus protzessores ddoe sunt agiumai semper prus protzessos prontos che protzessores pro ddos elaborare, tando pro p\u00f2dere esecutare prus protzessos est netzess\u00e0riu impreare unu pianificadore. A su programma chi faghet custu traballu calicunu autore ddi narat \"dispatcher\".\nA sa minuda, su pianificadore si \u00f2cupat de f\u00e0ghere esecutare unu protzessu interrumpende\u00b7nde in manera temporale unu \u00e0teru, realizende gai su chi est mutidu \"c\u00e0mbiu de cuntestu\" a s'internu de su tziclu de su protzessore. Esistent v\u00e0rios algoritmos de pianificatzione chi permitint de seberare in sa manera prus efitziente poss\u00ecbile cale protzessu depet sighire: a es\u00e8mpiu su n\u00f9cleu Linux in sa versione 2.4 tenet unu pianificadore O(n), mentras de sa versione 2.6 tenet un'algoritmu de cumplessidade O(1), est a n\u00e0rrere capassu de determinare in unu tempus costante cale protzessu depat \u00e8ssere esecutadu, in manera indipendente dae su n\u00f9meru de protzessos isetende.\nPianificatzione de s'unidade tzentrale de c\u00e0rculu.\nSa pianificatzione est un'operatzione de importu mannu pro su funtzionamentu curretu e efitziente de su carculadore. Difatis non permitit isceti de esecutare prus programmas a manera cuncurrente, ma cunsentit fintzas de megiorare s'impreu de su protzessore. A es\u00e8mpiu, cando est netzess\u00e0riu esecutare un'operatzione de I/E, su protzessore non podet sighire s'elaboratzione de su protzessu atualmente in esecutzione finas s'acabbu de s'operatzione. Sende chi sas operatziones de I/E sunt meda prus lentas de su protzessore, diat \u00e8ssere un'isprecu de risursas si su protzessore abarraret blocadu finas cando acabbant. Pro evitare custu sas operatziones de I/E benint manigiadas dae su Sistema operativu chi, in s'\u00ecnteri, assignat s'impreu de su protzessore a un'\u00e0teru protzessu. Custu massimizat s'impreu de sas risursas de su sistema.\nEst de importu sa distintzione tra pianificatzione cun deretu de prelatzione (\"preemptive\" \"scheduling\") e pianificatzione sena prelatzione o cooperativa (\"nonpreemptive scheduling\" o \"cooperative scheduling\"). In su primu casu su pianificadore podet leare su protzessore a su protzessu fintzas cando custu potet sighire in sa pr\u00f2pia esecutzione. In su segundu casu, imbetzes, su pianificadore depet abetare chi su protzessu lasset l\u00ecberu su protzessore de \u00e8ssere torradu a assignare.\nEsistent v\u00e0rios algoritmos de pianificatzione chi tenent contu de v\u00e0rios bis\u00f2ngios e chi podent \u00e8ssere prus indicados in carchi cuntestu chi no in \u00e0teros. Su s\u00e8beru de s'algoritmu de impreare dipendet de chimbe crit\u00e8rios printzipales:\nPro analizare sos algoritmos chi ant a \u00e8ssere posca presentados at a \u00e8ssere impreadu su crit\u00e8riu de su tempus de isetu m\u00e8diu de sos protzessos cunsiderados.\nObietivos de sa pianificatzione.\nUn'algoritmu de pianificatzione tenet is obietivos sighentes:\nAnnotamala bis\u00f2ngiat f\u00e0ghere unu distinghimentu tra sos sistemas \"batch\" e sos sistemas interativos. In sos primos su throughput depet \u00e8ssere massimizadu e su tempus de cumprimentu depet \u00e8ssere red\u00f9sidu a su m\u00ecnimu. In sos sistemas interativos, su tempus de risposta depet \u00e8ssere su m\u00ecnimu poss\u00ecbile pro dare s'idea de continuidade a s'impitadore e sa proportzionalidade depet \u00e8ssere respetada, est a n\u00e0rrere su tempus de risposta depet \u00e8ssere proportzionale a sa cumplessidade de s'atzione.\nModello M\u00e0china S\u00ecngula (mollu de Karg e Thompson).\nPassos de s'algoritmu:\nFCFS.\nS'algoritmu FCFS (\"First Come First Served\") est unu tipu de algoritmu FIFO: esecutat sos protzessos in su matessi \u00f2rdine chi arribant a su sistema. Duncas, su primu protzessu chi su protzessore esecutat, est su primu chi ddu recheret. Is imbenientes benint serbidos cando custu at acabadu s'esecutzione sua, e aici acontesset pro totu sos \u00e0teros in coa. Custu tipu de algoritmu est simpre meda de p\u00f2nnere in \u00f2pera ma a parusu est pagu efitziente, a su mancu cunsiderende su tempus m\u00e8diu de isetu.\nDifatis, pighemus comente a es\u00e8mpiu s'arribu in s'\u00f2rdine de sos protzessos sighentes cun sa durada espressada in millisecundos:\nAnt a \u00e8ssere esecutados in su matessi \u00f2rdine: p1 \u2192 p2 \u2192 p3\nSu protzessu p1 no abetat nudda, pro ite intrat deretu in esecutzione. Su protzessu p2 abetat 10 millisecundos, e p3 14. Su tempus m\u00e8diu de isetu tando est (0+10+14)/3=8 millisecundos. Ddoe at tando un'efetu acumpangiamentu, caraterizadu dae su fatu chi prus protzessos curtzos abetant s'agabbu de un'\u00f9nicu protzessu prus grae. Unu resurtadu meda diferente de su chi si podet ot\u00e8nnere, in manera te\u00f2rica, de s'algoritmu primorosu SJF (Shortest Job First) aguale a (0+2+6)/3=8/3 millisecundos isceti.\nNointames si sos protzessos sunt longos e tenent pagu rechertas de I/E, su FCFS abarrat su m\u00e8gius algoritmu.\nRR.\nS'algoritmu de pianificatzione RR (\"round-robin\") est un'algoritmu cun prelatzione chi esecutat sos protzessos in s'\u00f2rdine de arribu, comente a su FCFS, ma esecutat sa prelatzione de su protzessu in esecutzione, ponende\u00b7ddu a sa fine de sa coa de sos protzessos in isetu, cando s'esecutzione durat prus de sa \"cantidade de tempus\" istabilida, e faghende sighire s'esecutzione a su protzessu imbeniente chi isetat.\nA es\u00e8mpiu in s'ip\u00f2tesi chi ddoe siant sos protzessos sighentes in coa cun relativa durada in millisecundos, e sa cantidade de tempus istabilida de 20 ms:\nAnt a \u00e8ssere esecutados in s'\u00f2rdine sighente:\nSas prestatziones de custu algoritmu sunt duncas influentzadas dae su tempus m\u00e8diu de isetu, mancari chi cunsentat a totus sos protzessos de ot\u00e8nnere su controllu de su protzessore e \u00e8vitat tando su problema de s'isetu indefinidu (starvation).\nEst annotamala de t\u00e8nnere in cunsideru s'impatu de totu is c\u00e0mbios de cuntestu fatos. Est netzess\u00e0riu tando carculare bene sa durada primorosa de sa cantidade de tempus pro f\u00e0ghere a manera chi su pesu de is c\u00e0mbios de cuntestu e de is tempus de isetu siant limitados. Faghet a istabilire chi, pro unu funtzionamentu primorosu, sas secu\u00e8ntzias de operatziones de CPU diant d\u00e8pere \u00e8ssere prus curtzos de sa cantidade de tempus istabilida in belle su 80% de sos casos.\nCun custo algoritmu, sa m\u00e8dia andat contada summende sas 4 difer\u00e8ntzias tra istante finale de esecutzione de su protzessu e relativu consumu. Andende tando a rapresentare in manera gr\u00e0fica s'andanta de sos protzessos de p1 a p4, notemus chi p1 acabat a s'istante 85, p2 a s'istante 35, p3 a s'istante 145, p4 a s'istante 150. Summende sas difer\u00e8ntzias amus a t\u00e8nnere [(85-30)+(35-15)+(145-60)+(150-45)]/4. Sa m\u00e8dia risultante est 66,25 ms (Tempus de isetu).\nSJF.\nSos algoritmos SJF (\"shortest job first\"), podent \u00e8ssere siat sena prelatzione (SNPF) siat cun prelatzione (SRTF).\nNon podende conn\u00f2schere su tempus chi su protzessu at a ocupare su protzessore (pro su problema de sa firmada), su sistema operativu at a impreare sos datos de elaboratziones pretzedentes. Pro f\u00e0ghere custu, impreat sa f\u00f2rmula:\nIn ue (0&lt;=\u03b1&lt;=1).\nMescamente:\nSNPF.\nS'algoritmu SNPF (\"Shortest Next Process First\") previdet chi siat esecutadu semper su protzessu cun su tempus de esecutzione prus curtzu tra cussos in isetu. Pighemus a es\u00e8mpiu chi siant arribados in manera contempor\u00e0nea sos sighentes protzessos, cadaunu cun sa durada de esecutzione sua in millisecundos:\nSos protzessos sunt esecutados in s'\u00f2rdine sighente: p2 \u2192 p4 \u2192 p3 \u2192 p1\nSena cunsiderare su tempus netzess\u00e0riu pro su c\u00e0mbiu de cuntestu, su protzessu p2 no abetat nudda, pro ite intrat luego in esecutzione, p4 abetat 2 millisecundos, ca intrat in esecutzione a pustis de p2, tando p3 abetat 6 millisecundos e p1 nd'abetat 12. Su tempus m\u00e8diu de isetu est paris a (0+2+6+12)/4= 5 millisecundos.\nFaghet a dimustrare chi custu algoritmu est primorosu, ca cunsentit de ot\u00e8nnere semper su balore prus bassu de tempus de isetu m\u00e8diu. A dolu mannu, no est poss\u00ecbile a dd'aplicare, in cantu non si podet conn\u00f2schere a in antis cantu at a durare s'esecutzione de su protzessu. Nointames faghet a proare ddu prev\u00ecdere, ca diat p\u00f2dere assimigiare a is esecutziones pretzedentes.\nUna t\u00e8cnica impreada est cussa de impreare sa m\u00e8dia m\u00f2bile esponentziale: formula_1, in ue formula_5 est s'istima de sa n-esima esecutzione de su protzessu, formula_6 s'istima atuale e formula_7\u2208formula_8 est su pesu chi depet \u00e8ssere assignadu a su passadu de su protzessu e de s\u00f2litu pro formula_9 ddoe at una discreta istima de su cumportamentu de su protzessu e unu resurtadu atzet\u00e0bile.\nSRTF.\nS'algoritmu SRTF (\"Shortest Remaining Time First\") si difer\u00e8ntziat pro su fatu chi, cando arribat unu protzessu nou cun durada minore de su tempus netzess\u00e0riu a su protzessu in esecutzione pro acabbare sa sessione sua, su pianificadore faghet unu c\u00e0mbiu de cuntestu e nde ddi assignat sa CPU.\nHRRN.\nS'algoritmu HRRN (\"Higher Responsive Ratio Next\") est impreadu pro prev\u00e8nnere s'isetu esageradu de sos protzessos longos, ca cun SNPF e SRTF is chi sunt prus curtzos tenent prioridade, e si basat subra su tempus de isetu de unu protzessu impreende sa f\u00f2rmula formula_10 ue formula_11 est su tempus de isetu e formula_12 su consumu de sa CPU imbeniente istimadu.\nMultilevel Feedback.\nMancari chi su tempus de esecutzione de unu protzessu non potzat \u00e8ssere istimadu cun pretzisione in su su momentu chi intrat in su sistema, ddoe at sa possibilidade de istimare su tempus coladu. Est introduidu su cuntzetu de Feedback segundu su cale si penalizant sos protzessos chi ant gastadu prus tempus in su sistema. Su Multilevel Feedback (o Feedback cun coas m\u00f9ltiplas) est una pianificatzione basada subra cantos de tempus e impreat unu mecanismu de prioridade din\u00e0mica. Cando unu protzessu intrat in su sistema, tenet una prioridade assignada segundu crit\u00e8rios pre-definidos e est insertadu in una coa cun unu cantu de tempus fissadu. Si su protzessu chi s'agatat in istadu de esecutzione finit su cantu suo de tempus, est iscostiadu in una coa cun unu cantu de tempus prus mannu ma cun una prioridade minore.\nOgni coa est manigiada pro m\u00e8diu de s'algoritmu de round-robin, totus tranne s'\u00f9rtima chi est serbida tr\u00e0mite FCFS. Carater\u00ecsticas:\nFSS.\nS'algoritmu FSS (\"Fair Share Scheduling\") collit sos protzessos in grupos, gai est poss\u00ecbile t\u00e8nnere unu controllu prus mannu de sa distributzione de sas risursas computatzionales."}
{"id": "18978", "revid": "7227", "url": "https://sc.wikipedia.org/wiki?curid=18978", "title": "Cinesos", "text": ""}
{"id": "18979", "revid": "2404", "url": "https://sc.wikipedia.org/wiki?curid=18979", "title": "Atollu Midway", "text": "S'Atollu Midway (fintzas connotu che \u00ecsulas Midway) est unu territ\u00f2riu no incorporadu dae sos Istados Unidos. S'istatus suo est su de \u00e0rea insulare a c\u00e0rrigu de su Dipartimentu de s'Internu, incl\u00f9idu in sas \u00ecsulas minores perif\u00e8ricas de Istados Unidos.\nSas \u00ecsulas formant un'atollu de 6,2 km\u00b2 postu in su Patz\u00ecficu setentrionale, a curtzu de s'estremu nord-otzidentale de s'artzip\u00e8lagu de Hawaii, cunsistente in una barrera de coraddu in forma de aneddu, e numerosas isuleddas de arena. Sas duas \u00ecsulas prus importantes cantu a mann\u00e0ria, Sand Island e Eastern Island, sunt s'b\u00ecvidas de millis de pugiones marinos. S'agatant aprossimadamente a mesu tretu intre Calif\u00f2rnia e Filipinas, fatu chi at determinadu su n\u00f9mene in inglesu midway ('mesu caminu').\nS'economia si mantenet de su totu cun fundos guvernativos, e tantis alimentos comente benes de manifatura depent \u00e8ssere importados. S'\u00e0rea de Midway est reconnota mescamente dae sa Batalla de Midway, chi at tenta logu durante sa Segunda Guerra Mundiale. Sa Marina de sos Istados Unidos aiat rebusadu un'atacu giaponesu; custa vit\u00f2ria nordamericana at marcadu unu cambiamentu in s'iscen\u00e0riu de sa gherra in su Patz\u00ecficu."}
{"id": "18980", "revid": "2404", "url": "https://sc.wikipedia.org/wiki?curid=18980", "title": "\u00ccsula Howland", "text": "S'\u00ecsula Howland (in inglesu \"Howland Island\") est unu territ\u00f2riu de su Patz\u00ecficu amministradu dae sos Istados Unidos de Am\u00e8rica ufitzialmente \"unincorporated\" e \"unorganized\", est a n\u00e0rrere ca no si nch'\u00e0plicat sa costitutzione ne est apensadamente regulada sa forma de guvernu. Est incl\u00f9ida in sas \u00ecsulas minores perifericas de Istados Unidos. Est ispopulada.\nGeograficamente est situada a s'artzip\u00e8lagu de sas \u00ecsulas F\u00e8nix. Tenet tirada de 1,84 km\u00b2 cun unu clima ecuatoriale semi\u00e0rridu e vegetztzione pagu carca.\nFiat iscoberta in su 1822 dae George Worth, baleneri nordamericanu, e durante unu tempus est istada connota che \"Worth Island\". In su 1842, George Netcher de su baleneri nordamericanu Isabella ddi aiat postu su n\u00f9mene de su primu marineri chi l'aiat bida: Howland. In su 1857 sos Istados Unidos aiant pigadu possessu de su territ\u00f2riu poderende\u00b7si supra sa lege nordamericana subra sas \u00ecsulas de su guano e b'at \u00e0pidu s'isfrutu de custu led\u00e0mine durante sa metade \u00f9rtima de su de 19 s\u00e8culos. B'at \u00e0pidu carchi intentu de popolamentu ma no ant tentu sighida.\nIn die de oe est una reserva naturale."}
{"id": "18981", "revid": "2404", "url": "https://sc.wikipedia.org/wiki?curid=18981", "title": "\u00ccsula Jarvis", "text": "S'\u00ecsula Jarvis est unu territ\u00f2riu suta amministratzione de sos Istados Unidos de Am\u00e8rica ufitzialmente no incorporadu. Est incl\u00f9idu in sas \u00ecsulas minores perif\u00e8ricas de Istados Unidos.\nGeograficamente s'agatat in s'artzip\u00e8lagu de sas Isp\u00f2rades ecuadoriales. S'ist\u00e8rrida est de 4,5 km\u00b2. Est ispopulada. De clima tropicale semi\u00e0rridu e cun vegetatzione pagu carca, ufitzialmente amparadu dae sas leges de sos Istados Unidos.\nIn su 1821 fiat iscoberta dae su capitanu brit\u00e0nnicu Brown de su bastimentu \"Eliza Francis\". Su capitanu nordamericanu Michael Baker dd'aiat esploradu diversas bortas intre su 1835 e su 1845. In su 1858 fiat achirida dae sos nordamericanos chi nd'aiant isfrutadu su guano fintzas a cando fiat istadu esauridu in su 1879 e tando dd'aiant abandonada. Su 1889 su Regnu Unidu dd'aiat achirida formalmente ma non dd'aiat ocupadu. In su 1935 sos Istados Unidos aiant reclamadu e ocupadu s'\u00ecsula.\n\u00c0teros n\u00f9menes ist\u00f2ricos cun chi s'ant connotu de s'\u00ecsula sunt: \"Bunker\", \"Volunteer\", \"Jervis\", \"Brook\" e \"Brock\"."}
{"id": "18982", "revid": "2404", "url": "https://sc.wikipedia.org/wiki?curid=18982", "title": "Atollu Johnston", "text": "S'atollu Johnston est un'atollu postu in su Patz\u00ecficu setentrionale, intre Hawaii e sas Isporades ecuadoriales. Ufitzialmente est unu territ\u00f2riu no incorporadu dae Istados Unidos, amministradu diretamente dae Washington intro de sas \u00ecsulas minores perif\u00e8ricas de Istados Unidos.\nS'atollu tenet una ist\u00e8rrida totale de 2,8 km\u00b2. Est un'amparu de vida animale. Est def\u00e8ndidu dae militares e no est perm\u00ectidu de ddu bisitare.\nEst istadu agatadu sa prima borta dae su nordamericanu Joseph Pierpont in su 1796, ma s'iscoberta s'acr\u00e8ditat a su capitanu inglesu Johnston, in su 1807."}
{"id": "18983", "revid": "2404", "url": "https://sc.wikipedia.org/wiki?curid=18983", "title": "Distretu federale", "text": "Unu distretu federale est una partzidura amministrativa de unu sistema guvernativu federale. Fatu\u00b7fatu non si tratat de partziduras chi cumponent unu istadu, ma de entidades separadas in suta de cuntrollu deretu de su guvernu federale. \nAustr\u00e0lia.\nIn paris a sos ses istados aut\u00f2nomos (Nou Galles de su Sud, Queensland, Austr\u00e0lia Meridionale, Tasm\u00e0nia, Victoria e Austr\u00e0lia Otzidentale), sa federatzione australiana cumprendet duos territ\u00f2rios aut\u00f2nomos, su Territ\u00f2riu de sa capitale australiana e su Territ\u00f2riu de su Nord. \nIstados Unidos.\nSa capitale federale e sede de su guvernu istadunidensu in Washington s'agatat in unu distretu naradu Distretu de Columbia. Annotamala su guvernu de s'istadu cuntemplat carchi \u00e0teros tipos de distretos federales, no ispetzificadamente currelados a sa capitale:\nMala\u00ecsia.\nIn Mala\u00ecsia, s'espressione Territ\u00f2riu federale (malesu: \"Wilayah Persekutuan)\" indiv\u00ecduat tres territ\u00f2rios guvernados deretamente dae su guvernu federale: Kuala Lumpur (capitale natzionale), Putrajaya (tzentru amministrativu de su guvernu federale) e Labuan (tzentru finantzi\u00e0riu internatzionale offshore).\nAm\u00e8rica Latina.\nS'espressione \"Distrito Federal\" si referit a:\nUnos \u00e0teros impreos.\nIn R\u00f9ssia sunt presentes oto tzircund\u00e0rios federales, a bortas inditados fintzas cun su tr\u00e8mene \"distretos federales\", chi agrupant prus sugetos federales e chi non tenent nudda a b\u00ecdere cun sas partziduras territorales t\u00ecpicas de sos istados federales."}
{"id": "18984", "revid": "81", "url": "https://sc.wikipedia.org/wiki?curid=18984", "title": "\u00c0reas insulares de Istados Unidos de Am\u00e8rica", "text": "Un'\u00e0rea insulare (in inglesu: \"Insular area\") est unu territ\u00f2riu de Istados Unidos chi non faghet parte de perunu istadu federadu o de su Distretu de Columbia.\n\"Insular area\" est su tr\u00e8mene gen\u00e8ricu currente chi su Dipartimentu de Istadu de sos Istados Unidos impreat pro si ref\u00e8rrere a cale si siat commonwealth, istadu liberamente assotziadu, possedimentu o territ\u00f2riu compudadu dae su guvernu istadunidensu. In unos \u00e0teros cuntestos, sas \u00e0reas insulares de sos Istados Unidos podent \u00e8ssere descritas che dipend\u00e8ntzias, protetorados o \u00e0reas dipendentes (chi non f\u00e0ghent parte de unos \u00e0teros istados).\nSos residentes de custas \u00e0reas sunt cunsiderados \"natzionales\" de sos Istados Unidos, sende chi non pagant sas tassas federales, non part\u00e8tzipant a sas eletziones presidentziales ne eleghent membros de su cungressu. Sunt l\u00ecberos de si m\u00f2vere in s'internu de su paisu chentza restritzione de immigrados e sos produtos de sas \u00e0reas issoro tenent s'eticheta \"Made in the U.S\"."}
{"id": "18985", "revid": "2404", "url": "https://sc.wikipedia.org/wiki?curid=18985", "title": "\u00ccsulas minores perif\u00e8ricas de Istados Unidos de Am\u00e8rica", "text": "Cun \u00ecsulas minores perif\u00e8ricas de Istados Unidos de Am\u00e8rica (in inglesu: \"United States Minore Outlying Islands\") sunt una definitzione istat\u00ecstica de s'ISO 3166-1 impreada pro indicare sas 9 \u00ecsulas chi pertenent a sas \u00e0reas insulares de sos Istados Unidos: in s'otz\u00e8anu Patz\u00ecficu (s'\u00ccsula Baker, s'\u00ccsula Howland, s'\u00ccsula Jarvis, s'Atollu Johnston, su Kingman Reef, s'Atollu Midway, s'atollu Palmyra e s'\u00ccsula de Wake) e un'in su mare Cara\u00ecbicu (s'\u00ccsula Navassa).\nNiuna de sas \u00ecsulas minores perif\u00e8ricas de Istados Unidos est ist\u00e0bilmente b\u00ecvida. Sos \u00f9nicos residentes de sas \u00ecsulas sunt sos dipendentes de sas istatziones meteorol\u00f2gicas sient\u00ecficas e su personale militare presente in s'\u00ecsula. Su tzensu de su 2000 at contadu 315 persones in s'atollu Johnston e una persone in s'\u00ecsula de Wake. Non b'est istada niuna populatzione ind\u00ecgena locale, cun s'etzetzione de sa tzensida in su 1940. In su 1936 s'at aviadu sa colonizatzione de sas \u00ecsulas cun su s'aposentamentu de tzitadinos americanos in s'\u00ecsula de Baker, Howland e de Jarvis. Totu sas \u00ecsulas sunt istadas per\u00f2 evacuadas in su 1942 a c\u00e0usa de sa Segunda gherra mundiale."}
{"id": "18986", "revid": "7227", "url": "https://sc.wikipedia.org/wiki?curid=18986", "title": "Afganist\u00e0n", "text": "S'Afganist\u00e0n (AFI: /af\u0261anis'tan/) , ufitzialmente Emiradu Isl\u00e0micu de s'Afganist\u00e0n, est un'istadu chentza de essida a su mare de 652.864 km\u00b2 e de unos 33.332.025 bividores istimados in su 2016. Sa capitale est Kabul. Sas limbas ufitziales sunt su pashtu e su dari persiana.\nL\u00e0canat in s'ovest cun s'Ir\u00e0n, in su sud e in s'estu cun su Pakist\u00e0n, in su norte cun su Turkmenist\u00e0n, s'Uzbekist\u00e0n e su Tagikist\u00e0n e cun sa Tzina in sa regione prus esta de sa natzione (passaditzu de su Vacan).\nSa situatzione geogr\u00e0fica de s'Afganist\u00e0n nd'at fatu logu de at\u00f2biu de imp\u00e8rios e tzivilitades, gasi comente isp\u00e0tziu de c\u00e0mbiapares e comunicatzione de importantes polos culturales e cummertziales, intre issos su prus nodidu est su caminu de sa seda.\u200b Custu fatu, aici comente s'istrutura tribale sua, faghet dif\u00ectzile sa definitzione de s'Afganist\u00e0n che a Istadu in su cursu de s'ist\u00f2ria.\u200b S'ist\u00f2ria de su territ\u00f2riu chi \u00f2cupat oe s'Afganist\u00e0n est manna, s'agatant inditos segundu chi custas terras fiant abitadas dae s'\u00e8poca de sa Preist\u00f2ria. Dae s'edade antiga, passende pro su mesuevu, edade moderna e fintzas a s'edade cuntempor\u00e0nea est istadu parte de imp\u00e8rios e regnos medas."}
{"id": "18987", "revid": "2404", "url": "https://sc.wikipedia.org/wiki?curid=18987", "title": "Kabul", "text": "Kabul (in persianu: \u06a9\u0627\u0628\u0644, K\u0101bul) est sa capitale e sa tzitade prus manna de s'Afganist\u00e0n, e fintzas sa capitale de sa prov\u00ecntzia om\u00f2nima.\nEst posta in sa badde istrinta de su riu Kabul, in terrinu montosu, in antis de arribare a su passu de Khyber. Kabul est colligada cun su Tagikist\u00e0n mediante una galleria suta sos montes de s'Hindu Kush.\nEst unu tzentru econ\u00f2micu e culturale de importu mannu. Sa parte antiga de Kabul est prena de bazares postos durante g\u00f9turinos istrintos e tortuosos. Sos produtos printzipales sunt s'ind\u00f9stria militare, s'ind\u00f9stria t\u00e8ssile, sa de su m\u00f2bile e s'agroaliment\u00e0ria. Sa situatzione de gherra cont\u00ecnua dae su 1979 at limitadu sa produtividade econ\u00f2mica de sa tzitade.\nKabul tenet un'universidade, fundada in su 1931, e diversas istitutziones educativas. Comente logos de inter\u00e8ssiu culturale, cheret ammentuadu su Museu de Kabul e su Museu Natzionale, sa tumba e sos giardinos de Babur, su mausoleu de Nadir Shah, su Minar-i-Istiklal (o Colunna de s'Indipend\u00e8ntzia) fraigadu in su 1919 a pustis de sa de tres Gherras afganas, sa tumba de Timur Shah, e carchi moschea de importu.\nKabul est oe in die una de sas tzitades prus prenas de minas de su mundu e est in protzessu de torrada a fraigare."}
{"id": "18989", "revid": "12712", "url": "https://sc.wikipedia.org/wiki?curid=18989", "title": "Scheduler", "text": ""}
{"id": "18990", "revid": "12712", "url": "https://sc.wikipedia.org/wiki?curid=18990", "title": "Dispatcher", "text": ""}
{"id": "18991", "revid": "2404", "url": "https://sc.wikipedia.org/wiki?curid=18991", "title": "Giord\u00e0nia", "text": "Sa Giord\u00e0nia ([\u02a4or\u02c8danja]) o \"Regnu Hascemita de Giord\u00e0nia\" (in \u00e0rabu: \u0627\u0644\u0645\u0645\u0644\u0643\u0629 \u0627\u0644\u0623\u0631\u062f\u0646\u064a\u0629 \u0627\u0644\u0647\u0627\u0634\u0645\u064a\u0629\u200e, \"al-Mamlaka al-Urdunniyya al-H\u0101shimiyya\") est un'istadu de su Oriente M\u00e8diu (\u00c0sia). Sa capitale est Amman.\nCun ist\u00e8rrida de 89.342 km\u00b2 e populatzione de unos 10.458.000 bividores, l\u00e0canat a norte cun sa S\u00ecria, in su nord-estu cun s'Ir\u00e0q, in su sud-estu e in su sud cun s'Ar\u00e0bia Saudita, in su sud-ovest est s'aberet a su Mare Ruju, in s'ovest pigat l\u00e0cana cun Israele, su territ\u00f2riu palestinesu de Tzisgiord\u00e0nia e su mare Mortu. Est indipendente de su 1946 e sa forma sua de guvernu est sa monarchia costitutzionale.\nSa populatzione est costituida pro su 95% dae \u00e0rabos, chi s distinghent in \u00e0rabos giordanos (55% tzirca de sa populatzione) e \"\u00e0rabos palestinesos\" (unu 40%), arribados in Giord\u00e0nia in cunsigh\u00e8ntzia de sas gherras \u00e0rabu-israelianas de su 1948 e de su 1967.\nSa limba ufitziale de su Regnu est s'\u00e0rabu, ma s'impreu de s'inglesu est meda dif\u00f9ndidu in \u00e0mbitu guvernativu, culturale e sotziale. Ambas limbas sunt obligat\u00f2rias in sas iscolas p\u00f9blicas e privadas. Su frantzesu est imparadu in carchi iscola (siat p\u00f9blicas siat privadas), ma non est obligat\u00f2riu. S'armenu e sas limbas cauc\u00e0sicas sunt dif\u00f9ndidas intre sos membros de sas minorias.\nSegundu sas istimas de su 2001 su 92% de sa populatzione giordana est cumposta dae musulmanos sunnitos e su 6% de cristianos, (in majoria gregos-ortodossos, ma fintzas cat\u00f2licos, ortodossos-sirianos, coptos, armenos apost\u00f2licos e protestantes). B'est annotamala una minore minoria drusa in sa tzitade de Zarqa. In sa biddighedda de \u02bfAdasiyya b'est imbetzes una minore comunidade Bah\u00e1'\u00ed."}
{"id": "18992", "revid": "2404", "url": "https://sc.wikipedia.org/wiki?curid=18992", "title": "Amman", "text": "Amman (in \u00e0rabu \u0639\u0645\u0627\u0646, \u02bfAmm\u0101n) est sa capitale e cun unos 4.995.000 bividores sa tzitade prus populada de sa Giord\u00e0nia.\nA sa tzitade antiga in ue s'agatat Amman, paret chi in or\u00ecgine ddi nararent Rabbat Ammon (\u0631\u0628\u0629 \u0639\u0645\u0648\u0646) e a pustis in su de 3 s\u00e8culos a.C. ddi fiat postu \"Filad\u00e8lfia\"."}
{"id": "18993", "revid": "2404", "url": "https://sc.wikipedia.org/wiki?curid=18993", "title": "Beirut", "text": "Beirut (in \u00e0rabu: \u0628\u064a\u0631\u0648\u062a\u200e, Bayr\u016bt; in frantzesu Beyrouth) est sa capitale de su L\u00ecbanu, de chi est sa tzitade prus manna e portu printzipale. Beirut tenet una populatzione de unos 1,2 milliones de persones (2,1 annanghende\u00b7nche is trigh\u00ecngios), e est su tzentru cummertziale, banc\u00e0riu e finantzieri de su L\u00ecbanu. In Beirut bivet aprosimadamente sa metade de sa populatzione de su L\u00ecbanu.\nMancari una diversidade religiosa inusuale in s'Oriente M\u00e8diu, cun cunbiv\u00e8ntzia de cristianos (maronitas, ortodossos gregos, ortodossos armenos, cat\u00f2licos armenos, cat\u00f2licos romanos, protestantes), musulmanos (sunnitas e sciitas), ebreos e drusos, sa tzitade s'agatat div\u00ecdida intre unu cantone estu cristianu e unu de ovest musulmanu che cunsigh\u00e8ntzia de sa gherra tzivile su 1975. Sa majoria de is ebreos nde sunt fuidos."}
{"id": "18994", "revid": "2404", "url": "https://sc.wikipedia.org/wiki?curid=18994", "title": "Jemen", "text": "Su Jemen (AFI: /\u02c8j\u025bmen/; in \u00e0rabu: \u0627\u0644\u064a\u0645\u0646\u200e, \"al-Yaman\") est un'istadu postu de sa pen\u00ecsula \u00e0raba; su n\u00f9mene ufitziale est \"Rep\u00f9blica Unida de su Jemen\". Sa capitale est Sana'a.\nTenet ist\u00e8rrida de 527 970 km\u00b2 e contat populatzione de unso 24.052.000 bividores. Francu su territ\u00f2riu continentale cumprendet s'artzipelagu de Socotra, cumpostu dae bator \u00ecsulas de chi s'\u00ecsula de Socotra in s'otz\u00e8anu Indianu, e sos artzipelagos de Perim, Kamaran e Zucur-Hanish in su Mare Ruju.\nSu Jemen s'agatat in s'Oriente M\u00e8diu, in su sud de sa pen\u00ecsula \u00e0raba. L\u00e0canat cun su mare Ar\u00e0bicu, su golfu de Aden e su mare Ruju, in s'estu cun s'Om\u00e0n e in su norte cun s'Ar\u00e0bia Saudita. Sas fronteras cun s'Ar\u00e0bia Saudita sunt istadas definidas cun esatesa petzi de reghente, in cantu si tratat de territ\u00f2rios pro manna parte ispopulados.\nEconomicamente su Jemen est intre is istados prus p\u00f2beros de su mundu, cun cunditziones de suta-isvilupu dif\u00f9ndidu e dipend\u00e8ntzia casi totale de agiudos esternos, nointames progressos siant istados fatos dae su 1990, annu de sa reunificatzione."}
{"id": "18995", "revid": "2404", "url": "https://sc.wikipedia.org/wiki?curid=18995", "title": "Sana'a", "text": "Sana'a (in \u00e0rabu \u0635\u0646\u0639\u0627\u0621, \u1e62an\u2018\u0101\u2019) cun una populatzione de unos 1.937.451 bividores (2012), est sa capitale e sa tzitade printzipale de su Jemen. Est posta a 2.350 metros de art\u00e0ria; posta istrategicamente in su caminu intre Aden e Sa Meca, est su tzentru de una regione vit\u00edcola. Su tzentru antigu de Sana'a est iscritu dae su 1986 in sa lista de su patrim\u00e0niu de s'Umanidade, e in sa lista de su Patrimoniu de s'Umanidade in per\u00ecgulu dae su 2015.\n\"La budda min \u015ean\u2018\u0101\u2019\" ('San\u00e0 cheret bista') sunt sas famosas par\u00e0ulas atribuidas a s'imam Muhammad ibn Idris al-Shafi'i (768-820), chi aiat bisitadu s'antiga capitale diversas bortas. Comente issu, medas biagiadores de s'antigidade fiant abarrados impressionados dae sa bellesa de Sana'a. Su ge\u00f2grafu e ist\u00f2ricu famadu jemenita Al-Hamdan\u00ec si si fiat maravilliadu de sa bellesa de sa tzitade, e su biagiadore persianu Ibn Rusta, cuntempor\u00e0neu suo, nd'aiat apretziadu mescamente su m\u00e0ndigu. Sa tzitade betza de Sana'a est cunsiderada su museu a s'abertu prus mannu de su mundu, e est istada decrarada Patrimoniu Mundiale de s'Umanidade pro s'UNESCO in su 1986: cuntenet prus de chentu moscheas, d\u00f2ighi hammams e 6.500 domos de architetura ispetziale meda, cun turres de apartamentos, totu paris fraigadu in antis dae su de 11 s\u00e8culos. S'iscerant puru sa fortilesa de \"Qasr as-Silah\" e su mercadu de \"Bab al-Yaman\". Sa tzitade de San\u00e0 est unu tzentru culturale musulmanu, cun un'universidade isl\u00e0mica e diversas moscheas e iscolas cor\u00e0nicas."}
{"id": "18996", "revid": "2404", "url": "https://sc.wikipedia.org/wiki?curid=18996", "title": "Yemen", "text": ""}
{"id": "18997", "revid": "7227", "url": "https://sc.wikipedia.org/wiki?curid=18997", "title": "Om\u00e0n", "text": "Su Sultanadu de s'Om\u00e0n (in \u00e0rabu: \u0639\u0645\u0627\u0646\u200e, \"Om\u0101n\", pronuntziadu [\u0295uma\u02d0n]) est un'istadu asi\u00e0ticu situadu in sa portzione sud-orientale de sa pen\u00ecsula arabica. Sa capitale est Mascate.\nS'Om\u00e0n tenet ist\u00e8rrida de 309.501 km\u00b2 e contat unos 3.840.000 bividores. L\u00e0canat cun sos Emirados \u00c0rabos Unidos a nord-ovest, cun s'Ar\u00e0bia Saudita a ovest e cun su Jemen a sud-ovest. S'acarat in su mare Ar\u00e0bicu a sud e a estu, in su golfu de s'Om\u00e0n a nord-estu. A s'Om\u00e0n pertenent fintzas sas exclaves de Madha e Musandam, chi l\u00e0canant cun sos Emirados \u00c0rabos Unidos; sa segunda si ghetat a s'istrintu de Hormuz e a su golfu de s'Om\u00e0n.\nDe su de 17 s\u00e8culos s'Om\u00e0n at tentu unu imp\u00e8riu coloniale pr\u00f2piu, in cumpetitzione cun Portugallu e Regnu Unidu pro su controllu de su Golfu P\u00e8rsicu e de s'otz\u00e8anu Indianu. In su de 19 s\u00e8culos, per\u00ecodu de su m\u00e0ssimu lughidore, s'influ\u00e8ntzia pol\u00ecticu-econ\u00f2mica de custu imp\u00e8riu fiat arribada in Ir\u00e0n, Pakist\u00e0n e a Z\u00e0nzibar. Su noighentos at bidu imbetzes su forte declinu econ\u00f2micu de su sultanadu, sa cale prosperidade fiat basada in su fatu de \u00e8ssere unu richissimu mercadu de armas e iscraos, fainas intradas in crisis.\nA c\u00e0usa de custa decad\u00e8ntzia s'Om\u00e0n at r\u00f9idu in suta de sa forte influ\u00e8ntzia de su Regnu Unidu, diveninde parte de s'imp\u00e8riu suo che protetoradu fintzas a su 1971. Traditzionalmente su sultanadu si movet cunforme Regnu Unidu e Istados Unidos, ma at semper cunservadu sa soberania e mantenet oe una pol\u00ectica \u00e8stera indipendente.\nS'Om\u00e0n est una monarchia assoluta guvernada dae su sultanu, ma su parlamentu tenet carchi podere legislativu e de controllu. In sa santandria 2010 s'UNDP, subra 135 paisos cunsiderados, at classificadu s'Om\u00e0n comente s'Istadu chi at tentu su majore isvilupu sotzio-econ\u00f2micu in sos \u00f9rtimos 40 annos; su sultanadu est cunsideradu unu de sos prus isvilupados e ist\u00e0biles tra sos paisos \u00e0rabos."}
{"id": "18998", "revid": "2404", "url": "https://sc.wikipedia.org/wiki?curid=18998", "title": "Mascate", "text": "Mascate (in \u00e0rabu: \u0645\u0633\u0642\u0637\u200e, \"Masqa\u1e6d\"; in inglesu: \"Muscat\") est sa capitale e, cun populatzione de unos 1.310.826 bividores, sa tzitade prus manna de s'Om\u00e0n."}
{"id": "18999", "revid": "2404", "url": "https://sc.wikipedia.org/wiki?curid=18999", "title": "Emirados \u00c0rabos Unidos", "text": "Is Emirados \u00c0rabos Unidos (in \u00e0rabu: \u062f\u0648\u0644\u0629 \u0627\u0644\u0625\u0645\u0627\u0631\u0627\u062a \u0627\u0644\u0639\u0631\u0628\u064a\u0629 \u0627\u0644\u0645\u062a\u062d\u062f\u0629\u200e, \"Dawlat al-Im\u0101r\u0101t al-\u02bfArabiyya al-Mutta\u1e25ida\", \u00abIstadu de is Emirados \u00c0rabos Unidos\u00bb) sunt un'istadu in su sud-estu de sa Pen\u00ecsula ar\u00e0bica, in s'\u00c0sia sud-otzidentale. Est cumpostu dae sete emirados: Abu Dhabi, Ajman, Dubai, Fujaira, Ras al-Khaima, Sharja e Umm al-Qaywayn. Sa capitale est Abu Dhabi.\nIn antis de su 1971, fiant n\u00f2didos che sos Istados de su Tregu (\"Trucial States\"), cun riferimentu a unu tregu impostu in su de 19 s\u00e8culos dae is brit\u00e0nnicos a unos cantos isceicos \u00e0rabos chi non cuntrastaiant - e prusaprestu poderaiant - fainas piratas chi miraiant a corfire is bastimentos transitende in su tretu de mare de cumpet\u00e8ntzia issoro. \nSa natzione tenet ist\u00e8rrida totale de 83 600 km\u00b2 e contat unos 9.701.315 bividores. L\u00e0canat cun s'Om\u00e0n in su sud-estu, cun s'Ar\u00e0bia Saudita in su sud-ovest e si ghetat a su Golfu P\u00e8rsicu in su norte."}
{"id": "19000", "revid": "2404", "url": "https://sc.wikipedia.org/wiki?curid=19000", "title": "Abu Dhabi", "text": "Ab\u016b Dhab\u012b, o prus curretamente Abu \u1e92aby (in \u00e0rabu: \u0623\u0628\u0648 \u0638\u0628\u064a), est sa capitale de sos Emirados \u00c0rabos Unidos e cabulogu de s'emiradu om\u00f2nimu. S'agatat in un'\u00ecsula a forma de T chi ispronghet a su Golfu P\u00e8rsicu dae sa costa tzentru-otzidentale. In su 2014, sa tzitade bera e pr\u00f2pia contaiat una populatzione de 1,5 milliones de persones.\nSa tzitade fiat fundada in su 1791 de sa trib\u00f9 beduina de sos Ban\u016b Y\u0101s, chi aiant ocupadu sa regione, lassende su Najd pro more de cuntrastos cun sos wahhabitos de s'Ar\u00e0bia.\nAbu Dhabi acas\u00e0giat uf\u00ectzios de su guvernu federale, est sa sede de su guvernu de sos Emirados \u00c0rabos Unidos, sede de sa fam\u00eclia de sos Emiros de Abu Dhabi e de su Presidente de sos Emirados \u00c0rabos Unidos, chi pertenet a custa fam\u00eclia. Su isvilupu lestru e s'urbanizzazione, paris cun su r\u00e8ditu m\u00e8diu relativamente de sa populatzione sua, at mudadu sa tzitade in una metropoli manna e adelantada. Oe sa tzitade est su tzentru de su paisu in sas fainas pol\u00ecticas e industriales, froas de \u00e8ssere un'importante tzentru culturale e cummertziale. Abu Dhabi rapresentat agiomai sos tres duos unu de s'economia de sos Emirados \u00c0rabos Unidos cun unos 400 milliardos de dollaros istadunidensos.\nAbu Dhabi est sa de bator tzitades prus caras pro sos traballadores espatriados in sa regione, in su 2014 est istada sa de 68 tzitades prus gastosas de su mundu.\nPropassende prus de 300 tzitades, intre chi Tokyo, Basilea, M\u00f2nacu e Vienna, sa capitale de sos Emirados \u00c0rabos Unidos est torrada in pitzu a sa lista che tzitade prus segura de su mundu."}
{"id": "19001", "revid": "2404", "url": "https://sc.wikipedia.org/wiki?curid=19001", "title": "Ar\u00e0bia Saudita", "text": "S'Ar\u00e0bia Saudita (in \u00e0rabu: \u0627\u0644\u0633\u0639\u0648\u062f\u064a\u0629\u200e, \"al-Su\u02bf\u016bdiyya\" o \"al-Sa\u02bf\u016bdiyya\") ufitzialmente connota che Regnu de s'Ar\u00e0bia Saudita (in \u00e0rabu: \u0627\u0644\u0645\u064e\u0645\u0652\u0644\u064e\u0643\u064e\u0629 \u0627\u0644\u0639\u064e\u0631\u064e\u0628\u0650\u064a\u064e\u0629 \u0627\u0644\u0633\u064e\u0639\u064f\u0648\u062f\u0650\u064a\u0629\u200e, \"al-Mamlaka\u1e97 al-\u02bfArabiyya\u1e97 al-Su\u02bf\u016bdiyya\u1e97\") est su prus mannu istadu \u00e0rabu de s'\u00c0sia otzidentale pro subrafache e su segundu prus mannu de su mundu \u00e0rabu (a fatu de s'Algeria). Sa capitale est Riyad.\nSa populatzione arribat a prus de 31 milliones de persones e su paisu si ponet a su segundu logu a livellu mundiale pro n\u00f9meru de immigrados retzidos in su territ\u00f2riu suo. Tirat a 2.149.690 km\u00b2 e l\u00e0canat cun Giord\u00e0nia e Ir\u00e0q in su norte, cun su Kuwait in su nord-estu, cun su Qat\u00e0r e sos Emirados \u00c0rabos Unidos in estu, s'Om\u00e0n in su sud-estu, su Jemen in su sud, su mare Ruju in s'ovest e su golfu P\u00e8rsicu in s'estu.\nSu Regnu de s'Ar\u00e0bia Saudita est istadu fundadu in su 1932 de \u02bfAbd al-\u02bfAz\u012bz b. Sa\u02bf\u016bd (n\u00f2didu durante sa majoria de su regnu suo che \"Ibn Sa\u02bf\u016bd\"), fintzas chi sas conchistas chi infines ant batidu a sa creatzione de su Regnu aiant pigadu s'inghitzu in su 1902, cando issu e totu aiat conchistadu Riyad, logu de or\u00ecgine de sa fam\u00eclia sua, sa dinastia Saudita, denominada in \u00e0rabu \"\u0100l Sa\u02bf\u016bd\". Giai de su naschimentu suo, su guvernu de s'Ar\u00e0bia Saudita fiat una monarchia assoluta e sighit sas l\u00ecnias ghia isl\u00e0micas in mat\u00e8ria de sutzessione. S'Ar\u00e0bia Saudita est su logu de n\u00e0schida de s'Islam e su regnu est a bortas naradu \"sa terra de sas duas moscheas sacras\", in riferimentu a su al-Masjid a su-\u1e24aram (de sa Meca) e a s'al-Masjid a su-Nabaw\u012b (de Medina), sos duos santu\u00e0rios prus sacros de s'Islam.\nS'Ar\u00e0bia Saudita tenet sas prus mannas riservas de petr\u00f2liu in su mundu chi sunt cuntzentradas in manna parte in sa prov\u00ecntzia orientale. Su petr\u00f2liu rapresentat prus de su 95% de sas esportatziones e su 70% de sas intradas de su guvernu, fintzas chi sa cuota de economia non petrol\u00ecfera est andada reghentemente creschende. Custu at fatzilitadu sa mudadura de unu regnu desertu suta-isvilupadu in una de sas natziones prus ricas de su mundu. Ampros proventos de su petr\u00f2liu ant perm\u00ectidu una modernizatzione lestra, comente pro esempru sa criatzione de un'istadu sotziale. Tenet annotamala sa de ses prus mannas reservas de gas naturale in su mundu. S'Ar\u00e0bia Saudita est s'\u00f9nicu istadu soberanu, paris cun sa Tzitade de su Vaticanu, a non t\u00e8nnere unu parlamentu."}
{"id": "19002", "revid": "2404", "url": "https://sc.wikipedia.org/wiki?curid=19002", "title": "Riyad", "text": "Riyad (in \u00e0rabu \u0627\u0644\u0631\u064a\u0627\u0636, ar-Riy\u0101\u1e0d [ar.ri\u02c8ja\u02d0d\u02e4], \u00abis Giardinos\u00bb) est sa capitale e sa tzitade prus manna de s'Ar\u00e0bia Saudita, posta in un'artipranu in su tzentru de sa pen\u00ecsola ar\u00e0bica, in sa regione de Najd e in sa prov\u00ecntzia de Riyad. Tenet un'ist\u00e8rrida de 1.554 km\u00b2 e sa populatzione de unos 7.676.654 bividores.\nSa tzitade si dividit in 17 distritos suta su controllu de sa Domo comunale de Riyad e de s'Autoridade pro s'Isvilupu de Riyad, cumandada dae su guvernadore provintziale de sa tzitade.\nMancari posta in una regione meda \u00e0rrida, bi proet ocasionalmente. B'ant chimbe digas chi mantenent s'abba proina, e puru 96 putzos e 467 km de condutziones chi batint cantidades mannas de abba dae is prantas dessalidores de su golfu P\u00e8rsicu."}
{"id": "19003", "revid": "2404", "url": "https://sc.wikipedia.org/wiki?curid=19003", "title": "Qat\u00e0r", "text": "Su Qat\u00e0r o ufitzialmente Istadu de su Qat\u00e0r (in \u00e0rabu \u0642\u0637\u0631, Qa\u1e6dar, pronuntziadu [\u02c8q\u0251t\u02e4\u0251r]) est un'emiradu de s'Oriente M\u00e8diu. Sa capitale est Doha.\nPostu in una pen\u00ecsula pitica de sa meda prus manna pen\u00ecsula Ar\u00e0bica tenet ist\u00e8rrida de 11.437 km\u00b2 e contat unos 2.168.273 bividores. L\u00e0canat in su sud cun s'Ar\u00e0bia Saudita e est pro su restu inghiriadu dae su golfu P\u00e8rsicu. Manna parte de s'istadu est una campura ist\u00e8rile de arena. In su sud-estu b'at s'impressionante \"Khor al'Adaid\" o \"mare interiore\", un'\u00e0rea de dunas de arena chi ingh\u00ecriant una baja de su golfu.\nEst un'emiradu (monarchia eredit\u00e0ria assoluta \"de facto\"), guvernadu dae sa fam\u00eclia reale Al Thani, chi guvernat s'istadu de su 1825. Indipendente de su Regnu Unidu dae su 1971, at varadu una costitutzione provis\u00f2ria s'annu a sighire. A pustis de su referendum costitutzionale de su 2003 fiat fata formalmente monarchia costitutzionale chi previdet s'eletzione dereta de 30 de is 45 membros de s'Assemblea consultiva mentras 15 sunt seberados dae s'emiru. Is primas eletziones sunt istadas in prus furriadas perlongadas; de fatu su p\u00f2dere est cuntzentradu in is manos de s'emiru e non sunt perm\u00ectidos is partidos pol\u00ecticos.\nDiferentemente de sa majore parte de is emirados a curtzu, su Qat\u00e0r at refudadu de intrare in s'Ar\u00e0bia Saudita - cuntantu chi ambaduos cumpartzint comunu orientamentu wahhabitu.\nDurante sos annos otanta aiat apoderadu s'isfortzu b\u00e8llicu de s'Ir\u00e0q in sa gherra Ir\u00e0n-Ir\u00e0q, in su 1991 s'aiat opostu a s'invasione irachena de su Kuwait e s'aiat postu a su costadu de sas fortzas chi aiant cumb\u00e0tidu in s'Ir\u00e0q in sa gherra de su Golfu."}
{"id": "19004", "revid": "2404", "url": "https://sc.wikipedia.org/wiki?curid=19004", "title": "Doha", "text": "Doha (\u0627\u0644\u062f\u0648\u062d\u0629 in \u00e0rabu, \"a-Daw\u1e25a\" o fintzas \"a-D\u014d\u1e25a\", literalmente \"s'\u00c0rbure Mannu\") est sa capitale e sa tzitade prus pobulada de s'istadu de Qat\u00e0r. S'agatat in su Golfu P\u00e8rsicu e teniat in su 2015 una populatzione de 956 460 bividores. Doha est sa prus manna tzitade de su Qat\u00e0r, su 60% de sa populatzione de s'istadu bivet difatis in sa tzitade o in s'\u00e0rea suburbana."}
{"id": "19005", "revid": "2404", "url": "https://sc.wikipedia.org/wiki?curid=19005", "title": "Tzisgiord\u00e0nia", "text": "Sa Tzisgiord\u00e0nia o Cisgiord\u00e0nia (literalmente \"sa parte a inoghe de su riu Giordanu\"; in \u00e0rabu: \u0627\u0644\u0636\u0641\u0629 \u0627\u0644\u063a\u0631\u0628\u064a\u0629\u200e, \"a\u1e0d-\u1e0ciff\u00e4 l-\u0120harb\u012by\u00e4\"; in ebr\u00e0icu: \u05d4\u05d2\u05d3\u05d4 \u05d4\u05de\u05e2\u05e8\u05d1\u05d9\u05ea\u200e?, \"HaGadah HaMa'aravit\" o, semper in ebr\u00e0icu e ufitzialmente pro s'Istadu de Israele \u05d9\u05d4\u05d5\u05d3\u05d4 \u05d5\u05e9\u05d5\u05de\u05e8\u05d5\u05df, \"Yehuda ve'Shomron\", traduidu \"Giudea e Samaria\"; in inglesu naradu \"West Bank\", \"s'oru otzidentale\") est unu territ\u00f2riu chentza de bessida a su mare in s'oru otzidentale de su riu Giordanu, in s'Oriente M\u00e8diu. Faghet parte, paris a sa Fr\u00f2ngia de Gaza, de is \"territ\u00f2rios palestinesos\" e de sa regione ist\u00f2ricu-geogr\u00e0fica de Palestina.\nIn antis de sa Gherra Manna, sa zona como connota comente a Tzisgiord\u00e0nia fiat in suta de su dom\u00ecniu otomanu, comente parte de sa prov\u00ecntzia de S\u00ecria. In su 1920, in sa cunfer\u00e8ntzia de Sanremo, sa vit\u00f2ria de sas fortzas alliadas dd'aiat assignadu a sa soberania de su Mandadu brit\u00e0nnicu de sa Palestina. Sa Gherra \u00e0rabu-israeliana de su 1948 aiat bidu sa criatzione de Israele in una cantas partes s'ex Mandadu, mentras sa Tzisgiord\u00e0nia fiat istada conchistada e ann\u00e8ssida a sa Transgiordania chi a coa si fiat fata Giord\u00e0nia. Sos ac\u00f2rdios de armist\u00ectziu de su 1949 ant definidu is l\u00e0canas suas \"ad interim\".\nDe su 1948 a su 1967, sa zona fiat abarrada suta controllu giordanu, e sa Giord\u00e0nia no at rinuntziadu ufitzialmente a is pretesas suas in s'\u00e0rea fintzas a su 1988. Sas rechertas de sa Giord\u00e0nia non fiant mai reconnotas dae sa comunidade internatzionale, francu su Regnu Unidu. Sa definitzione de is l\u00e0canas fiat istabilida a pustis de s'istipulatzione de s'armist\u00ectziu de Rodi, cando fiat definida dae sas l\u00ecnias de \"sessade su fogu\" intre sos es\u00e8rtzitos israelianu e giordanu. De su 1967, a segus de sa Gherra de is Ses Dies, sa parte majore de sa Tzisgiord\u00e0nia est andada suta de ocupatzione militare israeliana, mancari siat pret\u00e8ndida pro intreu de s'Istadu de Palestina, andende a costituire paris a sa Fr\u00f2ngia de Gaza is gai fentomados territ\u00f2rios palestinesos ocupados dae sos israelianos."}
{"id": "19007", "revid": "2404", "url": "https://sc.wikipedia.org/wiki?curid=19007", "title": "Cisgiord\u00e0nia", "text": ""}
{"id": "19008", "revid": "2404", "url": "https://sc.wikipedia.org/wiki?curid=19008", "title": "Fr\u00f2ngia de Gaza", "text": "Sa Fr\u00f2ngia de Gaza (in \u00e0raba: \u0642\u0637\u0627\u0639 \u063a\u0632\u0651\u0629, \"Qi\u1e6d\u0101\u02bf \u1e20azza\"; in ebreu \u05e8\u05e6\u05d5\u05e2\u05ea \u05e2\u05d6\u05d4, \"Retzu'at 'Azza\") est una fr\u00f2ngia de terra chi pertenet a sa natzione de Palestina, e chi s'agatat a su sud-ovest de s'Istadu de Israele. Tenet ist\u00e8rrida de 365 km\u00b2, pro unos 1.760.000 bividores e faghet l\u00e0cana cun s'Egitu in su sud-ovest, cun s'Israele in s'estu e norte, e in s'ovest si ghetat a su Mediterr\u00e0neu\nIn s'annu 2005, sas FDI si nde sunt retiradas. In die de oe custu territ\u00f2riu est guvernadu dae su movimentu Ham\u00e0s. Est unu territ\u00f2riu palestinesu autoguvernadu chi, paris cun Tzisgiord\u00e0nia faghet parte de s'Autoridade Natzionale Palestinesa, definida in sos Ac\u00f2rdios de Oslo e in sa risolutzione 1860 de su Cuss\u00ecgiu de Seguresa de sas Natziones Unidas, chi est istada amm\u00ectida dae s'Assemblea Generale de sas Natziones Unidas che Istadu cun s'istatutu de ossevadore suta n\u00f9mene de \"Istadu de Palestina\"."}
{"id": "19009", "revid": "7173", "url": "https://sc.wikipedia.org/wiki?curid=19009", "title": "Gerusalemme Est", "text": "Gerusalemme Esta o Gerusalemme Orientale (in \u00e0rabu: \u0627\u0644\u0642\u062f\u0633 \u0627\u0644\u0634\u0631\u0642\u064a\u0629\u200e, \"al-Quds\"; in ebr\u00e0icu: \u05de\u05d6\u05e8\u05d7 \u05d9\u05e8\u05d5\u05e9\u05dc\u05d9\u05dd\u200e), capitale proclamada de s'Istadu de Palestina, est sa parte orientale de Gerusalemme, unilateralmente ann\u00e8ssida dae Israele in su 1967 a pustis de sa Gherra de is Ses Dies.\nSa parte orientale de sa tzitade incluet sa Tzitade Betza de Gerusalemme e unos cantos logos cunsiderados santos de is religiones abram\u00ecticas (ebraismu, cristian\u00e8simu, islam), cales su Monte de su Templu, su Muru Otzidentale, sa moschea al-Aqsa, sa bas\u00eclica de su Santu Sepulcru. Pro \"Gerusalemme Esta\" faghet a int\u00e8ndere tantis sa zona in suta de su dom\u00ecniu giordanu in su per\u00ecodu 1949-1967 (ist\u00e8rrida subra 6,4 km\u00b2), cantu totu sa zona a pustis ann\u00e8ssida dae Israele (ist\u00e8rrida subra 70 km\u00b2).\nSegundu su pranu de partzidura de s'ONU de su 1947 totu Gerusalemme diatd\u00e8pere costituire unu territ\u00f2riu internatzionalizadu, enclave in s'internu de s'Istadu \u00e0rabu. Israele at firmadu su pranu de partzidura, ma is \u00e0rabos dd'ant refudadu. A fatu de sa gherra \u00e0rabu-israeliana de su 1948, Gerusalemme s'at agatadu dividida in duas zonas: cussa otzidentale, b\u00ecvida mescamente de populatzione ebr\u00e0ica, guvernada dae Israele; cussa orientale, b\u00ecvida mescamente de populatzione \u00e0raba, guvernada dae sa Giord\u00e0nia. Is \u00e0rabos chi biviant in is trigh\u00ecngios de sa zona otzidentale, comente a Katamon e Malha, s'ant d\u00e8pidu fuire; su matessi est acont\u00e8ssidu a is ebreos chi biviant in sa zona orientale, comente in sa Tzitade Betza o sa Tzitade de David. S'\u00f9nica zona orientale chi Israele at mantentu durante is 19 annos de su dom\u00ecniu giordanu est istada su monte Scopus, in ue est posta s'Universidade Ebr\u00e0ica de Gerusalemme, chi at costituidu un'enclave e duncas no est cunsiderada parte de Gerusalemme Esta.\nIn su 1967, a pustis a sa Gherra de is Ses Dies, sa Tzisgiord\u00e0nia fiat ocupada dae Israele; su matessi fiat sutz\u00e8didu a Gerusalemme Est e unas cantas biddas a ingh\u00ecriu.\nIn su mese de santandria 1967 su Cuss\u00ecgiu de Seguresa de is Natziones Unidas aiat aprovadu sa risolutzione 242, non vinculante, chi pediat su \u00abretiru de is fortzas israelianas de territ\u00f2rios ocupados in su cursu de sa reghente cuntierra\u00bb.\nIn su 1980, su parlamentu israelianu aiat aprovadu sa gai narada \"lege fundamentale\" chi proclamaiat unilateralmente \u00abGerusalemme, unida e indiv\u00ecdida [\u2026] capitale de Israele\u00bb. Su Cuss\u00ecgiu de Seguresa de s'ONU in sa resolutzione 478 de su 1980, non vinculante, aiat definidu sa \"lege fundamentale\" \u00abnulla e priva de balidesa\u00bb, \u00abuna violatzione de su deretu internatzionale\u00bb e unu \u00abs\u00e8riu ost\u00e0culu a sa res\u00e8ssida de sa paghe in M\u00e8diu Oriente\u00bb."}
{"id": "19010", "revid": "2404", "url": "https://sc.wikipedia.org/wiki?curid=19010", "title": "Kuwait", "text": "Su Kuwait (pronuntziadu [ku\u02c8wait]) est un'emiradu soberanu, situadu in s'\u00c0sia sud-otzidentale (Oriente M\u00e8diu), in un'\u00e0rea particularmente rica de petr\u00f2liu. Sa capitale est Al Kuwait.\nS'istadu tenet ist\u00e8rrida de 17 818 km\u00b2 e populatzione de unos 4.052.584 bividores. Si ghetat in s'estu in su golfu P\u00e8rsicu, l\u00e0canat cun s'Ar\u00e0bia Saudita in su sud e cun s'Ir\u00e0q in su norte. Su n\u00f9mene est su diminutivu de una par\u00e0ula \u00e0raba chi sign\u00ecficat fortilesa minore (a longu de su litorale). S'antigu n\u00f9mene de sa regione fiat \"Qurayn\". \nUnu 80% de sa populatzione est de etnia \u00e0raba, sos immigrados sunt mescamente egitzianos e pr\u00f2fugos chentza de tzitadin\u00e0ntzia peruna (\"bidun\"). Sa limba ufitziale est s'\u00e0rabu ma est meda connotu fintzas s'inglesu.\nSu Kuwait est una monarchia costitutzionale cun sistema de guvernu parlamentare, su prus antigu de su golfu. Su cabu de istadu est s'Emiru, cun t\u00ectulu semi-eredit\u00e0riu."}
{"id": "19011", "revid": "2404", "url": "https://sc.wikipedia.org/wiki?curid=19011", "title": "Al Kuwait", "text": "Al Kuwait (in \u00e0rabu: \u0645\u062f\u064a\u0646\u0629 \u0627\u0644\u0643\u0648\u064a\u062a\u200e, \"Mad\u012bnat al-Kuwait\", literalmente \"Tzitade de su Kuwait\", e in inglesu \"Kuwait City\"), est una tzitade de unos 3.925.000 bividores, capitale de s'Emiradu de su Kuwait."}
{"id": "19012", "revid": "2404", "url": "https://sc.wikipedia.org/wiki?curid=19012", "title": "Bahrein", "text": "Su Bahrein o Bahrain, ufitzialmente Regnu de su Bahrein (in \u00e0rabu: \u0645\u0645\u0644\u0643\u0629 \u0627\u0644\u0628\u062d\u0631\u064a\u0646\u200e, \"Mamlakat a su-Ba\u1e25rayn\"), est unu istadu minore postu in un'artzip\u00e8lagu de 33 \u00ecsulas a curtzu a sas costeras otzidentales de su Golfu P\u00e8rsicu, sa capitale est Manama, sa limba ufitziale s'\u00e0rabu.\nSu Bahrein, in pretzed\u00e8ntzia emiradu, est fatu unu regnu in su 2002, costituidu a monarchia costitutzionale. S'istadu est ghiadu dae sa fam\u00eclia reale \u0100l Khal\u012bfa.\nTenet ist\u00e8rrida de 765 km\u00b2 e contat unos 1 343 000 bividores, de chi unos 235 108 istr\u00e0ngios. Sas abbas territoriales l\u00e0canant a ovest cun sas de s'Ar\u00e0bia Saudita e a sud cun sas de su Qat\u00e0r. S'\u00ecsula prus importante est Bahrein, chi paris cun sas \u00ecsulas Sitrah e Muharraq format su n\u00f9cleu prus importante de s'artzip\u00e8lagu. S'ammentant fintzas sas \u00ecsulas minores de Nabih Saleh, su penitentzi\u00e0riu de Jidda, Umm a su-Nasan. In su sud-estu s'agatat, annotamala, s'artzip\u00e8lagu Hawar.\nN\u00f2didu pro su petr\u00f2liu e pro sas perlas, su Bahrein est fintzas sede de medas istruturas mannas in sa capitale Manama, intre chi su Bahrain World Trade Center e su Bahrain Financial Harbour. Su Grand-Prix de F\u00f2rmula 1 de Bahrein tenet logu a curtzu de su Bahrain International Circuit."}
{"id": "19013", "revid": "2404", "url": "https://sc.wikipedia.org/wiki?curid=19013", "title": "Manama", "text": "Manama (in \u00e0rabu: \u0645\u0646\u0627\u0645\u0629, \"Al-Man\u0101mah\") est sa capitale de su Bahrein. Est sa prus manna tzitade de s'istadu, cun populatzione aprossimada de 329.510 persones ma s'\u00e0rea metropolitana superat unos 628.000 bividores, agiomai su bator unu de s'intrea populatzione de su Bahrein.\nPosta in sas costas de su Golfu P\u00e8rsicu, Manama est b\u00ecvida dae una populatzione estremamente b\u00e0ria. A pustis de unu per\u00ecodu de controllu portughesu e persianu, in su de 20 s\u00e8culos, sa richesa petrol\u00ecfera de su Bahrein at contribuidu a perm\u00ectere una cr\u00e8schida econ\u00f2mica e demogr\u00e0fica lestra, munden Manama in un'importante tzentru finantzieri de s'Oriente M\u00e8diu."}
{"id": "19014", "revid": "2404", "url": "https://sc.wikipedia.org/wiki?curid=19014", "title": "Ramallah", "text": "Ramallah (in \u00e0rabu: \u0631\u0627\u0645 \u0627\u0644\u0644\u0647\u200e, \"R\u0101m All\u0101h\", chi sign\u00ecficat \"Monte de Deus\" o, prus propriamente, \"Domo de Deus\", in ebr\u00e0icu \u05e8\u05de\u05d0\u05dc\u05dc\u05d4) est una tzitade palestinesa de belle 27.092 bividores, situada in su tzentru de sa Tzisgiord\u00e0nia in sos montes de sa Giudea unos 18 km a norte de Gerusalemme; serbit de capitale \"de facto\" de s'Istadu de Palestina."}
{"id": "19017", "revid": "10458", "url": "https://sc.wikipedia.org/wiki?curid=19017", "title": "Singapore", "text": "Singapore (AFI: /sin\u0261a\u02c8pore/) ufitzialmente Rep\u00f9blica de Singapore (in malesu \"Republik Singapura\"; in inglesu \"Republic of Singapore\"; in tzinesu \u65b0\u52a0\u5761\u5171\u548c\u56fd, trasliteradu \"X\u012bnji\u0101p\u014d G\u00f2ngh\u00e9gu\u00f3\"; in tamil \u0b9a\u0bbf\u0b99\u0bcd\u0b95\u0baa\u0bcd\u0baa\u0bc2\u0bb0\u0bcd \u0b95\u0bc1\u0b9f\u0bbf\u0baf\u0bb0\u0b9a\u0bc1, trasliteradu \"Ci\u014bkapp\u016br Kudiyarasu\"), est una tzitade-istadu de su sud-estu asi\u00e0ticu, posta in s'estrema atza meridionale de sa pen\u00ecsula malesa, 152 km a norte de s'ecuadore. Tenet ist\u00e8rrida de 725.1 km2 e s'isvilupat in un'artzip\u00e8lagu formadu dae unas 60 \u00ecsulas, sa prus manna e printzipale de sas cales est s'\u00ecsula de Singapore in ue s'agatat sa metr\u00f2poli. In su norte Singapore est seberada dae sa Malaysia de s'Istrintu de Johor, in su sud est separada dae sas \u00ecsulas Riau indonesianas dae s'Istrintu de Singapore.\nSa tzitade-istadu est su de bator printzipales tzentros finantzieris de su mundu e est una de sas printzipales tzitades cosmopolitas de su globu, cun un'importante rolu in su cumm\u00e8rtziu internatzionale e in sa fin\u00e0ntzia. Su suo portu est intre de sos primos chimbe pro fainas e tr\u00e0ficu subra iscala mundiale.\nSingapore est unu Paisu cun una longa ist\u00f2ria de immigratzione. Tenet una populatzione b\u00e0ria e sos prus de 5 milliones de bividores sunt prevalentemente de etnia tzinesa, malesa, indiana e unas \u00e0teras iscratzas de asi\u00e0ticos e europeos.\nSu 42% de sa populatzione est istr\u00e0ngia, inoghe presente pro traballu o ist\u00f9diu. Sos traballadores istr\u00e0ngios costituint su 50% de su setore de sos serv\u00ectzios.\nSingapore est su segundu istadu prus densamente pobuladu de su mundu a pustis de su Printzipadu de M\u00f2naco e in su 2009 est imb\u00e0tidu a sa prus arta cuntzentratzione de million\u00e0rios in raportu a sa populatzione, in antis de Hong Kong, Isv\u00ectzera, Qat\u00e0r e Kuwait."}
{"id": "19018", "revid": "2404", "url": "https://sc.wikipedia.org/wiki?curid=19018", "title": "Indon\u00e8sia", "text": "S'Indon\u00e8sia, connota ufitzialmente che Rep\u00f9blica de Indon\u00e8sia, est un'istadu de su sud-estu asi\u00e0ticu. Cumpostu dae 17.508 \u00ecsulas (datu ufitziale de su guvernu indonesianu, minist\u00e8riu de su coordinamentu mar\u00ectimu, de su 27 maju 2018), est su prus mannu istadu-artzip\u00e8lagu de su mundu. Tenet ist\u00e8rrida de 1.904.569 km\u00b2 e cun populatzione de unos 270.461.776 bividores est su de bator Paisos prus populados de su mundu a pustis de Tzina, \u00ccndia e sos Istados Unidos e in antis de Pakist\u00e0n, Nig\u00e8ria e Brasile, annotamala est su paisu a majoria musulmana cun prus bividores de su mundu.\nS'Indon\u00e8sia est una rep\u00f9blica democr\u00e0tica presidentziale. Sa capitale natzionale est sa tzitade de Giacarta, situada in s'\u00ecsula de Giava. Sas fronteras terrestres sunt cun Mala\u00ecsia in s'\u00ecsula de su B\u00f2rneu, cun P\u00e0pua Noa Guinea in s'\u00ecsula de Noa Guinea e cun Timor Orientale in s'\u00ecsula de Timor. Unos \u00e0teros istados a curtzu sunt Singapore, Filipinas, Brunei, Austr\u00e0lia e \u00ccndia (\u00ecsulas Andamanas e Nic\u00f2bares).\nS'importu cumertziale cara a sa regione de s'artzip\u00e8lagu malesu remontat a su nessi a su de 7 s\u00e8culos, cando su Regnu Srivijaya giai cummertziaiat cun Tzina e \u00ccndia. Sos soberanos locales aiant adotadu gradualmente de s'\u00ccndia su modellu culturale, religiosu e pol\u00ecticu giai dae sos primos s\u00e8culos a pustis de Cristu, cun sa froridura de regnos ind\u00f9s e buddhistas. S'ist\u00f2ria indonesiana est istada influentziada dae sas pot\u00e8ntzias istr\u00e0ngias, interessadas a sas mannas risursas naturales chi podiat of\u00e8rrere custa terra.\nS'Islam est istadu intradu dae sos mercantes istr\u00e0ngios. Sas pot\u00e8ntzias europeas si fiant d\u00e8pidas gherrare pare\u00b7pare a su fine de monopolizare su cumm\u00e8rtziu de sas \u00ecsulas de sa Sonda e de sas Molucas durante s'Edade de sas Iscobertas. A pustis de tres s\u00e8culos e mesu de colonialismu olandesu, s'Indon\u00e8sia si fiat asseguradu s'indipend\u00e8ntzia a pustis de sa segunda gherra mundiale. S'ist\u00f2ria reghente de s'artzip\u00e8lagu s'est luegus fata treulada, cun disafios postos dae calamidades naturales, dae su problema de su separatismu, dae su protzessu de democratizatzione, e de sos per\u00ecodos de mud\u00e0ntzias econ\u00f2micas lestras.\nSende chi est fata de numerosas \u00ecsulas, s'Indon\u00e8sia s'assentat in isvariados grupos \u00e8tnicos, lingu\u00ecsticos, religiosos. Cussu giavanesu est su grupu \u00e8tnicu prus numerosu e dominante.\nComente istadu unit\u00e0riu e natzione, s'Indon\u00e8sia at isvilupadu un'identidade cumpartzida basada in una limba natzionale, una diversidade \u00e8tnica, unu pluralismu religiosu in sinu a una populatzione de majoria musulmana, e un'ist\u00f2ria de colonialismu e de rebellia a issu matessi.\nSu motu natzionale indonesianu, chi s'agatat poderadu de sa legend\u00e0ria Garuda, est a n\u00e0rrere s'\u00e0bbile mitol\u00f2gicu chi odr\u00ecngiat s'istendarte, est emblem\u00e0ticu in custu sensu: \"Bhinneka tunggal ika\" (\"Unidos in sa diversidade\", literalmente \"Medas, ma unu\"). Nointames sas tensiones e su separatismu ant batidu a iscontr\u00f2rios violentos chi ant a bortas arruinadu s'istabilidade pol\u00ectica e econ\u00f2mica.\nS'Indon\u00e8sia est un'istadu de cuntrastos: possedit ampras \u00e0reas ispopuladas e arestes, chi sustentant una de sas majores biodiversidades de su praneta, e \u00ecsulas densamente pobuladas (petzi Giava a sola contat 148 milliones de bividores). Mannas sunt sas risursas naturales, in parte galu no isfrutadas, ma sa poberesa, a cumintzu de su de 21 s\u00e8culos, est galu una realidade pro una parte manna de sa populatzione."}
{"id": "19019", "revid": "149", "url": "https://sc.wikipedia.org/wiki?curid=19019", "title": "Giacarta", "text": "Giacarta (AFI: /\u02a4a\u02c8karta/; in indonesianu \"Jakarta\" o \"DKI Jakarta\", giai \"Batavia\", \"Jayakarta\", \"Djakarta\", \"DKI Daerah Khusus Ibu kota\",) est sa capitale e sa printzipale tzitade de s'Indon\u00e8sia. Posta in sa costa nord-otzidentale de s'\u00ecsula de Giava, tenet ist\u00e8rrida de 661,52 km\u00b2 e populatzione de 10.075.310 bividores."}
{"id": "19020", "revid": "7227", "url": "https://sc.wikipedia.org/wiki?curid=19020", "title": "Istitutu Camillo Bellieni", "text": "S'Istitutu de Ist\u00f9diu e Chircas \"Camillo Bellieni\" est un'istitutu culturale de T\u00e0tari, intituladu a Camillo Bellieni e n\u00e0schidu in su 1989.\nSas atividades suas sunt ligadas a sa promotzione e a s'\u00e0mparu de sa limba sarda, a s'ist\u00f9diu de sa cultura sarda, e a \u00e0teras chircas e ist\u00f9dios chi pertocant a s'\u00e0mbitu lingu\u00ecsticu e s\u00f2tziu-lingu\u00ecsticu, did\u00e0ticu, liter\u00e0riu, ist\u00f2ricu, ist\u00f2ricu-art\u00ecsticu, geogr\u00e0ficu, antropol\u00f2gicu, filol\u00f2gicu, filos\u00f2ficu, pedag\u00f2gicu, psicol\u00f2gicu, sanit\u00e0riu, comunicativu, relatzionale, comportamentale, sotziale, giur\u00ecdicu, econ\u00f2micu, amministrativu, de sa did\u00e0tica de sa comunicatzione, de sas sabidurias de sa traditzione, de s\u2019artesania e in totus sos setores de sas t\u00e8cnicas, de sas isci\u00e8ntzias, de sas artes e de sa creatividade.\nIst\u00f2ria.\nS'istitutu est istadu fundadu in su 1989, e sa prima sea sua est istadu unu f\u00e0bricu in Carrera Roma, in T\u00e0tari.\nDae su 1990 sunt incumintzadas sas primas cunfer\u00e8ntzias, a pitzu de sos temas de \u201c\"Lo sport e la cultura del corpo\"\u201d, \u201c\"L\u2019identit\u00e0 della Sardegna nel quadro delle identit\u00e0 europee\"\u201d, \u201c\"Autogoverno &amp; autonomia. Realt\u00e0 o utopia della Sardegna\"?\u201d, \u201c\"Seminario didattico di alfabetizzazione informatica per insegnanti delle scuole elementari\"\u201d, \u201c\"Valorizzazione della lingua sarda e richiesta di una legge regionale di promozione e di tutela\"\u201d. Sunt sighidas fintzas \u00e0teras atividades a pitzu, in manera particulare, de sa chistione de sa limba sarda.\nIn su 1991 incumentzat sa publicatzione de sa rivista \"Sesuja,\" publicada cada bator meses.\nIn su 1992 s'Istitutu at retzidu su primu finantziamentu regionale, chi li at perm\u00ectidu de mudare sea, colende in su palatzu Meloni in Carrera Cavour, semper in T\u00e0tari, e de comporare unu pagu de materiale (elaboradores, elmentos de arredu e libros pro ab\u00e8rrere una biblioteca) pro incumentzre un'atividade istitutzionale.\nDae su 1999 at incumentzadu a traballare cun sa Regione, monitorende sos progetos a pitzu de sa limba sarda finantziados dae sa Lege Regionale n\u00b026 del 15/10/1997, e at mudadu torra sea tramude\u00b7nde\u00b7si in Carrera Giannetto Masala.\nIn su 2002 at ammaniadu unu Master, \u201c\"Traduttori e interpreti dal sardo in italiano, e dall\u2019italiano in sardo presso i tribunali e gli uffici pubblici\"\u201d, chi at torradu a ab\u00e8rrere in su 2004, e in su 2003 un'\u00e0teru, \u201c\"Operatori culturali nell\u2019ambito della lingua e della cultura sarda\"\u201d, chi at torradu a f\u00e0ghere in su 2017.\nIn su 2004 at ammaniadu unu cunvegnu, \u201c\"L\u2019insegnamento della lingua sarda nelle scuole tra ricerca linguistica e questioni didattiche\"\u201d, e su primu Festival de sa Literadura Sarda, in Bono.\nIn su 2005 ant incumintzadu a traballare a sos primos progetos finantziados dae sa lege 482/99, aberende uf\u00ectzios lingu\u00ecsticos e de furmatzione in sas biddae de Bono, Fiolinas, \u00cctiri, Ossi, Piaghe e Potuvigari, e at bortadu in sardu s'ordinamentu penitentzi\u00e0riu de sa Domo Tzircundariale de Casteddu.\nIn su 2007 at fatu una chirca sotziulingu\u00ecstica in sas prov\u00ecntzia de T\u00e0tari, N\u00f9goro e de s'Ogiastra.\nIn su 2009 at afestadu sos bint'annos dae sa fundatzione sua e at publicadu un'antologia de poesias, \"Minorities not Minority: A Window on Italian Cultures Volume 1, Poets from Sardinia\" cun s\u2019editore gallesu Cinnamon Press.\nIn su 2011 at ammaniadu su cunvegnu \u201c\"Chimbant\u2019annos de pol\u00ectica linguistica in Sardigna: dae sos primos passos a oe\"\u201d e su progetu intercomunale \"Aeras\" semper ligadu a sa 482/99, intre sas biddas de Irbono, Lotzorai, Talana, Triei, \u00c0rthana, Baunei, Elini, G\u00e0iru e Tortuelie, in ue ant creadu unu DVD interativu pro imparare sa limba sarda.\nIn su 2012 at bortadu in sardu (in duas grafias, logudoresu e campidanesu), sassaresu, gadduresu, catalanu e tabarchinu sa Carta de sos serv\u00ectzios de s'AERA (\"Azienda Regionale per l\u2019Edilizia Abitativa\") e est intradu in sa Fundatzione Coppieters de Bruxelles, chi s'ocupat de diversidade culturale e lingu\u00ecstica, diritos colletivos e de sas minorias, reforma istatale e costitutzionale, protzessos istatales, autodeterminatzione, migratzione, ist\u00f9dios de paghe e amparu de sos deretos umanos in Europa. A pustis, dae su 24 a su 26 de austu, at ammaniadu sa 1a Confer\u00e8ntzia Internatzionale de Sas Natziones Sena Istadu in s'Albergu Catalunya de S'Alighera.\nIn su 5, 6 e 7 de nadale de su 2013 at ammaniadu sa prima editzione de Literadura Limba, una mostra e una festa de sa literadura sarda in sas biddas de Tiesi, Boruta, Turalva e Cher\u00e8mule.\nIn su 2014 sa prefetura de T\u00e0tari at reconnotu sa personalidade giud\u00ecdica sua, s'Istitutu at publicadu su volume \u201c\"A SA SARDA\"\u201d, a incuru de Micheli Pinna e Anna Maria Tavera, at ammaniadu su progetu \u201c\"Bilinguismu: unu modellu culturale e un\u2019istile de vida. Legh\u00e8re, iscr\u00ecere, faeddare, f\u00e0ghere in sardu e in italianu.\"\u201d, in sas biddas de Biddanoa Monteleone e Irbono, ligadu a sa Lege Regionale n.15 de su martzu 2012, n\u00b06 art. 4, comma 40, chi at produidu su DVD \u201c\"Bilinguismu creschet\"\u201d e at fatu sas primas isperimentatziones de insegnamentu e de impreu veiculare de sa limba sarda in sas iscolas de Uri, \u00d9sini, Carzeghe, Otieri, Tiesi e \u00d2sile.\nIn su 2015 at incumentzadu a f\u00e0ghere cursos de furmatzione pro ghias tur\u00ecsticas sard\u00f2fonas pro sas cooperativas \"Sa Pintadera\" de Turalva e \"Costaval\" de Bonolva, creende fintzas su DVD promotzionale \"S\u00e8bera sa v\u00ecsita ghiada in sardu\". In su matessi annu at abertu s'Ofitzina Filos\u00f2fica sua, cun atividades de laborat\u00f2riu de filosofia pr\u00e0tica.\nIn su 2016 at collaboradu cun sa Dutora Michela Bonfieni, PhD e chircadora de s'Universidade de Edimburgu, pro agatare, in sas biddas de sa Sardigna, de sugetos dispon\u00ecbiles a f\u00e0ghere una proa creada pro collire datos, lingu\u00ecsticos e cognitivos, a pitzu de su bilinguismu sardu-italianu. Cussa chirca cheriat rilevare sos efetos de s'impreu de prus de una limba in sos chistionadores bil\u00ecngues sardu-italianu. Semper in su 2016 at ammaniadu sos Cursos de Furmatzione Arta pro sos operadores in s'\u00e0mbitu de sa limba e de sa cultura sarda.\nIn su 2017 at ammaniadu \u201c\"In sos logos de Angioy\"\u201d, una chirca ist\u00f2ricu-archiv\u00ecstica, sighida fintzas in su 2018, cun sa punna de creare \u00e0ndalas de turismu identit\u00e0riu in sos logos chi prus sunt istados ligados a s'ist\u00f2ria de Giuanne Maria Anjoy. Sant tapas sunt istadas isseberadas in Cher\u00e8mule-Bessude, Tiesi, Turalva, \u00cctiri, Uri, Ossi, Sem\u00e8stene-Bonolva, Macumere, Santu Lussurzu e T\u00e0tari. In su matessi annu ant ammaniadu fintzas sos cursos de agiornamentu, reconnotos dae su MIUR, \u201c\"Approccio alla filosofia per bambini e adolescenti, PWC, Philosophy with children\"\u201d, \u201c\"Metodologia e didattica dell\u2019insegnamento della Lingua sarda nel contesto degli insegnamenti e degli apprendimenti linguistici\"\u201d e \u201c\"Didattica della storia locale nel contesto della storia italiana, europea e mondiale, con esercitazioni sulla consultazione degli archivi presenti nel territorio\"\u201d. Semper in su 2017 sunt intrados in su \"Bureau\" de sa Fundatzione Coppieters.\nIn su 2018 at ammaniadu su cunvegnu \u201c\"Idee e protagonisti dell\u2019indipendentismo europeo\"\u201d, collaborende su sa Fundatzione Coppieters, e a pustis su cunvegnu \u201c\"Diritti e sovranit\u00e0 nell\u2019Europa contemporanea\"\u201d in T\u00e0tari, in su villinu Ricci.\nIn su matessi logu, in su 2019, at ammaniadu su convegnu \u201c\"Il sacro, la memoria, il tempo\"\u201d. Semper in su 2019, su 23 de santandria, in s'Albergu Grazia Deledda de T\u00e0tari, at afestadu sos 30 annos de atividade.\nIn su 2022 sa Regione Aut\u00f2noma de sa Sardigna at afidadu a s'Istitutu su c\u00f2mpitu de creare una norma ortogr\u00e0fica ufitziale pro sa limba tataresa."}
{"id": "19021", "revid": "2404", "url": "https://sc.wikipedia.org/wiki?curid=19021", "title": "Sri Lanka", "text": "Su Sri Lanka (AFI: /zri\u02c8lanka/), su cale n\u00f9mene ufitziale est Rep\u00f9blica Democr\u00e0tica Sotzialista de Sri Lanka (\u0dc1\u0dca\u0dbb\u0dd3 \u0dbd\u0d82\u0d9a\u0dcf in singalesu; \u0b87\u0bb2\u0b99\u0bcd\u0b95\u0bc8 in tam\u00ecl), connota fintzas che Ceylon ([\u02c8silon] n\u00f9mene ufitziale fintzas a su 1972), est un'istadu insulare chi s'agatat in \u00c0sia e \u00f2cupat s'om\u00f2nima \u00ecsula a illargu de sa costa sud-orientale de su subcontinente indianu. Pro more de sa particulare forma e de s'agatare meda a curtzu de costera indiana est fintzas narada \"l\u00e0mbriga de s'\u00ccndia\". Est parte de su Commonwealth brit\u00e0nnicu.\nCun ist\u00e8rrida de 65.610 km\u00b2 e populatzione de unos 21 milliones de persones, su Sri Lanka s'agatat in s'otz\u00e8anu Indianu. Sa terra continetale prus a curtzu est s'\u00ccndia.\nS'atuale capitale Sri Jayawardenapura Kotte, sede de su parlamentu de su Sri Lanka, est posta in s'\u00e0rea metropolitana de s'ex capitale Colombo; chi est sa prus manna e pobulada tzitade de s'istadu, e mantenet oe, carchi minist\u00e8riu e totu sas imbasciadas."}
{"id": "19022", "revid": "2404", "url": "https://sc.wikipedia.org/wiki?curid=19022", "title": "Sri Jayawardenapura Kotte", "text": "Sri Jayawardenapura Kotte (in singalesu \u0dc1\u0dca\u200d\u0dbb\u0dd3 \u0da2\u0dba\u0dc0\u0dbb\u0dca\u0db0\u0db1\u0db4\u0dd4\u0dbb \u0d9a\u0ddd\u0da7\u0dca\u0da7\u0dda, in tamil \u0b9a\u0bbf\u0bb1\u0bc0 \u0b9c\u0bc6\u0baf\u0bb5\u0bb0\u0bcd\u0ba4\u0ba9\u0baa\u0bc1\u0bb0 \u0b95\u0bcb\u0b9f\u0bcd\u0b9f\u0bc8), connota che \"Sri Jayawardenapura\" o, simplemente, Kotte, est sa capitale amministrativa de Sri Lanka.\nPosta in su distritu de Colombo, 8 km a est de sa capitale betza Colombo, contat unos 115.826 bividores. In sa tzitade tenet sede su parlamentu de su Sri Lanka, chi si bi est aposentadu su 29 de abrile 1982, in ocasione de sa formale inauguratzione de sa sede. Tzentru residentziale e mercadu agr\u00ecculu (printzipalmente de laores), contat v\u00e0rias ind\u00f9strias alimentares, de t\u00e8ss\u00ecngiu e de contza."}
{"id": "19024", "revid": "2404", "url": "https://sc.wikipedia.org/wiki?curid=19024", "title": "Maldivas", "text": "Sa Rep\u00f9blica de is Maldivas est un'istadu formadu dae unu grupu de atollos in s'otz\u00e8anu Indianu, a su sud-ovest de s'\u00ccndia e de su Sri Lanka, in s'\u00c0sia meridionale. Su n\u00f9mene nadiu est \"Mahaldib\" e diat derivare de su printzipale atollu \"Male\" e de \"dwipa\" (chi in s\u00e0nscritu cheret n\u00e0rrere \u00ecsula). Sa capitale est Mal\u00e9 in s'\u00ecsula de su matessi n\u00f9mene. S'aeroportu internatzionale est in s'\u00ecsula a costadu de Hulule. B'at 19 atollos in totale ma s'agatant \u00e0teras isuleddas, isc\u00f2llios e bangos de arena; is isuleddas e atollos sunt seberados dae canales chi permitent sa navigatzione a naes minores e fatu\u00b7fatu a naes mannas (semper intre de is atollos). \nEst costituidu dae 2.000 \u00ecsulas, de sas cales 203 sunt b\u00ecvidas, postas unos 450 km a sud de sa pen\u00ecsula de su Dec\u00e0n. Tirant cumplessivamente a 298 km\u00b2 pro una populatzione de unos 345.023 bividores.\nPossedet unu clima tropicale e \u00f9midu cun propidura de unos 2000 mm pro annu. S'islam est sa religione dominadora, su cale est istadu introd\u00f9idu in su 1153. Est istada una col\u00f2nia portughesa (1558), olandesa (1654) e brit\u00e0nnica (1887). In su 1953 at intentadu de istabilire una rep\u00f9blica ma pagos meses a pustis fiat torradu a imp\u00f2nnere su sultanadu. At otentu s'indipend\u00e8ntzia in su 1965 e in su 1968 fiat torrada a instaurare sa rep\u00f9blica. Est s'istadu prus pagu populadu de \u00c0sia e su prus pagu pobuladu intre is istados musulmanos.\nEst annotamala unu de is paisos asi\u00e0ticos prus piticos tantis in tr\u00e8menes de populatzione canto in ist\u00e8rrida. Cun una m\u00e8dia de 1,5 m subra su livellu de su mare, est fintzas su paisu prus b\u00e0sciu de su mundu. Puru est su chi presentat s'art\u00e0ria m\u00e0ssima prus minore de su mundu, a 2,5 m, una carater\u00ecstica chi ddu faghet meda vulnerable a s'artziamentu de su mare."}
{"id": "19025", "revid": "2404", "url": "https://sc.wikipedia.org/wiki?curid=19025", "title": "Mal\u00e9", "text": "Mal\u00e9 (in limba maldiviana \u0789\u07a7\u078d\u07ac) est una tzitade de unos 133.020 bividores, capitale de sa Rep\u00f9blica de sas Maldivas.\nMal\u00e9 est su tzentru de su cumm\u00e8rtziu de cocos, fibra de c\u00f2rgiu de coco, pramas, coco e conch\u00ecgios. Sa tzitade s'agatat in s'\u00ecsula de Mal\u00e9, in intro de s'atollu de Mal\u00e9.\nTenet una base de idrovolantes e un'atracu de naes. S'Aeroportu Internatzionale de Mal\u00e9 est in s'\u00ecsula a curtzu de Hulhule. Su portu s'est istadu ammanniadu balangende terra de su mare. S'\u00ecsula est de su totu urbanizada: sa tzitade nd'\u00f2cupat casi totu sa subrafache.\nSu 26 de nadale de su 2004, est acont\u00e8ssidu unu terremutu in Sumatra chi at provocadu unu tsunami in s'otz\u00e8anu Indianu. Mal\u00e9 est istada tocada dae su tsunami, chi at inundadu sas de tres duas partes de sa tzitade."}
{"id": "19026", "revid": "2404", "url": "https://sc.wikipedia.org/wiki?curid=19026", "title": "Limba br\u00e8tone", "text": "Su br\u00e8tone est una limba tz\u00e8ltica faeddada in s'ovest de sa Bretagna, in Frantza. In incuida mancari sos tentativos pro la torrare a abbiatzare, si c\u00e0rculat chi la faeddant unas 500.000 persones (prus de unu millione a cumintzu de su de 20 s\u00e8culos). Si documentat dae su de 5 s\u00e8culos e or\u00ecginat dae sa limba de sos emigrantes de s'\u00ccsula de Bretagna o Brit\u00e0nnia Manna, cun un'influ\u00e8ntzia minore de sa limba de G\u00e0llia.\nSas carater\u00ecsticas lingu\u00ecsticas chi cherent mentovadas b'ant sos pron\u00f9menes chi fundent cun sas prepositziones, e s'\u00f2rdine de sa fr\u00e0sia fless\u00ecbile meda. S'iscriet in alfabetu latinu e s'utilizat pro sa majoria sa grafia unida o istandard ma b'at duos \u00e0teros sistemas de ortografia in impreu (s'elaboradu dae su can\u00f2nicu Fransez Falc'hun e s'\u00e0teru naradu interdialetale).\nSos primos iscritos in br\u00e8tone remontant a su de 9 s\u00e8culos. In die de oe s'istatus legale contras e s'esclusione totale de sa vida p\u00f9blica e in s'iscola sunt frenende meda sa trasmissione de sa limba. Est pro custu chi s'UNESCO cuns\u00ecderat su br\u00e8tone una de sas limbas europeas in prus s\u00e8riu per\u00ecgulu dae s'isp\u00e8rdere."}
{"id": "19027", "revid": "7227", "url": "https://sc.wikipedia.org/wiki?curid=19027", "title": "Edina Altara", "text": "Edina Altara (T\u00e0tari, 9 tr\u00eculas 1898 \u2013 Lanus\u00e8i, 11 abrile 1983) est istada un'illustradora, decoradora, pintadora, tzeramista e istilista de moda sarda.\nBiografia.\nSa de tres de bator sorres (Aurora, Lavinia e \u00ccride), Edina Altara naschet e creschet in T\u00e0tari, in una fam\u00eclia burghesa. Su babbu, Eugenio Altara, fiat un'oculista origin\u00e0riu de Vitzi (N\u00f9goro) e sa mama, Gavina Campus, beniat dae una fam\u00eclia rica de Patada (T\u00e0tari). Giai dae pitzinna Edina ammustrat una not\u00e8vole mira pro su disinnu, sos colores e s'impreu de su paperi. Gi\u00f2vana a beru, incoragida fintzas dae su pintore tataresu Giuseppe Biasi, amigu de fam\u00eclia, incumentzat sa carriera art\u00ecstica sua comente a autodidata e a petzi degheoto annos, in su 1917, in sa mustra de sa \"Societ\u00e0 degli Amici dell'Arte\" de Torinu, tenet s'onore de b\u00ecdere comporadu dae su re Vittorio Emanuele III su collage suo \"Nella terra degli intrepidi sardi\" (connotu fintzas cun su t\u00ectulu \"Jesus salvadelu\"), chi oe est espostu in su Quirinale.\nArtistas che a s'iscultore Leonardo Bistolfi lis iscrient l\u00ecteras de elogio e su traballu suo benit signaladu dae cr\u00ecticos de importu, intre sos cales bi sunt Ugo Ojetti, Raffaello Giolli, Margherita Sarfatti, Corrado Ricci e Luigi Bartolini.\nA pustis de su cojuiu cun Vittorio Accornero de Testa, illustradore connotu cun su pseud\u00f2nimu de Victor Max Ninon, traballat comente a illustradora d\u00e9co in paris cun su maridu, e sos traballos in collaboratzione benint firmados \"Edina e Ninon\". In sos annos '20 e '30 realizat medas cartulinas pro sas domos editoras milanesas Degami, Cecami e N.M.M., e medas calendarieddos pro sos barbieris pro aziendas de cosm\u00e8ticos che a sa Viset (1923, 1924, 1928), sa Gi.Bi.Emme (1928), sa Caleri (1925), sa Valli (1941, 1942) e sa Bertelli (1939, 1950, 1951).\nSa tzer\u00e0mica.\nIntre sas fainas prus connotas de Edina Altara b'at cussa de sa produtzione tzer\u00e0mica, a sa cale s'artista si d\u00e8dicat partinde dae sos annos trinta. S'interventu de Edina in sa tzer\u00e0mica, nointames, si l\u00ecmitat a sa creatzione de sos disinnos. A prod\u00f9ere sas \u00f2peras (lados, pratigheddos e matonellas pintadas sutabidrina, cun curnisas sardas o in palma nana, custas \u00f9rtimas realizadas dae Iride Altara), est sa dita tataresa Margelli (una butega de prendas e art\u00ecculos de donu), chi nd'afidat sa realizatzione a sa Manifatura Ceramiche Faentine de Minardi. Si connoschet fintzas unu pratu, intituladu \"A convegno\", prod\u00f9idu dae sa Lenci de Torinu. A sa fine de sos annos trinta, pro more de sas dificultades de sa gherra, s'artista colat a sa t\u00e8cnica \u201ca fritu\u201d (decoradura cun colores sint\u00e8ticos subra tzer\u00e0micas smaltate in biancu), prus econ\u00f2mica, e faghet intrare sas sorres Iride e Lavinia in sa realizatzione de sos abbotzos suos, dende bida belle a una impresa familiare minoredda. Sos abotzos, realizados a collage dae Edina, a pustis de \u00e8ssere riproduidos in tzer\u00e0mica cun sa t\u00e8cnica de sa puntinadura a \"spolvero\" si traduiant in imm\u00e0gines assutas e sint\u00e8ticas. Custas matonellas, in paris chi in sa butega Margelli, benint b\u00e8ndidas in sa butega de Arte Sarda Ferrigno de sa Maddalena. De sas matonellas prod\u00f9idas cun sa t\u00e8cnica a fritu, si connoschent una setantina de sugetos diferentes. Pro sa majoria si tratat de figuras feminiles (cussas maschiles sunt pagas a beru). B'at carchi maternidade, ma de su restu sunt petzi figuras s\u00ecngulas. De sas matonellas e de sos lados realizados a Faenza, si connoschent una ventina de sugetos. Medas de cussos sunt iscenas cun prus persones. Custos sugetos beniant traduidos siat in subra de pratos de mann\u00e0rias diferentes, dae sos minores a beru a cussos mannos a beru (si connoschet un'esemplare de su pratu \"A Cunvegno\" de una sessantina de tzent\u00ecmetros de di\u00e0metru), siat in subra de matonellas. De su matessi disinnu, difatis, est poss\u00ecbile agatare siat sa versione in matonella chi cussa in pratu.\nSa moda.\nIn cussu matessi per\u00ecodu, Edina si d\u00e8dicat fintzas a sa moda e a sa decoradura. Artista poli\u00e8drica, disegnadora \u00e0bile, illustradora sens\u00ecbile e fantasiosa e creadora de moda, a pustis de s'ischirriada amistosa dae su maridu, in su 1934, aberit in Milanu, in sa domo sua, un\"'at\u00e9lier\" in gradu de atirare una clientela fina.\nDae su 1941 a su 1943 coll\u00e0borat cun sa rivista Grazia, realizende figurinos de moda. Dae su 1942 incumentzat a collaborare cun sa rivista feminile \"Bellesa,\" dir\u00ecgida dae Gio Ponti, de su cale, partinde dae su 1946, divenit collaboradora; ornat, intre s'\u00e0teru, medas arredos firmados dae su \"designer\" italianu. Gasi, intre sos annos baranta e sos annos sessanta sa collaboratzione sighida cun Ponti esaltat sa creatividade sua, chi si moet intre progetos de arredu e disinnu publicados in rivistas autor\u00e8voles che a \"Istile\" e \"Domus\". Semper in su per\u00ecodu de sa collaboratzione sua cun Gio Pontes, Edina Altara at tentu modu de traballare a sa decoradura de sos arredos de chimbe transatl\u00e0nticos: Conte Grande, Conte Biancamano, Andrea Doria, Oceania e Africa.\nIn sa carriera longa sua Edina Altara at illustradu una trintina de libros pro pitzinnos e at collaboradu cun rivistas e peri\u00f2dicos medas (disegnende illustratziones de moda, contos e publitzidades), intre sos cales: \"La Sorgente, In Penombra, Rivista Sarda, Il giornalino della Domenica, Cuor d'oro, La Donna, Giornale dei Balilla, Noi e il mondo, Lidel, Fantasie d'Italia, Scena illustrata, Per voi Signora, Bellezza, Rakam, Grazia, La Lettura, Fili Moda, Sovrana, La Fiaccola, Il Secolo XX\"."}
{"id": "19029", "revid": "2404", "url": "https://sc.wikipedia.org/wiki?curid=19029", "title": "Brunei", "text": "Su Brunei est un'istadu asi\u00e0ticu situadu in su norte de s'\u00ecsula de B\u00f2rneu. Sa capitale est Bandar Seri Begawan. \nS'istadu tirat a 5.765,3 km\u00b2 e contat unos 417.784 bividores. S'agatat inghiriadu dae su territ\u00f2riu malesu de Sarawak franca sa parte setentrionale, chi tocat a su mare tzinesu Meridionale. Su paisu est partzidu in duas partes pro m\u00e8diu de sa tzitade de Limbang, chi pertenet a sa Mala\u00ecsia.\nEst istada protetoradu brit\u00e0nnicu dae 1888 fintzas a 1984, annu cando at otentu s'indipend\u00e8ntzia prena. Sa forma de guvernu est su de su sultanadu. Su sultanu de Brunei, Hassanal Bolkiah, est cunsideradu unu de sos \u00f2mines prus ricos de su mundu. S'istadu faghet parte de su Commonwealth de sas Natziones e sa religione ufitziale est s'Islam."}
{"id": "19030", "revid": "7227", "url": "https://sc.wikipedia.org/wiki?curid=19030", "title": "Giuseppe Biasi", "text": "Giuseppe Biasi (T\u00e0tari, 23 de santandria de su 1885 \u2013 Andorno Micca, 20 de maju de su 1945) est istadu unu pintadore, intzisore e illustradore sardu.\nFigura portante de s'illustratzione e de sa pintura sarda, est istadu un'autore de importu mannu de su de XX s\u00e8culos.\nBiografia.\nIn sos primos annos de su Noighentos ist\u00f9diat in su Litzeu cl\u00e0ssicu Domenico Alberto Azuni e, in su mentres, pagu prus o mancu a 16 annos, incumentzat a collaborare comente caricaturista in sos paperis umor\u00ecsticos tataresos, serentes a sos ambientes goli\u00e0rdicos, che a \u201cIl Burchiello\u201d e \u201cIl Massinelli\u201d. In su 1904 tzucat a Roma, in ue su poeta tataresu Salvator Ruju l'introduit in sa redatzione de su setimanale sotzialista \"Avanti! della domenica\". Biasi at collaboradu cun sa testada partinde dae su 1905 finas a su 1910. \nIn su beranu de su 1905 est torra in Sardigna, in sa tzitade nadale sua, pro sighire sos ist\u00f9dios suos in lege. In su santugaine, in su teatru Politeama Verdi de T\u00e0tari, benit fata una mustra personale sua de caricaturas. In su 1906 binchet unu cuncursu pro s'iscolarizatzione italiana fata in sa tzitade nadale sua e tzucat, cun su conterraneo Mario M\u00f2ida De Murtas, in chirca de s'identidade sua incumentzende unu bi\u00e0giu in sas biddas de sa Sardigna, avventurende\u00b7si in sas regiones internas, dae sa Barb\u00e0gia a su Sulcis. Abarrat literalmente atzisadu dae s'ambiente e de sos cost\u00f9menes de Teulada.\nIn cue Biasi agatat, in s'est\u00e8tica de sas maneras de f\u00e0ghere sas cosas e de sos bestires traditzionales, de sa m\u00f9sica e de su c\u00e0ntigu, su chi chircaiat in intro de isse matessi, cudda originalidade virginale e aut\u00e8ntica, no ammantata ne de folclorismos o de nostalgias, ma mancu de su finas tropu f\u00e0tzile atzisu \"agreste\". Lu podimus difatis cunfrontare cun carchi \u00f2pera de s'\u00f9rtimu per\u00ecodu (mesches pit\u00f2ricas) in ue b'est sa rasta de una tzerta cumponente nost\u00e0lgica.\nIn su 1908 pigat sa l\u00e0urea in giurisprud\u00e8ntzia e in su 1909 incumentzat una collaboratzione de profetu cun s'iscritora nugoresa Gr\u00e0tzia Deledda, \"Grassia\", pr\u00e8miu Nobel pro sa literadura in su 1926. P\u00f9blicat in \"L'Illustrazione Italiana\" e \"La Lettura\". Est cosa de importu a ammentare chi in su matessi annu s'abbarolu suo \"Processione nella Barbagia di Fonni\" benit isseberadu pro pigare parte a sa Biennale de Ven\u00e8tzia.\nIn su 1913 pigat parte a sa prima Mustra de sa Setzessione Romana, mustra a sa cale at a pigare parte fintzas s'annu chi sighit, esponende fintzas in sa Biennale venetziana. In su 1914 intrat in su grupu de \"L'Eroica\", sa rivista dir\u00ecgida dae Ettore Cozzani in La Spezia chi s'est fata promotora de sa rin\u00e0schida de s'intzisione in sa linna.\nBenit mutidu a sas armas in su 1915, ma benit belle immediatamente fertu a un'anca e benit ricoveradu in Treviglio; pro sos efetos de sa ferida abarrat tz\u00e0nchinu.In su 1916 si tramudat in Milanu frecuentende\u00b7nde sos ambientes intelletuales e art\u00ecsticos e cobrende sutzessu bonu. Connoschet a Aroldo Bonzagni, cun su cale at a esp\u00f2nnere in su 1919 in sa Galleria Pesaro; sa pintura sua si faghet prus po\u00e8tica.\nS'esperi\u00e8ntzia romana de \"Valori plastici\" e mescamente sa currente noa de \"Novecento\" per\u00f2 signant pro issu unu declinu de su riellu de su p\u00f9blicu cara a sa pintura sua.\nSa pigada de su podere de su fascismu lu bidet in una positzione cr\u00ectica, chi li costat s'invitu a sa Biennale de su 1922. Traballat a s'aparatu decorativu de s'hotel Villa Serbelloni de Arturo Bucher in Bellagio (1923), ma in su complessu s'agatat in dificultades creativas e de fin\u00e0ntzia.\nIn sos primos de su 1924 tzucat a su Nord \u00c0frica. Bi s'at a trat\u00e8nnere finas a su 1927, bisitende sa Tripolit\u00e0nia, sa Cirenaica e s'Egitu, in chirca de ispiratziones noas e de unu primitivismu rigeneradore. Interessadu a s'arte africana, a sas caratzas rituales, a s'arte indiana, ma fintzas a Matisse e a Modigliani, faghet traballos a \u00f2giu, disinnos e t\u00e8mperas minores chi si proponet de isvilupare in su tempus benidore. S'esperi\u00e8ntzia africana su batit a elaborare un'istile assutu e sint\u00e8ticu, cun ist\u00e8rridas de colore \u00e0ridu e l\u00e0ngiu.\nTorradu in It\u00e0lia benit retzidu in manera frita in sa Biennale de su 1928, in ue esponet duos nudos mannos decorativos meda: \"Serenit\u00e0\" e \"La teletta\". Si retirat in Sardigna, in ue proponet e sighit a suportare sa formatzione de sa \"Fam\u00eclia art\u00ecstica sarda\" cale ass\u00f2tziu de artistas e intelletuales cuntr\u00e0ria a s'omologazione prom\u00f2vida dae s'istadu fascista pro m\u00e8diu de sos sindacados suos. S'initziativa benit cuntrastada dae su reg\u00ecmene chi istituit fintzas in Sardigna su Sindacadu de sas bellas artes, afidadu a su rivale suo Figari.\nSos primos annos trinta sunt pro issu dif\u00ectziles: esponet, belle ignoradu, a sa Biennale de su 1930 e a sa prima Cuadriennale de su 1931, ma tenet sutzessu in s'espositzione prus pagu importante de sa Mustra Coloniale de Roma.\nTraballat a sa Villa Argentina de Viareggio (1930), a s'istatzione ferruvi\u00e0ria de T\u00e8mpiu (1931), mentras li benit revocadu su traballu a sa sala consiliare de sa Comuna de T\u00e0tari.\nIn su 1935 p\u00f9blicat carchi libellu de cr\u00ectica aberta a su sistema de organizatzione de sas mustras istatales. Intre su 1936 e su 1938 esponet in Casteddu, Milanu e Biella. In sos primos annos baranta s'arte sua arribbat a \u00e8sitos real\u00ecsticos fritos.\nSemper pressadu dae dificultades econ\u00f2micas, in chirca de commitidas de decoradura si trasferit in Biella in su 1942; b'otenet unu sutzessu bonu, ma creat imb\u00ecdias in s'ambiente art\u00ecsticu locale.Sa produtzione de custos \u00f9rtimos annos est prena de pessimismu, chi est premonidore in una manera tr\u00e0gica.\nCando arribat sa Liberatzione benit acusadu dae una l\u00ectera an\u00f2nima de \u00e8ssere istadu un'ispia de sos tedescos; postu in presone, morit in manera tr\u00e0gica su 20 de maju de su 1945 in Andorno Micca, a pustis de \u00e0ere retzidu corfos de pedra in sa conca, assassinadu dae sos partigianos."}
{"id": "19031", "revid": "2404", "url": "https://sc.wikipedia.org/wiki?curid=19031", "title": "Bandar Seri Begawan", "text": "Bandar Seri Begawan (\u02ccbanda s\u0259\u02ccri b\u0259\u02c8\u0261awan) (in malesu literalmente \"Portu de s'Onoradu Dominadore\", in Jawi: \u0628\u0646\u062f\u0631 \u0633\u0631\u064a \u0628\u06ac\u0627\u0648\u0627\u0646), n\u00f2dida fintzas a su 3 de santuaine 1970 cun n\u00f9mene de \"Brunei Town\", est sa capitale de s'istadu de su Brunei. Tenet una populatzione de unos 279 924 bividores e est una tzitade meda reghente, est istada difatis totu torrada a fraigare a pustis chi sos bombardamentos alliados a sa fine de sa segunda gherra mundiale l'aiant arrasada. "}
{"id": "19033", "revid": "7227", "url": "https://sc.wikipedia.org/wiki?curid=19033", "title": "Filippo Figari", "text": "Filippo Figari (Casteddu, 23 de cabudanni de su 1885 \u2013 Roma, 30 de santugaine de su 1973) est istadu unu pintadore sardu.\nBiografia.\nFiat f\u00ecgiu de Bartolomeo Figari, ingegneri de sas Ferrovias sardas reales, e de Carmela Costa.\nPro su traballu de su babbu, in su 1890 si tramudat in paris cun sa fam\u00eclia a T\u00e0tari, in ue connoschet a Giuseppe Biasi, cun su cale acumprit sas primas esperi\u00e8ntzias gr\u00e0ficas suas in unos locales giornales sat\u00ecricos. In su 1904 torrat a Casteddu cun sa fam\u00eclia. A pustis de s'\u00e8ssere diplomadu in su litzeu ginn\u00e0siu Dettori, esponet sas caricaturas suas in una mustra cun Felice Melis Marini.\nPagos meses a pustis tzucat a Roma, in ue su poeta Salvator Ruju l'introduit in sa redatzione de su cuotidianu \"Sa P\u00e0tria\", pro su cale realizat caricaturas medas. \nIn su 1916 benit mutidu a sas armas. A pustis de s'\u00e8ssere distintu in un'atzione de gherra, pro sa cale at a \u00e8ssere posca onoradu cun sa med\u00e0llia de brunzu a su balore, benit pigadu a presoneri dae sos austr\u00ecacos e benit postu in intro de sa fortilesa de Komaron.\nDae su 1929 finas a sa ruta de sa ditadura fascista est segret\u00e0riu de su Sindacadu regionale fascista de sas artes bellas. \nA pustis de \u00e0ere espostu in sa Prima mustra de su sindacadu regionale fascista de su 1930, in T\u00e0tari, pigat parte a medas \u00e0teras mustras. In su 1931 esponet in sa prima Cuadriennale natzionale de arte de Roma, in ue un'\u00f2pera sua, \"La Vendemmia\", benit comporada dae Vittorio Emanuele III.\nIn su 1935 divenit diretore de s'Iscola de Arte de T\u00e0tari.\nCun sa ruta de su reg\u00ecmene est sugetu de v\u00e0rios atacos personales pro \u00e0ere mantentu, pro medas annos, sa c\u00e0rriga de Segret\u00e0riu sindacale.\nSa decoradura de su munitz\u00ecpiu de Casteddu.\nIn su santandria de su 1911 benint assinnados sos traballos de decoradura de su palatzu tz\u00ecvicu de sa Comuna de Casteddu. Figari otenet sa sala de sos Cojuios. Pro realizare cuss'\u00f2pera issu si tramudat pro belle tres annos in sa bidda de Busache, in ue el\u00e0borat sas botzas chi posca ant a \u00e8ssere sa base de sas telas chi at a realizare. In sa rapresentatzione de su cojuiu sardu su pintore re-traet situatziones medas de sa traditzione: sa bessida de sos isposos acumpangiados dae su sonu de sas launeddas collidos de sas f\u00e8minas chi ghetant su trigu comente a sinnu augurale, su ballu de s'isposu cun una de sas invitadas, momentos de festa a ingh\u00ecriu a su fogu ma fintzas iscenas medas de bida de cada die de sa bidda de Busache. In sa perman\u00e8ntzia sua in Busache, Filippo Figari at tentu una relatzione cun una tzeraca dae sa cale est n\u00e0schidu una f\u00ecgia chi no at b\u00f2lidu reconn\u00f2schere (difatis issa at pigadu su sambenadu de sa mama). In sas telas sunt rapresentados fintzas sos bestires traditzionales de sas biddas de Samugheo e Atzara."}
{"id": "19035", "revid": "2404", "url": "https://sc.wikipedia.org/wiki?curid=19035", "title": "Charles de Gaulle", "text": "Charles Andr\u00e9 Joseph Marie De Gaulle (Lilla, 22 de santandria de su 1890 - Colombey-les-Deux-\u00c9glises, 9 de santandria de su 1970) est istadu unu generale frantzesu e \u00f2mine de Istadu chi at dirigidu a sas fortzas de Frantza L\u00ecbera durante sa Segunda Guerra Mundiale. Prus a t\u00e0rdiu at fundadu sa de 5 Rep\u00f9blicas Frantzesas su 1958 e at serbidu comente su primu Presidente suo 1959-1969 In Frantza, est connotu comente a \"G\u00e9n\u00e9ral de Gaulle\" o semplemente \"Le G\u00e9n\u00e9ral.\"\nEst istadu unu veteranu de sa Prima Guerra Mundiale, chi in sos annos 1920 e 1930, fiat essidu a sa lughe che defensore de sa gherra cun blindados e de s'aviatzione militare, chi cunsideraiat unu m\u00e8diu pro truncare s'istangiadura de sa gherra de trintzera. Durante sa Segunda Guerra Mundiale, aiat atzuntu a su rangu de generale de Brigada, ghiende unu de sos pagos cuntratacos de blindados cun sutzessu de su 1940 durante sa conchista de Frantza, pro organizare, a fatu, sas Fortzas Frantzesas de Liberatzione cun sos funtzion\u00e0rios frantzesos esiliados in Inghilterra. In antis de nche fuire a Inghilterra, aiat fatu unu discursu famosu pro r\u00e0diu in su l\u00e0mpadas de su 1940, esortende in su p\u00f2pulu frantzesu a aguantare a sa Germ\u00e0nia nazista. A pustis de sa liberatzione de sa Frantza in su 1944, De Gaulle fiat fatu Primu Ministru de su guvernu provis\u00f2riu Frantzesu. Mancari s'esseret retiradu de sa pol\u00ectica in su 1946, a causa de sos cunflitos pol\u00ecticos, fiat torradu a su podere cun s'ap\u00f2giu militare a pustis de sa crisi de maju 1958. De Gaulle aiat dir\u00ecgidu sa redatzione de una costitutzione noa pro sa fundatzione de sa de 5 Rep\u00f9blicas, e fiat istadu eleghidu presidente de Frantza.\nComente presidente, Charles de Gaulle aiat postu fine a su caos pol\u00ecticu e a sa viol\u00e8ntzia chi aiant pretz\u00e8didu sa torrada sua a su p\u00e0dere. Mancari a prim\u00ectziu aiat suportadu su guvernu frantzesu in Algeria, aiat detz\u00ecdidu pro una cuntzessione pol\u00e8mica de s'indipend\u00e8ntzia a su paisu, ponende fine a una gherra costosa e impopulare, ma lassende a Frantza div\u00ecdida. Aiat annoadu sa moneda in su ghenn\u00e0rgiu de su 1960 pro cuntrollare s'inflatzione e aiat promotzionadu sa cr\u00e8schida industriale. De Gaulle, aiat compudadu s'isvilupu de armas at\u00f2micas e aiat prom\u00f2vidu una pol\u00ectica \u00e8stera pan-europea, intentende de minimare s'influ\u00e8ntzia anglos\u00e0ssone de Istados Unidos e Regnu Unidu, aiat retiradu Frantza de su cumandu de sa NATO, si fiat opostu a s'intrada de sa Bretagna Manna in sa Comunidade Europea e aiat reconnotu sa Tzina comunista. Durante su mandadu suo, de Gaulle, di fiat fintzas acaradu cun sa cuntraposidura e s'opositzione pol\u00ectica de sos comunistas e sos sotzialistas, e cun s'undada de protestas de su maju de su 1968. De Gaulle si fiat retiradu in su 1969, ma aiat sighidu essende su cabu prus influente in s'ist\u00f2ria moderna de Frantza.\nFiat f\u00ecgiu de unu maistru de iscola e fiat istadu educadu in una fam\u00eclia cat\u00f2lica meda. Fiat de iscratza n\u00f2bile chi aproliat de Normandia e Borgogna, e unu tziu suo fiat istadu unu famadu istudiosu celtista. Aiat letu Maurice Barr\u00e8s, Henri Bergson e Charles P\u00e9guy. De su 1908 a su 1912 at istudadu in s'Acad\u00e8mia Militare de Saint-Cyr e fiat istadu destinadu a su de 33 regimentos de fanteria, in ue fiat abarradu suta sos \u00f2rdines de Henri Philippe P\u00e9tain."}
{"id": "19036", "revid": "2404", "url": "https://sc.wikipedia.org/wiki?curid=19036", "title": "Organizatzione de su Tratadu de s'Atl\u00e0nticu Norte", "text": "S'Organizatzione de su Tratadu de s'Atl\u00e0nticu Norte, NATO (in inglesu, \"NATO: North Atlantic Treaty Organisation\", e in frantzesu, \"OTAN: Organisation du Trait\u00e9 de l'Atlantique Nord\"), a bortas connota puru comente Alli\u00e0ntzia Atl\u00e0ntica, est un'organizatzione internatzionale istabilida in s'annu 1949 cun s'obietivu de collaborare in sa defensa in sos campos pol\u00ecticu, econ\u00f2micu e militare. Fiat n\u00e0schida a pustis de un'ac\u00f2rdiu naradu Tratadu de s'Atl\u00e0nticu Nord chi fiat frimadu in Washington DC su 4 de abrile de su 1949. Sos paisos firmat\u00e0rios sunt istados sos de su Tratadu de Bruxelles (B\u00e8lgiu, Frantza, Lussemburgu, Paisos B\u00e0scios e Regnu Unidu), Istados Unidos e C\u00e0nada, comente fintzas \u00e0teros chimbe paisos de s'Europa Otzidentale cumbidados a partetzipare (Danimarca, It\u00e0lia, Islanda, Norv\u00e8gia e Portugallu). Fiat istada disinnada pro \u00e8ssere una gar\u00e0ntzia de seguresa de sos istados de s'Europa Otzidentale a in antis de s'Unione Sovi\u00e8tica e sos alleados suos. Su Patu de Vars\u00e0via fiat istrintu prus a tardu, in su 1955, pro op\u00f2nnere fronte a sa NATO a pustis de s'ammissione e su poss\u00ecbile armamentu torra de sa Rep\u00f9blica Federale Tedesca. Comente fiat pr\u00f2piu a sa congiuntura de sa gherra frita, sas fortzas de sa NATO aiant atuadu petzi che a fortza de isbortadura. A pustis de s'iscontzu de s'Unione Sovi\u00e8tica, sa NATO aiat torradu a formulare sos obietivos e atividades suos, cuntzentrende\u00b7si in sa seguresa de totu s'emisf\u00e8riu norte. In custu cuadru, s'est isvilupada s'\u00f9nica operatzione de atacu a unu paisu portada a in antis dae sa NATO in totu s'ist\u00f2ria sua: s'atacu contra de sa Jugosl\u00e0via de su 1999. S'atacu fiat destinadu a firmare sa limpiadura \u00e8tnica in Kosovo a banda de sos serbos. S'impreu dae parte de sas fortzas de sa NATO de armas radioativas de bassa intensidade (sas ballas de ur\u00e0niu impoberidu) est istadu cuntestadu. Dae tando, sa NATO at partetzipadu a sas invasiones de s'Afganist\u00e0n e de s'Ir\u00e0q.\nSa sede de sa NATO s'agatat in Bruxelles e sa de su cumandu militare (SHAPE) in Mons, in B\u00e8lgiu. Mediante sos m\u00e8dios log\u00ecsticos de sos paisos alleados, sa NATO organizat sos paisos ligados in mat\u00e8ria pol\u00ectica, econ\u00f2mica e militare. \nAllargamentos.\nDurante s'ist\u00f2ria sua sa NATO at achiridu a pagu a pagu diferentes membros: \nAtualmente B\u00f2snia e Erzeg\u00f2vina, Georgia, S\u00e8rbia e Ucraina sunt in tratativas pro s'intrada, mentras s'intrada de Tzipru est blocada dae sa Turchia pro neghe de sas perricas cun sa Gr\u00e8ghia."}
{"id": "19037", "revid": "2404", "url": "https://sc.wikipedia.org/wiki?curid=19037", "title": "NATO", "text": ""}
{"id": "19038", "revid": "2404", "url": "https://sc.wikipedia.org/wiki?curid=19038", "title": "Alli\u00e0ntzia Atl\u00e0ntica", "text": ""}
{"id": "19039", "revid": "2404", "url": "https://sc.wikipedia.org/wiki?curid=19039", "title": "Phnom Penh", "text": "Phnom Penh (trasliteratzione IPA: [p\u0259nom\u02c8p\u025bn] o [\u02ccnom\u02c8p\u025bn]; in khmer \u1797\u17d2\u1793\u17c6\u1796\u17c1\u1789) est sa capitale pol\u00ectica e econ\u00f2mica de sa Camb\u00f2gia e cabulogu de sa munitzipalidade de Phnom Penh. Importante portu fluviale sa tzitade est posta in s'oru de su riu Mekong, in su logu de acosidu intre su Tonle Sap e ue si dirama su riu Tonle Bassac. Cun sos casi unos 3 milliones de bividores Phnom Penh est annotamala sa tzitade prus manna e populada de s'istadu e majore tzentru cumertziale e culturale.\nUna borta connota comente a sa \"Perla de s'\u00c0sia\", sa tzitade est oe unu logu tur\u00ecsticu de discretu importu e estfamada pro s'architetura, chi tirat siat de s'istilu traditzionale khmer siat de cuddu eredadu durante sa dominatzione coloniale frantzesa."}
{"id": "19058", "revid": "2404", "url": "https://sc.wikipedia.org/wiki?curid=19058", "title": "Rep\u00f9blica de Matzed\u00f2nia", "text": ""}
{"id": "19070", "revid": "7227", "url": "https://sc.wikipedia.org/wiki?curid=19070", "title": "Eugenio Tavolara", "text": "Eugenio Tavolara (T\u00e0tari, 1901 \u2013 T\u00e0tari, 1963) est istadu un'iscultore, tzeramista, illustradore e designer sardu. \nBiografia.\nEst connotu meda pro sos buratinos in linna e tessutu, chi rapresentant pastores e massajos sardos, realizados partinde dae su 1925 in sa domo ATTE fundada cun Tosino Anfossi. A pustis de s'ischirriada dae Anfossi e de sa fundatzione de una domo de arte noa, s'ALBA, sa produtzione decorativa sua s'at est\u00e8ndidu a cumpr\u00e8ndere sugetos che a palliatzos, m\u00f9sicos jazz, animales, Pinocchio e unos \u00e0teros pesson\u00e0gios de sas fiabas.\nS'\u00f2pera sua si notat mescamente pro sos lig\u00e0menes cun s'artesania traditzionale sarda e sas artes aplicadas in g\u00e8nere. Difatis s'at ispiradu a sos temas de sas decoraduras traditzionales e at propostu produtziones artisanales, creende issu matessi sos disinnos originales. Pro custa resone sa tzitade de T\u00e0tari l'at intituladu su padiglione pro s'artesania costruidu pro s'Istitutu sardu organizatzione traballu artigianale (ISOLA) progetadu dae s'architetu Ubaldo Badas. S'ISOLA est istadu istituidu dae sa Regione Aut\u00f2noma de sa Sardigna in su 1957 e sa diretzione de s'ente est istada afidada a Eugenio Tavolara e a Ubaldo Badas. Tavolara s'at dedicadu cun dedizione assoluta e sos resurtados no ant tardadu a arribbare. Su matessi annu s'ISOLA at pigadu parte a sa Triennale de Milanu e est istada premiada cun sa med\u00e0llia de oro. In su 1958, semper cun sa punna de prop\u00f2nnere sos traballos de artisania traditzionale in su mercadu cuntempor\u00e0neu, ammaniat una mustra cun su t\u00ectulu \"L'artigianato sardo nella casa moderna (S'artesania sarda in sa domo moderna\") e sa rivista istadunidensa \"Home\" at dedicadu unu n\u00f9meru a s'artesania sarda."}
{"id": "19079", "revid": "10458", "url": "https://sc.wikipedia.org/wiki?curid=19079", "title": "Antoni Ballero", "text": "Antoni Ballero (N\u00f9goro, 16 de cabudanni de su 1864 \u2013 T\u00e0tari, 19 ghenn\u00e0rgiu de su 1932) est istadu unu pintore, iscritore e fot\u00f2grafu sardu.\nPersonalidade creativa e poli\u00e8drica, in su s\u00e8culu de su 1900 est istadu unu de sos protagonistas, in paris cun Frantziscu Ciusa, Gr\u00e0tzia Deledda, Bustianu Satta e \u00e0teros de sa chi est connota cun su n\u00f9mene de \u201cAtene Sarda\u201d.\nBiografia.\nA pustis de \u00e0ere acabadu su litzeu cl\u00e0ssicu in Casteddu, in su 1886 at iscritu su romanzu \"Don Zua, storia di una famiglia nobile nel centro della Sardegna\", chi est istadu a pustis publicadu in su 1894, ma s'interesse suo s'at indiritzadu in presse cara a sa pintura.\nFintzas si aiat imparadu a sa sola, at insegnadu disinnu in medas iscolas de su Regnu, in N\u00f9goro, in Messina e a sa fine in T\u00e0tari, in ue at tramudadu a pustis de su cojuiu cun sa faentina Ofelia Verzelloni, fintzas issa pintora e insegnante, de trinta annos prus gi\u00f2vana.\nIn su 1896 aiat pigadu parte, cun duas pinturas, a una mustra colletiva de artistas sardos in T\u00e0tari. A pustis at biagiadu in su continente, bisitende in Torinu s'Espositzione internatzionale de arte decorativa moderna in su 1902 e, in su 1903, sa Biennale de Ven\u00e8tzia, in ue at connotu Giuseppe Pellizza da Volpedo, chi at torradu a adobiare \u00e0teras bortas e cun su cale at mantentu unu raportu epistolare.\nSemper in su 1903 ant espostu un'autoritratu minore suo in G\u00e8nova, in una mustra de sa Sotziedade Promotora de Bellas Artes. In sos annos sighentes sas pinturas suas sunt istadas espostas torra in G\u00e8nova, in Firenze, in N\u00e0poli, in Casteddu, in Milanu e in Torinu. In custa \u00f9rtima tzitade at pigadu parte a sa Cuadriennale de su 1908 cun su cuadru \"Autoritratto al sole (Autoritratu\" \"in\" \"su\" \"sole\"), unu de sos prus connotos ca est istadu publicadu dae Sonzogno in sa \"Grande Enciclopedia Popolare\", e a pustis in cussas de su 1917 e de su 1923.\nImm\u00e0gines de sos traballos suos las at publicadas fintzas Vittorio Alinari in su reportage \"suo In Sardegna\", de sa Sotziedade Editoriale Italiana in su volume \"La vita rustica della Sardegna rispecchiata nella sua lingua\" de Max Leopold Wagner e carchi rivista che a \"La Cultura Moderna\" de sa Vallardi e \"L'illustrazione italiana\".\nS'arte pit\u00f2rica sua, cunformada a sa traditzione, at tentu s'influ\u00e8ntzia de Pellizza da Volpedo, e pro unu tantu at aderidu a sa currente divisionista. At connotu fintzas sos pintores costumbristas ispagnolos chi sunt abarrados in Atzara e chi at acasagiadu.\nSos sugetos de sas pinturas suas, in paris cun sos paes\u00e0gios de sa Barb\u00e0gia, sunt a s'ispissu iscenas de g\u00e8nere folcl\u00f2ricu, pastores, f\u00e8minas in bistimentas traditzionales, ritos populares. Apassionadu de fotografia, caturaiat cun s'obietivu sas imm\u00e0gines chi a pustis, in ist\u00f9diu, diat \u00e0ere torradu a elaborare in sa tela. Non pro \u00e0teru, medas foto suas ant cunservadu unu balore documentar\u00ecsticu de annotu.\nIn paris a sas pinturas a \u00f2giu e a abbarolu, su talentu suo s'at espressadu galu m\u00e8gius in sos disinnos in biancu e nieddu chi realizaiat a china cun un'intretzu de l\u00ecnias definidu \u201ca ghirigoru\u201d e chi siglaiat cun un'arangileddu p\u00e8ndulu a s'acabu de sa firma sua.\nPartinde dae su 1924, Ballero at torradu a iscob\u00e8rrere sa t\u00e8cnica de su monotipu, realizende imm\u00e0gines a colores puros e l\u00e8pios.\nEst mortu a sessantasete annos in T\u00e0tari.\nSas \u00f2peras suas sunt espostas in su Museu Natzionale Sanna in T\u00e0tari e in unos \u00e0teros museos de sa Sardigna, e \u00e0teras galu sunt cunservadas in colletziones p\u00f9blicas e privadas in It\u00e0lia e in s'\u00e8steru."}
{"id": "19082", "revid": "7227", "url": "https://sc.wikipedia.org/wiki?curid=19082", "title": "Antonio Ballero", "text": ""}
{"id": "19083", "revid": "7227", "url": "https://sc.wikipedia.org/wiki?curid=19083", "title": "Giuanne Ciusa Romagna", "text": "Giuanne Ciusa Romagna (N\u00f9goro, 20 de fre\u00e0rgiu de su 1907 \u2013 N\u00f9goro, 15 de nadale de su 1958) est istadu unu pintore sardu.\nBiografia.\nN\u00e0schidu su matessi annu de cando Frantziscu Ciusa, tziu suo dae s'ala de su babbu, est istadu premiadu in sa Biennale venetziana pro s'iscultura \"Sa mama de s'ochidu\", finas dae piseddu at riveladu s'inclinu art\u00ecsticu suo apassionende\u00b7si a sa pintura. Acabadas in N\u00f9goro sas iscolas m\u00e8dias, est istadu mandadu a Firentze, in ue at frecuentadu s'Acad\u00e8mia de Bellas Artes tenende Felice Carena a mastru. \nIn su 1925 est mortu su babbu e Giuanne, tando diciottenne, at d\u00e8pidu interr\u00f9mpere sos ist\u00f9dios pro los concruire petzi prus a tardu.\nSu tziu Frantziscu, chi dirighiat in Aristanis un'iscola de Arte Aplicada dae issu matessi fundada, l'aiat mutidu tando comente a insegnante. In cussos primos annos de traballu Giovanni at pigadu parte a sas primas mustras colletivas suas in s'\u00ecsula e at aprofundidu sos connoschimentos art\u00ecsticos suos andende a Roma e a Ven\u00e8tzia, in ue at bisitadu sa Biennale e in ue, in su 1935, at cunsighidu su diploma de s'Acad\u00e8mia de Bellas Artes. \nIn sos annos trinta at atzetadu sa c\u00e0tedra de disinnu e ist\u00f2ria de s'arte in s'Istitutu Magistrale de N\u00f9goro, de su cale est istadu posca fintzas pr\u00e8side e in ue at insegnadu finas a sa morte sua, arribbada in antis de su tempus, a s'edade de chimbantun'annos. \nS'istile pit\u00f2ricu suo s'est afinadu in sos annos, e custu l'at batidu pr\u00e8mios e reconnoschimentos fintzas dae sa cr\u00ectica. Pro su chi pertocat a sa t\u00e8cnica, in prus de sos \u00f2gios in sa tela, sa produtzione sua cumprendet disinnos a s\u00e0mbene e a carboneddu, t\u00e8mperas e colores a abba. In sos annos chimbanta, in prus, est istadu protagonista de carchi interventu architet\u00f2nicu in sa tzitade sua, che a su fagh\u00ecngiu a nou de sa cresiedda de Nostra Sennora de sa Soledade, in ue ant postu sa tumba de Gr\u00e0tzia Deledda, e s'assentu de sa pratza Vittorio Emanuele II, a curtzu a sa bia Majore.\nSende issu ligadu a sa terra sua e a sos afetos suos, sos sugetos de sas \u00f2peras suas andant dae sas figuras in bestimentas traditzionales sardas a sas iscenas de sas costum\u00e0ntzias locales, dae sos traballadores de sos campos e de sas minieras a sas rapresentatziones de car\u00e0tere sacru, dae sos retratos de familiares, amigos e cummitentes finas a sos paes\u00e0gios.\nDe issu s'ammentant fintzas sa collaboratzione pro s'allestimentu de sa prima mustra de s'artesania sarda organizada dae s'I.S.O.L.A. cun s'iscultore Eugenio Tavolara (autore, issu matessi, de su portale in brunzu de sa cr\u00e8sia de sa Soledade) e unos \u00e0teros interventos cumpartzidos cun artistas de s'\u00e8poca sua.\nMustras e pr\u00e8mios printzipales.\n1932 - Prima mustra personale in N\u00f9goro;\n1949 - mustra de Arte Moderna Sarda, fata in antis in Ven\u00e8tzia e posca in Roma;\n1952 - pr\u00e8miu a sa II Mustra Natzionale de s'Arte in Trieste;\n1953 - mustra de s'Arte in sa Vita de su Mesudie de s'It\u00e0lia in Roma;\n1954 - su de VII Pr\u00e8mios Natzionales de Pintura Michetti in Francavilla al Mare;\n1955 - VII Cuadriennale de arte in Roma; \n1957 - med\u00e0llia de oro in sa XI Triennale in Milanu."}
{"id": "19084", "revid": "7227", "url": "https://sc.wikipedia.org/wiki?curid=19084", "title": "Giovanni Ciusa Romagna", "text": ""}
{"id": "19086", "revid": "2404", "url": "https://sc.wikipedia.org/wiki?curid=19086", "title": "Austral\u00e0sia", "text": "S'Austral\u00e0sia est unu tr\u00e8mene impreadu in v\u00e0rias maneras pro inditare una regione interm\u00e8dia de s'Otze\u00e0nia: Austr\u00e0lia, Noa Zelanda e sas \u00ecsulas prossimas in s'Otz\u00e8anu Patz\u00ecficu.\nSu tr\u00e8mine est istadu coniadu dae Charles de Brosses in \"Histoire des navigations aux terres australes\" de su 1756. Derivat de su latinu e sign\u00ecficat \"\u00c0sia de su sud\". De Brosses dd'aiat introduidu pro diferentziare s'\u00e0rea de sa Polin\u00e8sia (in s'estu) e de su Patz\u00ecficu sud-orientale (Magell\u00e0nica). Cherit seberadu fintzas dae sa Micron\u00e8sia (in su nord-estu)."}
{"id": "19087", "revid": "2404", "url": "https://sc.wikipedia.org/wiki?curid=19087", "title": "Melan\u00e8sia", "text": "Sa Melan\u00e8sia est una de sas regiones chi traditzionalmente partzit s'Otze\u00e0nia. Sa par\u00e0ula provenit de su gregu \"\u03bc\u03ad\u03bb\u03b1\u03c2\" 'nieddu' e \"\u03bd\u1fc6\u03c3\u03bf\u03c2\" '\u00ecsula'). \nEst una regione chi s'isterret dae su Patz\u00ecficu otzidentale Patz\u00ecficu fintzas a su mare de Arafura, in su norte e in su nord-estu de Austr\u00e0lia. Su tr\u00e8mene est istadu usadu sa prima borta dae Jules Dumont de Urville in su 1832 pro inditare un'agrupamentu \u00e8tnicu e geogr\u00e0ficu de \u00ecsulas diferente a su de sa Polin\u00e8sia e sa Micron\u00e8sia. In die de oe, sa classificatzione \u00e8tnica de De Urville si cuns\u00ecderat pagu acurada, sende chi non definit bastante bene sa diversidade culturale, lingu\u00ecstica e gen\u00e8tica de sa Melan\u00e8sia e, oe in die, s'usat simplemente comente denominatzione geogr\u00e0fica. In prus, sas natziones de Figi, P\u00e0pua Noa Guinea, Salomone, Vanuatu e Noa Caled\u00f2nia (chi legalemente est una dipend\u00e8ntzia frantzesa) usant custu tr\u00e8mene pro si descr\u00ecere a issas etotu, dae chi rifletet s'ist\u00f2ria coloniale cumpartzida issoro e una situatzione natzionale comuna."}
{"id": "19088", "revid": "2404", "url": "https://sc.wikipedia.org/wiki?curid=19088", "title": "Micron\u00e8sia", "text": "Sa Micron\u00e8sia est una de sas macroregiones cun chi traditzionalmente si partzit s'Otze\u00e0nia.\nA custa partzidura traditzionale de s'Otze\u00e0nia impreada fintzas de sas Natziones Unidas pro dividire su mundu in macroregiones, sos chircadores preferint sa moderna partzidura in duas solas regiones: s'Otze\u00e0nia de a curtzu e s'Otze\u00e0nia de a tesu de chi sa Micron\u00e8sia faghet parte.\nSu n\u00f9mene Micronesia est istadu coniadu dae su frantzesu Jules Dumont de Urville a cara de su 1830 (paris cun cussos de sa Polin\u00e8sia, de sa Melan\u00e8sia e de sa Mala\u00ecsia) e derivat de su gregu antigu \u03bc\u03b9\u03ba\u03c1\u03bf\u03c2 (minore) e \u03bd\u03b7\u03c3\u03bf\u03c2 (\u00ecsula), est a n\u00e0rrere \"\u00ecsulas minores\".\nSa Micronesia s'agatat a estu de sas Filipinas, a nord-estu de s'Indon\u00e8sia, a norte de sa P\u00e0pua Noa Guinea e de sa Melan\u00e8sia e a ovest de sa Polin\u00e8sia."}
{"id": "19089", "revid": "2404", "url": "https://sc.wikipedia.org/wiki?curid=19089", "title": "Kiribati", "text": "Sa Rep\u00f9blica de Kiribati, antigamente connota comente a \"\u00ccsulas Gilbert\" (pro su capitanu inglesu chi ddas aiat tzircumnavigadas sa prima borta), est un'istadu multi-insulare de s'Otz\u00e8anu Patz\u00ecficu. Sa capitale est Tarawa Sud.\nKiribati tenet ist\u00e8rrida de 811 km\u00b2 e contat unos 102.351 bividores. S'agatant a caddu de s'ecuadore e sa l\u00ecnia de su cambiamentu de data, pertenende siat a sa Polin\u00e8sia siat a sa Micron\u00e8sia, a sud de sas \u00ccsulas Marshall e Hawaii e a norte de Tuvalu, Samoa, sas \u00ecsulas Cook e sa Polin\u00e8sia Frantzesa.\nSas Kiribati sunt costituidas dae tres artzip\u00e8lagos printzipales, chi cumprendent 32 atollos e un'\u00ecsula isulada:\nMancari pro tirada s'impare de sas terras nde faghent unu de sos istads prus minores de su mundu, s'ispaniamentu issoro ddis permitet de pret\u00e8ndere una zona mar\u00ectima de 3.550.000 km cuadrados.\nSas \u00ecsulas sunt bividas dae unos 2500 annos. Sa cr\u00e8schida de sa populatzione est unu problema chi si torrat a presentare e chi at obligadu a dda torrare a collocare pro garantire s'echil\u00ecbriu intre \u00ecsulas. In su 1999 est istadu amm\u00ectidu comente Istadu de prenu deretu a s'ONU."}
{"id": "19091", "revid": "2404", "url": "https://sc.wikipedia.org/wiki?curid=19091", "title": "Tarawa Sud", "text": "Tarawa Sud est sa capitale de sa rep\u00f9blica de Kiribati in s'atollu de Tarawa (in inglesu \"South Tarawa\", in gilbertesu \"Teinainano Urban Council\"). Su parlamentu natzionale, sa Maneaba ni Maungatabu, s'agatat dae su 2000 in sa localidade de Ambo.\nSa tzitade est sede fintzas de unu College e de un' Universidade, s'Universidade de su Patz\u00ecficu de su Sud."}
{"id": "19092", "revid": "2404", "url": "https://sc.wikipedia.org/wiki?curid=19092", "title": "Vanuatu", "text": "Vanuatu' (/vanu\u02c8atu/) su cale n\u00f9mene ufitziale est Rep\u00f9blica de Vanuatu (in bislama: \"Ripablik blong Vanuatu\", in inglesu: \"Republic of Vanuatu\", in frantzesu: \"R\u00e9publique de Vanuatu\") est un'istadu insulare postu in s'Otz\u00e8anu Patz\u00ecficu meridionale. Sa capitale est Port Vila.\nS'artzipelagu, chi tenet or\u00ecgine vulc\u00e0nica, tirat a 12 200 km\u00b2 e contat unos 258.301 bividores. S'agatat a unos 1 750 km a est de s'Austr\u00e0lia, 500 km a nord-estu de sa Noa Caled\u00f2nia, a ovest de sas Figi e a sud de sas \u00ccsulas Salomone. Sas \u00ecsulas chi lu cumponent sunt istadas denominadas Noas \u00c8bridas durante su per\u00ecodu coloniale.\nVanuatu est una rep\u00f9blica parlamentare. Sas limbas ufitziales sunt su bislama (vanuatuanu), s'inglesu e su frantzesu."}
{"id": "19093", "revid": "2404", "url": "https://sc.wikipedia.org/wiki?curid=19093", "title": "Port Vila", "text": "Port Vila est sa capitale e su portu printzipale de s'istadu de Vanuatu. Contat populatzione de pagu prus de 44.000 persones. Sa tzitade e s'artzip\u00e8lagu in ue s'agatat, sunt istados interessados dae fen\u00f2menos de inurbamentu a banda de sa populatzione rurale, chi ant provocadu una cr\u00e8schida not\u00e0bile de sa capitale."}
{"id": "19094", "revid": "2404", "url": "https://sc.wikipedia.org/wiki?curid=19094", "title": "Palau (istadu)", "text": "Sa Rep\u00f9blica de Palau est un'Istadu insulare in s'otz\u00e8anu Patz\u00ecficu, postu unos 500 km a estu de sas Filipinas. At otentu s'indipend\u00e8ntzia de sos Istados Unidos de Am\u00e8rica in su 1994 e est una de sas natziones prus gi\u00f2vanas e prus pagu populadas de su mundu. Sa capitale est Ngerulmud.\nS'Istadu faghet parte de sa Micron\u00e8sia, s'artzip\u00e8lagu tenet una subrafache de 459 km\u00b2 e tenet un'isvilupu de costeras de 1519 km. Su territ\u00f2riu est costituidu dae 200 \u00ecsulas de or\u00ecgine vulc\u00e0nica e coraddina. Sa populatzione de Palau contat unos 21.000 bividoes. Su grupu \u00e8tnicu printzipale (70%) est costituidu dae sos palauanos, de iscratza melanesiana. Sighint minorias de micronesianos, polinesianos, europeos e asi\u00e0ticos (mescamente de sas Filipinas).\nSos primos bividores de Palau, cun probabilidade l\u00f2mpidos dae s'Indon\u00e8sia, si fiant istabilidoa in sas \u00ecsulas cara a su 1000 a.C. In su 1543 s'esploradore ispagnolu Ruy L\u00f3pez de Villalobos fiat su primu europeu a bisitare Palau, ma sos primos tentativos europeos de aposentamentu e cumm\u00e8rtziu cun sos locales fiat tentu petzi in su de XVIII s\u00e8culos pro \u00f2pera de sos brit\u00e0nnicos. S'Ispagna aiat colonizadu sas \u00ecsulas in su de 18 s\u00e8culos, ma a pustis las aiat b\u00e8ndidas a sa Germ\u00e0nia in su 1899.\nSu Giapone aiat ocupadu Palau a s'isc\u00f2piu de sa prima gherra mundiale e aiat otentu unu mandadu de controllu fintzas sa fine de sa segunda gherra mundiale, cando sas \u00ecsulas fiant tz\u00e8didas a sos Istados Unidos cale ala de su Territ\u00f2riu in fidecommissu de sas \u00ccsulas de su Patz\u00ecficu (Trust Territory of the Pacific Islands). In su 1979 sos palauanos ant botadu contra s'unione cun sos Istados Federados de Micron\u00e8sia, optende pro s'autonomia.\nSa majoria de sa populatzione ischit l\u00e8ghere e iscr\u00ecere; su tassu de sa populatzione alfabetizada est de su 90%. Sas fainas econ\u00f2micas printzipales de Palau sunt su turismu, s'agricultura e sa pisca. Su guvernu rapresentat su printzipale datore de traballu de su paisu, chi dipendet forte de sos agiudos istadunidensos."}
{"id": "19095", "revid": "2404", "url": "https://sc.wikipedia.org/wiki?curid=19095", "title": "Ngerulmud", "text": "Ngerulmud est sa capitale de sa Rep\u00f9blica de Palau, un'istadu insulare in s'Otz\u00e8anu Patz\u00ecficu. In su 2006 at sostituidu comente capitale Koror. Ngerulmud est posta in s'istadu de Melekeok, subra Badeldaob, s'\u00ecsula prus manna de s'istadu, posta 20 km (12 m\u00ecllios) a nord-estu de Koror e a 2 km a nord-ovest de sa bidda de Melekeok. Contat unos 400 bividores."}
{"id": "19096", "revid": "2404", "url": "https://sc.wikipedia.org/wiki?curid=19096", "title": "Figi", "text": "Sa Rep\u00f9blica de Figi est un'istadu insulare de s'Otze\u00e0nia chi \u00f2cupat totu un'artzip\u00e8lagu de su Patz\u00ecficu Sud, in sa Melan\u00e8sia, postu a estu de Vanuatu, a ovest de Tonga e a sud de Tuvalu. Sa capitale est Suva.\nS'artzip\u00e8lagu de Figi cunsistet de 322 \u00ecsulas, pro una ist\u00e8rrida totale de 18.270 km\u00b2, su tres unu de sas cales sunt populadas. Sas duas \u00ecsulas prus importantes sunt Viti Levu e Vanua Levu. A Viti Levu s'agatat sa capitale, Suva, e puru su de bator tres de sa populatzione, chi contat unos 850.000 bividores in totale. Sas \u00ecsulas sunt montosas, formadas sas \u00ecsulas pro su vulcanismu tertzi\u00e0riu, chi alt\u00e8rnat materiales vulc\u00e0nicos in sos setores montosos chi tenent pitzos chi propassant sos 1.200 mslm, e cun su sediment\u00e0riu detr\u00edticu e coraddinu, in sos setores prus b\u00e0scios, e sunt ammuntadas dae padentes tropicales. S'\u00ecsula de Viti Levu est montosa meda e la atraessant rios meda. Su clima est tropicale \u00f9midu.\nSos primos bividores de sas Figi sunt arribados dae su sud-estu de \u00c0sia meda in antis chi sas \u00ecsulas esserent iscobertas dae esploradores europeos in su de 17 s\u00e8culos, s'olandesu Abel Tasman in su 1643 e sos brit\u00e0nnicos James Cook (1774) e William Bligh (1789). No est istadu fintzas a su de 19 s\u00e8culos, per\u00f2, chi nche sunt imb\u00e0tidos europeos pro si nche istabilire permanentemente. Sas \u00ecsulas fiant fatas una col\u00f2nia brit\u00e0nnica su 1874. In su 1937 sas Figi ant otentu s'autonomia e su 1966 su guvernu brit\u00e0nnicu at emanadu una costitutzione chi introduiat su sufr\u00e0giu universale. Su multi\u00e8tnicu Alliance Party (AP) de Ratu Kamisese Mara, chi s'est mantentu a su p\u00f2dere fintzas a su 1987, at chircadu un'echil\u00ecbriu intre ambas comunidades pro costituire un'istadu indipendente.\nAnt otentu s'indipend\u00e8ntzia in su 1970. Su guvernu democr\u00e0ticu est istadu interr\u00f9mpidu dae duos corpos de istadu in su 1987, a causa de problemas intre sa comunidade indo-figiana e sa nadia melanesiana. Custu at provocadu carchi tentativu separatista, comente su de s'\u00ecsula de Rotuma.\nSas duas etnias dominadoras sunt s'ind\u00f9 e s'ind\u00ecgena melan\u00e8sia (partzida intre sa figiana e sa rotumanesa), onniuna de sas cales rapresentat unu 50% de sa populatzione totale. S'inditu de cr\u00e8schida naturale est artu (21,8\u2030), cun totu chi sa natalidade, puru arta (26,8\u2030), s'est abascendi in presse a causa de sas campagnas de pranificatzione familiare. Sa populatzione est urbana pro 38,7% tzirca. Sa limba ufitziale est s'inglesu. Unu 53% de sa populatzione est cristiana, su 38% ind\u00f9 e aciomai unu 8% musulmana. S'analfabetismu est de su 13%."}
{"id": "19097", "revid": "149", "url": "https://sc.wikipedia.org/wiki?curid=19097", "title": "Suva", "text": "Suva est sa capitale de sas \u00ecsulas Figi. S'agatat in sa costera sud-orientale de s'\u00ecsula de Viti Levu. Tenet una populatzione de 200.000 bividores segundu s'istima de su 2005 chi nde faghent su tzentru prus mannu de su Patz\u00ecficu Sud, fracas s'Austr\u00e0lia e sa Noa Zelanda. Bi bivet unu misturu de etnias (figianos, indianos, tzinesos, tongalesos, samoans, de Salom\u00f3, micronesis, europeos, cr\u00e8olos...). \nIn sa tzitade e int\u00f2rinos b'ant cr\u00e8sias cristianas, templos ind\u00f9 e sikh, moscheas musulmanas e fintzas unu campusantu giudeu abbandonadu. Suva fiat fata capitale de sas Figi in su 1877. Su f\u00e0bricu prus artu de sas Figi, su de s'Reserve Bank of Figi, tenet sa sede in Suva. S'intretzant puru su mercadu munitzipale, sa Domo comunale antiga, s'Albert Park, su Grand Pacific Albergo e sos Thurston Gardens, in ue s'agatat su Museu de sas Figi. S'Iscola de Meighina de sas Figi e unu de sos tres campus de s'Universidade de su Patz\u00ecficu Sud (University of the South Pacific) sunt in Suva. Tenet un'aeroportu internatzionale, mancari s'aeroportu figianu prus importante s'agatat a Nadi."}
{"id": "19098", "revid": "2404", "url": "https://sc.wikipedia.org/wiki?curid=19098", "title": "Tuvalu", "text": "Tuvalu (in tuvaluanu: \"Tuvalu\", in inglesu: \"Tuvalu\" e fintzas a su 1974 naradas \"\u00ccsulas Ellice\")est una natzione insulare polinesiana posta in s'otz\u00e8anu Patz\u00ecficu a mesu caminu intre sas \u00ecsulas Hawaii e s'Austr\u00e0lia. Sa capitale est Funafuti.\nSos artzip\u00e8lagos prus a curtzu sunt sas \u00ecsulas Kiribati, sas Samoa e sas Figi. Est cumpostu dae bator \u00ecsulas coraddinas e chimbe atollos cun una subrafache de a penas 26 km\u00b2 pro unos 9827 bividores, chi nde faghent su segundu istadu prus pagu populadu in su mundu, a pustis de sa Tzitade de su Vaticanu. Annotamala est su segundu membru prus minore de sas Natziones Unidas. In tr\u00e8menes de mann\u00e0ria f\u00ecsica de su territ\u00f2riu, Tuvalu est su de bator istados prus minores de su mundu, prus mannu solu de Tzitade de su Vaticanu (0,44 km\u00b2), M\u00f2naco (1,95 km\u00b2) e Nauru (21 km\u00b2).\nSos primos bividores de Tuvalu sunt istados populatziones polinesianas. Sas \u00ecsulas sunt r\u00f9idas in suta de s'influ\u00e8ntzia brit\u00e0nnica a sa fine de su de 19 s\u00e8culos. Sunt istadas amministradas dae sa Brit\u00e0nnia Manna comente protetoradu de su 1892 a su 1916 e comente parte de sa Col\u00f2nia de sas \u00ccsulas Ellice e Gilbert de su 1916 a su 1976, e a fatu sos isolanos ant votadu in su 1974 pro dive\u00e8nnere una dipend\u00e8ntzia inglesa cun su n\u00f9mene de Tuvalu, separada dae sas \u00ecsulas Gilbert, chi ant pigadu su n\u00f9mene de Kiribati. Tuvalu s'est fatu prenamente indipendente a s'internu de su Commonwealth in su 1978."}
{"id": "19099", "revid": "2404", "url": "https://sc.wikipedia.org/wiki?curid=19099", "title": "Funafuti", "text": "Funafuti est un'atollu de Tuvalu, capitale de sa natzione. S'artzip\u00e8lagu, cumpostu dae 33 \u00ecsulas sa majoria de sas cales ispopuladas, tenet una populatzione de prus de 6.000 bividores, chi lu faghet \u00e8ssere sa partzidura amministrativa prus populada de s'istafdu\nS'atollu, chi tenet un'\u00e0rea de 275 km2, est cumpostu dae una tiria de terra larga intre sos 20 e sos 400 metros, chi ingh\u00ecriat una laguna larga 18 km e longa 14, collegada a su mare de v\u00e0rios colad\u00f2rgios cun diversos grados de navigabilidade. Su territ\u00f2riu cumplessivu de sas \u00ecsulas non superat sos 2,5 km2.\nB'at una sola istrada, longa unos deghe de chil\u00f2metros, chi atraessat de longu s'isuledda de Fongafale in ue s'agatat sa bidda de Vaiaku, sede de totu sas sedes guvernativas, de unu aeroportu minore e de s'\u00f9nicu hotel (su Vaiaku Langi Hotel).\nSu prus importante edif\u00ectziu de Funafuti est su palatzu de su guvernu, s'\u00f9nicu f\u00e0bricu artu prus de unu pranu. Unu \u00e0teru logu de importu tur\u00ecsticu est costituidu dae sas rastas de un'a\u00e8reu militare giaponesu, aterradu durante sa Segunda gherra mundiale cando s'aeroportu de Tuvalu est istadu impreadu dae sas fortzas istadunidensas pro amparare sas \u00ecsulas Gilbert (como Kiribati) e Marshall."}
{"id": "19100", "revid": "2404", "url": "https://sc.wikipedia.org/wiki?curid=19100", "title": "Samoa", "text": "Samoa (formalmente Istadu Indipendente de Samoa) est un'istadu de sa Polin\u00e8sia chi cumprendet 4 \u00ecsulas abitadas e 6 isuleddas, postu in sa parte de ponente de s'artzip\u00e8lagu de Samoa, in s'otz\u00e8anu Patz\u00ecficu. Sa capiale est \u00c0pia. Sas limbas printzipales sunt su samoanu e s'inglesu.\nIn antis fiat connotu comente Samoa Germ\u00e0nia (1900-1914) e a pustis Samoa Otzidentale (in samoanu \"Samoa e Sisifo\") (1914-1997). Sa parte orientale de s'artzip\u00e8lagu est unu territ\u00f2riu de sos Istados Unidos. Su n\u00f9mene atuale, abbandonende de totu s'agetivu \u00abOtzidentale\u00bb, manifestat su dis\u00ecgiu de b\u00ecdere totu s'artzip\u00e8lagu torradu a unire suta una soberania \u00f9nica.\nGeografia.\nSamoa est postu casi in su tzentru de sa Polin\u00e8sia in su sud de s'ecuadore, a mesu tretu intre Noa Zelanda e Hawaii. Dae su 31 de nadale de su 2011, s'agatat a s'ovest de sa l\u00ecnia internatzionale de c\u00e0mbiu de data. Custa mesura proposta dae su primu ministru samoanu, Tuilaepa Sailele, e aprovada dae su parlamentu pretendiat fatzilitare sos cunc\u00e0mbios cummertziales cun Austr\u00e0lia e Noa Zelanda.\nS'\u00e0rea terrestre totale est de 2.944 km\u00b2. Su 96% de su totale currispondet a sas duas \u00ecsulas printzipales: Upolu e Savai'e. Sa populatzione totale est de 176.848 bividores (tzensu de su 2001). Petzi in s'\u00ecsula de Upolu bivent 134.024. Etnicamente unu 92,6% sunt samoans, unu 7% mulatos e 0,4% de or\u00ecgine europea.\nIst\u00f2ria.\nS'ist\u00f2ria de Samoa at comintzadu cando emigrantes de sas \u00ecsulas Lau in s'estu de Figi sunt arribadas a sas \u00ecsulas samoanes unos 3.500 annos faghet e de inoghe si sunt istabilidos in su restu de sa Polin\u00e8sia. Su cuntatu cun sos europeos at comintzadu in sos primos annos de su de 18 s\u00e8culos, ma non s'est rinfortzadu fintzas a s'arribu de sos cummertziantes e mission\u00e0rios brit\u00e0nnicos in sos annos 1830.\nDurante su de 19 s\u00e8culos, su Regnu Unidu, s'Imp\u00e8riu tedescu e sos Istados Unidos ant pret\u00e8ndodu partes de su Regnu de Samoa, e ant istabilidu sedes de cumm\u00e8rtziu.\nSu re Malietoa Laupepa fiat mortu in su 1898 e fiat sutz\u00e8didu dae Malietoa Tooa Mataafa. Sos c\u00f2nsoles nordamericanos e brit\u00e0nnicos si fiant unidos a Malietoa Tanu, f\u00ecgiu de Laupepa. Naes de gherra nordamericanos e brit\u00e0nnicas, incl\u00f9didu s\"'USS Philadelphia\", aiant bombardadu \u00c0pia su 15 de martzu de su 1899.\nIn sa Cunventzione Tripartida de Samoa, una cumissione congiunta de tres membros, Bartlett Tripp pro sos Istados Unidos, C. N. I. Eliot, C.B. pro Bretagna Manna, e Freiherr Speck von Sternberg pro sa Germ\u00e0nia, aiant cuncordadu de ispartzire sas \u00ecsulas. Sa Germ\u00e0nia aiat retzidu sa parte otzidentale (a pustis connota comente \"Samoa Otzidentale\", oe in die petzi \"Samoa\"), chi cuntierraiat Upolu e Savai'e e \u00e0teras \u00ecsulas a curtzu. Custas \u00ecsulas ant passadu a si numenare \"Samoa Germ\u00e0nia\". Sos Istados Unidos aiant atzetadu Tutuila e Manu'a, chi oe in die cunformant su territ\u00f2riu de Samoa Americanas. Su Regnu Unidu aiat renuntziadu a sas aspiratziones suas in Samoa, a c\u00e0mbiu chi Germ\u00e0nia tzederet sos protetorados suos in sas \u00ccsulas Salomone setentrionales.\nDae su 1908, cun s'istabilimentu de su movimentu \"Mau\" ('opinione'), sos samoans otzidentales ant comintzadu in reclamare s'indipend\u00e8ntzia. Pagu tempus a pustis de s'isc\u00f2piu de sa Prima Guerra mundiale, in s'austu de su 1914, sa Noa Zelanda aiat imbiadu fortzas pro pigare e ocupare sa Samoa Germ\u00e0nia. Mancari sa Germ\u00e0nia aiat refudadu tz\u00e8dere ufitzialmente sas \u00ecsulas, non bi fiat resist\u00e8ntzia e s'ocupatzione aiat tentu logu sena peruna cumbata. Sa Noa Zelanda aiat sighidu s'ocupatzione de Samoa Otzidentale durante sa totu Prima Guerra mundiale. In su 1919, cunforme a su tratadu de Versalles, sa Germ\u00e0nia aiat abbandonadu sas pretesas suas pro sas \u00ecsulas.\nSa Nia Zelanda aiat in antis amministradu Samoa Otzidentale suta mandadu de sa Sotziedade de Natziones e a pustis comente fidecommissione de sas Natziones Unidas fintzas a cando su paisu aiat otentu s'indipend\u00e8ntzia su 1 de ghenn\u00e0rgiu de su 1962 cun su n\u00f9mene de \"Samoa Otzidentale\". Samoa est istadu sa prima natzione polinesiana a imb\u00e0tere a s'indipend\u00e8ntzia in su de 20 s\u00e8culos.\nIn su mese de tr\u00eculas de su 1997, sa costitutzione est istada mendada pro cambiare su n\u00f9mene dae \"Samoa Otzidentale\" a \"Samoa\". Su territ\u00f2riu nordamericanu de Samoa Americanas at protestadu sa mud\u00e0ntzia, sentinde chi su c\u00e0mbiu minimaiat s'identidade samoana de cosa sua. Sos tzitadinos de sas Samoa Americanas galu usant sos t\u00e8rmines \"Samoa Otzidentale\" e \"samoans otzidentales\"."}
{"id": "19101", "revid": "2404", "url": "https://sc.wikipedia.org/wiki?curid=19101", "title": "\u00c0pia", "text": "\u00c0pia est sa capitale de sas Samoa. Sa tzitade contat unos 58.800 bividores e s'agatat in sa costera setentrionale de s'\u00ecsula de Upolu. Est su portu printzipale e s'\u00f9nica bera tzitade de s'istadu."}
{"id": "19102", "revid": "2404", "url": "https://sc.wikipedia.org/wiki?curid=19102", "title": "Tonga", "text": "Su Regnu de Tonga est un'istadu de sa Polin\u00e8sia, in s'otz\u00e8anu Patz\u00ecficu, postu unos 700 km a sud-estu de sas Figi e 2.000 a nord-estu de Noa Zelanda. Contat prus de 160 \u00ecsulas e isuleddas (36 de sas cales sunt populadas permanentemente), partzidos in bator artzip\u00e8lagos printzipales (Tongatapu, Ha'apai, Vava'u, Niuas). Su n\u00f9mene Tonga sign\u00ecficat \u00abbentu de su sud\u00bb. Sa capitale est Nuku'alofa.\nSu 96% de sa populatzione est de or\u00ecgine polinesiana tongal\u00e8s. Sa religione de majoria, cun unu 41,3%, est sa metodista wesleyana.\nS'istadu tenet ist\u00e8rrida de 748,5 km\u00b2 e contat unos 105.323 bividores. Sas \u00ecsulas sunt populadas, dae unos 6000 annos faghet, dae sos polinesianos origin\u00e0rios de su p\u00f2pulu lapita, in su sud-estu de s'\u00c0sia. Si bi agatant sas rastas archeol\u00f2gicas prus antigas de sa Polin\u00e8sia. Sos tongans ant creadu monumentos megal\u00ecticos intre sos cales si dist\u00ecnghet s'At\u2018amonga. Est un'arcu de tres pedras de coraddu de 8.900 kg.\nSos primos europeos a agatare sas \u00ecsulas sunt istadas sos olandesos. vi\u00e0giu Le Maire e Schouten aiant iscobertu, in su 1616, sas tres \u00ecsulas de su grupu norte. Abel Tasman aiat esploradu, in su 1643, sas \u00ecsulas prus mannas in su sud.\nS'inglesu James Cook bi fiat istadu diferentes bortas intre 1773 e 1777, numenende a su grupu \"\u00ecsulas Amistosas\" (\"Friedly Islands) d\u00e8pidu a s'acollida calorosa chi bi aiat agatadu.\nIn s'annu 1900 fiat istabilidu su protetoradu brit\u00e0nnicu, e dae su 1970 est regnu indipendente in s'\u00e0mbitu de su Commonwealth. Est sa sola monarchia de sa Polin\u00e8sia.\nIn su Regnu de Tonga s'economia, in sos \u00f9rtimos annos, at connotu unu forte progressu. S'agricultura est su setore printzipale. In s'\u00ecsula de Tongatapu s'est isvilupadu unu parcu industriale, dominadu dae s'ind\u00f9stria e de s'artesania navale. Su turismu tenet unu rolu fundamentale."}
{"id": "19103", "revid": "2404", "url": "https://sc.wikipedia.org/wiki?curid=19103", "title": "Nuku'alofa", "text": "Nuku'alofa' est sa capitale de Tonga. Est posta in su chirru norte de s'\u00ecsula de Tongatapu. Sa populatzione istimada est de 24.500 bividores in 2005, a curtzu de su bator unu de totu sa populatzione de s'istadu. Su palatzu reale e totu sos f\u00e0bricos de su guvernu s'agatant in ie."}
{"id": "19104", "revid": "7227", "url": "https://sc.wikipedia.org/wiki?curid=19104", "title": "Tziviltade Maya", "text": "Sa tziviltade maya est istada una tziviltade mesoamericana es\u00ecstida dae su 2000 a.C. a su 1511\u20131697 p.C. in su Guatemala, su sud-est de su M\u00e8ssicu, su Belize, e s'ala otzidentale de s'Honduras e de San Salvador. "}
{"id": "19105", "revid": "7227", "url": "https://sc.wikipedia.org/wiki?curid=19105", "title": "Messicu", "text": ""}
{"id": "19106", "revid": "2404", "url": "https://sc.wikipedia.org/wiki?curid=19106", "title": "Istados Federados de Micron\u00e8sia", "text": "Sos Istados Federados de Micron\u00e8sia (fintzas connotos simplemente che Micron\u00e8sia) sunt un'istadu federale de Otze\u00e0nia, postu in su norte de s'otz\u00e8anu Patz\u00ecficu. Sa capitale est Palikir.\nTenet ist\u00e8rrida totale de 702 km\u00b2 e contat populatzione de 103.549 bividores. contat sunt postos in su nord-estu de P\u00e0pua Noa Guinea, a estu de Palau, a sud de sas \u00ecsulas Mariannas Setentrionales, a ovest de sas \u00ecsulas Marshall e a nord-ovest de Nauru.\nSos Istados Federados de Micron\u00e8sia faghiant parte de unu territ\u00f2riu in fidecomissione de sas \u00ecsulas de su Patz\u00ecficu (in inglesu \"Trust Territory of the Pacific Islands\"), unu territ\u00f2riu in fidecomissione de sas Natziones Unidas suta amministratzione nordamericana. In su 1979 ant adotadu una costitutzione e in su 1986 ant otentu s'indipend\u00e8ntzia, suta forma de l\u00ecberu ass\u00f2tziu cun sos Istados Unidos.\nSos Istados Federados de Micron\u00e8sia sunt localizados in una regione de Otze\u00e0nia connota comente Micron\u00e8sia, chi cunsistet in chentinas de \u00ecsulas minores div\u00ecdidas in sete territ\u00f2rios. Su n\u00f9mene de Micron\u00e8sia est utilizadu a s'ispissu puru pro si ref\u00e8rrere in sos Istados Federados, mancari prus de pretzisu siat su n\u00f9mene de sa regione intrea."}
{"id": "19107", "revid": "2404", "url": "https://sc.wikipedia.org/wiki?curid=19107", "title": "Palikir", "text": "Palikir est una bidda, sa cale munitzipalidade contat unos 7.321 bividores, capitale de sos Istados Federados de Micron\u00e8sia.\nPosta in s'\u00ecsula de Pohnpei, sa bidda est capitale de su 1989, cando at sostituidu Kolonia, cabulogu de s'\u00ecsula e prus importante tzentru de cumm\u00e8rtzios. Sa bidda fiat sede de una pista de aterr\u00e0giu fraigada dae sa marina giaponesa e mai impreada. In su logu de custa istrutura sunt n\u00e0schidos in sos annos 1980 sos f\u00e0bricos guvernativos. Amministrativamente, de su 1989, pertenet a sa munitzipalidade Sokehs de su Distritu de Pohnpei."}
{"id": "19108", "revid": "2404", "url": "https://sc.wikipedia.org/wiki?curid=19108", "title": "\u00ccsulas Marshall", "text": "Sa Rep\u00f9blica de sas \u00ccsulas Marshall est un'istadu insulare chi at otentu s'indipend\u00e8ntzia de sos Istados Unidos in su 1986, cunvertende\u00b7si\u00b7nche in unu de sos istados prus gi\u00f2vanos de Otze\u00e0nia. Sa capitale est Majuro.\nS'istadu est cumpostu dae duos artzip\u00e8lagos e carchi isc\u00f2gliu chi in totale assummant a unas 1.152 \u00ecsulas de su Patz\u00ecficu, pro una tirada totale de 181,43 km\u00b2, pro unos 52.634 bividores. Est postu a nord-estu de Austr\u00e0lia, in s'ispetz\u00ecficu a norte de Nauru e Kiribati, a estu de sos Istados Federados de Micron\u00e8sia e a sud de s'\u00ecsula de Wake, chi pertenet a sos Istados Unidos.\nColonizadas dae sos micronesianos a su segundu mill\u00e8nniu a.C., s'ischit pagu etotu de s'ist\u00f2ria antiga de sas \u00ecsulas. S'esploradore Alonso de Salazar fiat su primu europeu a abbistare sas \u00ecsulas Marshall, ma fiant abarradas virtualmente disconnotas fintzas a s'arribu de John Marshall, capitanu inglesu, in su 1788; sas \u00ecsulas depent su n\u00f9mene a isse.\nSu 1885 si bi fiat installada una cumpannia cummertziale tedesca, e annos apustis sas \u00ecsulas fiant div\u00e8nnidas parte de su protetoradu de sa Noa Guinea Tedesca. Su Giapone aiat conchistadu sas \u00ecsulas durante sa Prima Guerra Mundiale, e ddas aiat amministradu segundu unu mandadu de sa Sotziedade de Natziones.\nDurante sa Segunda Guerra Mundiale, sos Istados Unidos ant ocupadu sas \u00ecsulas (1944), chi sunt istadas annantas in su Territ\u00f2riu in Fidecomissione de sas \u00ccsulas de su Patz\u00ecficu (\"Trust Territory of the Pacific Islands\"). Sos Istados Unidos aiant comintzadu a f\u00e0ghere esperimentos nucleares in sas \u00ecsulas pagu a pustis de sa gherra, e ddos ant sighidu a f\u00e0ghere fintzas a sos annos 1960. Medas bividores de sas Marshall aiant patidu fortes doses de radiatziones a pustis de custos esperimentos, e sos reclamos de cumpensos sighent fintzas a oe in die.\nIn su 1979 fiat istabilidu sa Rep\u00f9blica de sas \u00ccsulas Marshall e fiat firmadu unu tratadu de l\u00ecberu ass\u00f2tziu cun su guvernu de Istados Unidos, chi est intradu in vigore in su 1986."}
{"id": "19109", "revid": "2404", "url": "https://sc.wikipedia.org/wiki?curid=19109", "title": "Majuro", "text": "Majuro, cun una populatzione de 25.500 bividores (2005), est mentovada a s'ispissu che sa capitale de sa Rep\u00f9blica de sas \u00ccsulas Marshall, formada dae sa conurbatzione de sas biddas de Dalap-Uliga-Darrit, posta in sa punta esta de s'atollu Majuro, chi est costituidu dae 64 \u00ecsulas. S'atollu de Majuro disponet de portu e un'aeroportu internatzionale. Su College of the Marshall Islands puru s'agatat in s'estremu orientale de s'atollu.\nS'atollu tenet un'ist\u00e8rrida de petzi 9,7 km\u00b2 de terra firma, ma ingh\u00ecriat una laguna de 295 km\u00b2.\nDurante sa Segunda Guerra Mundiale, su 30 de ghenn\u00e0rgiu de su 1944, sas tropas de sos Istados Unidos aiant ocupadu Majuro, chi fiat fintzas a tando suta amministratzione giaponesa."}
{"id": "19110", "revid": "2404", "url": "https://sc.wikipedia.org/wiki?curid=19110", "title": "\u00ccsulas Salomone", "text": "Sas \u00ecsulas Salomone est un'istadu insulare de Otze\u00e0nia, postu in su Patz\u00ecficu meridionale, a estu de P\u00e0pua Noa Guinea, chi ocupat sa parte majore de s'artzip\u00e8lagu om\u00f2nimu; est parte de su Commonwealth. Tenet ist\u00e8rrida de 28.450 km\u00b2 e populatzione de 470.000 bividores (2004). Sa capitale est Honiara. \nAntiga col\u00f2nia brit\u00e0nnica dae sa d\u00e8cada de 1890, Salomone ant otentu s'indipend\u00e8ntzia su 7 de tr\u00eculas de su 1978. Salomone est una monarchia parlamentare. Su cabu de istadu est sa reina de Inghilterra rapresentada dae unu guvernadore generale.\nFormadu dae prus de 990 \u00ecsulas. Sa dist\u00e0ntzia intre s'\u00ecsula prus otzidentale e sa prus orientale est de unos 1.500 km. In calicunas \u00ecsulas printzipales b'ant vulcanos cun diversos grados de atividade, mentras chi medas de sas \u00ecsulas prus minores sunt simpres atollos min\u00f9sculos de arena, cannas e pramas."}
{"id": "19111", "revid": "2404", "url": "https://sc.wikipedia.org/wiki?curid=19111", "title": "Honiara", "text": "Honiara est una tzitade de 84 520 bividores, segundu s'istima de su 2017 capitale de s'istadu de sas \u00ccsulas Salomone.\nSa tzitade est posta in sa costera nord-otzidentale de s'\u00ecsula de Guadalcanal a sa foghe de su riu Mataniko. Sa tzitade est istada fraigada pro sostituire a capitale Tulagi a s'acabu de sa segunda gherra mundiale."}
{"id": "19113", "revid": "2404", "url": "https://sc.wikipedia.org/wiki?curid=19113", "title": "Istadu federadu de Istados Unidos d'Am\u00e8rica", "text": ""}
{"id": "19114", "revid": "2404", "url": "https://sc.wikipedia.org/wiki?curid=19114", "title": "Bahamas", "text": "Sas Bahamas sunt un'istadu insulare de s'Am\u00e8rica tzentrale costituidu dae un'artzip\u00e8lagu coraddinu de 700 \u00ecsulas e isuleddas unas cantas de sas cales disabitadas, postas in s'Otz\u00e8anu Atl\u00e0nticu, a estu de sa Fl\u00f2rida, a norte de Cuba e de su restu de sos Car\u00e0ibes, e a ovest de sa dipend\u00e8ntzia brit\u00e0nnica de sas \u00ccsulas Turks e Caicos. Sa capitale est Nassau.\nGeografia.\nS'artzip\u00e8lagu tenet ist\u00e8rrida de 13.943 km\u00b2 pro una populatzione de unos 388.020 bividores. S'\u00ecsula prus manna de sas Bahamas est s'\u00ecsula de Andros posta a nord-ovest de s'artzip\u00e8lagu, a s'intrada de sos Istrintos de Florida. In su norte s'agatat Grand Bahama, sa prus setentrionale intre sas \u00ecsulas majores. In s'esut s'agatant sas \u00ccsulas Abaco. Ispronghende cara a sud-estu, intre sas \u00ecsulas prus significativas cherent mentuadas Eleuthera, s'\u00ecsula de Cat, Long Island, San Salvador, Exuma, Crooked, Acklins, Mayaguana e in su sud Great Inagua. Sa capitale Nassau s'agatat in s'\u00ecsula de New Providence, posta intre sas \u00ecsulas de Eleuthera e Andros. \nIst\u00f2ria.\nIscobertas durante su primu vi\u00e0giu de Cristoforo Colombo fiant incluidas in sa corona ispagnola, fiant istados a pustis conchistadas dae sos inglesos in su de 17 s\u00e8culos pro si f\u00e0ghere indipendentes in su 1973. In antis de s'arribu de Cristoforo Colombo, custas \u00ecsulas si naraiant Lucayas, derivadu dae \"lucayos\", n\u00f9mene de sas populatziones ind\u00ecgenas paghiosas chi dda biviant. In su cursu de sos de 17 e de 18 s\u00e8culos e sas Bahamas sunt istadas unu de sos cuiles de sa pirateria assumende su rolu de cuile printzipale dae su 1716 a su 1718 candofiant lassadas chentza de defensa e chentza de guvernu dae sa Corona. In su 1718 re Giorghi I de Inghilterra aiat per\u00f2 imbiadu per\u00f2 una ispeditzione navale ghiada dae su capitanu Woodes Rogers chi at ispintu sos piratas a s'istesiare in diretzione de sa Carolina, de unas \u00e0teras \u00ecsulas cara\u00ecbicas minores o pro fintzas de s'\u00c0frica. Su PLP, Partidu Liberale Progressista, at condutu su protzessu de separadura dae s'Imp\u00e8riu Brit\u00e0nnicu. Su 10 tr\u00eculas 1973 sas Bahamas s'ant fatu indipendentes, assotziende\u00b7si luegus a su Commonwealth.\nDemografia.\nSos bividores origin\u00e0rios, sos Arawak, sunt istados isp\u00e8rdidos s\u00e8culos diferentes s\u00e8culos a oe, e sa populatzione atuale de s'artzip\u00e8lagu est formada mescamente de nieddos e mulatos (85% de su totale), mentras chi su restu est de or\u00ecgine europea. S'ispaniadura territoriale de sos bividores est meda disuguale e sa populatzione urbana rapresentat belle che su 88,8% de sa cumplessiva; feti sas \u00ecsulas printzipales sunt populadas. Est in vigore sa pena de morte. S'imparu est meda isvilupadu e obligat\u00f2riu dae sos 5 a sos 16 annos e gratis in sas iscolas istatales; s'alfabetizatzione est casi totale. Sa religione est in preval\u00e8ntzia (90% belle) cristiana in sas v\u00e0rias cunfessiones protestantes. Sa limba ufitziale est s' inglesu. "}
{"id": "19115", "revid": "2404", "url": "https://sc.wikipedia.org/wiki?curid=19115", "title": "Nassau", "text": "Nassau est sa capitale, puru su tzentru cumertziale e culturale, de sas Bahamas e cun una populatzione de belle 250.000 bividores nd'est fintzas sa tzitade prus populada.\nPosta in s'\u00ecsula de New Providence, Nassau possedit unu portu traficadu. Su clima tropicale e sas bellesas naturales de sas Bahamas ant fatu de Nassau una destinatzione tur\u00ecstica populare.\nNassau fiat fundada dae sos brit\u00e0nnicos in sa metade de su de 17 s\u00e8culos cun n\u00f9mene de \"Charles Town\", ma fiat torrada a batiare Nassau, in onore de Gulliermu III de Orange-Nassau in su 1695. Durante su de 18 s\u00e8culos fiat un'amparu famadu pro sos piratas de sos Car\u00e0ibes, mescamente Barbaniedda. Nassau est istada sugeta a numerosos tentativos de invasione a banda de sos ispagnolos durante sa fine de su de 18 s\u00e8culos, e in su 1776 fiat cunchistada e tenta pro una iscurta de sos rivolutzion\u00e0rios americanos fintzas a sa liberatzione.\nS'Aeroportu Internatzionale de Nassau, su printzipale aeroportu de sas Bahamas, s'agatat in Nassau, e tenet collegamentos fitianos cun sas printzipales tzitades de Istados Unidos, C\u00e0nada, Regnu Unidu e de sos Car\u00e0ibes."}
{"id": "19116", "revid": "2404", "url": "https://sc.wikipedia.org/wiki?curid=19116", "title": "Rivolutzione", "text": "Su tr\u00e8mene rivolutzione (de su latinu \"revolutio -onis\", \"abolotu, furriada\", derivadu dae su verbu revolv\u0115re \"bortulare\") in su significadu prus ampru inditat calesisiat mud\u00e0ntzia radicale in sas istruturas sotziales comente cudda operada pro es\u00e8mpru de sa rivolutzione industriale, de cudda tecnol\u00f2gica o in piessignu de cudda culturale comente s'auguraiant sos illuministas in su de 18 s\u00e8culos cun sa redatzione de s\"'Encyclop\u00e9die\":\n\u00abCusta \u00f2pera at a prod\u00f9ere tzertamente, cun su tempus, una rivolutzione in sos \u00e0nimos e deo ispero chi sos tirannos, sos opressores, sos fan\u00e0ticos e sos intollerantes non t\u00e8ngiant a nde tr\u00e0ere avant\u00e0giu. Amus a \u00e0ere torradu unu serv\u00ectziu a s'umanidade.\u00bb\nIn sa filosofia pol\u00ectica est s'ideale de sa realizatzione ist\u00f2rica de unu c\u00e0mbiu radicale, ispiradu dae motivatziones ideol\u00f2gicas, in sa forma de guvernu de unu istadu cun mud\u00e0ntzias profundas de totu s'istrutura sotziale, econ\u00f2mica e pol\u00ectica.\nSa rivolutzione comente fen\u00f2menu ist\u00f2ricu est unu protzessu lestru o de longa durada, non semper violentu, cun su cale classes o grupos sotziales, prus o pagu ampros, si rebellant a sas istitutziones a su p\u00f2dere pro las modificare e determinare unu ordinamentu pol\u00ecticu nou."}
{"id": "19117", "revid": "2404", "url": "https://sc.wikipedia.org/wiki?curid=19117", "title": "Azotu", "text": "S'azotu (tr\u00e8mene coniadu in su 1787 de su ch\u00ecmicu frantzesu Louis-Bernard Guyton-Morveau, dae su gregu \"\u1f00-\" privativa e \"\u03b6\u03c9\u03ae\" \u00abbida\u00bb) o fintzas nitr\u00f2genu est un'elementu ch\u00ecmicu de sa t\u00e0ula peri\u00f2dica de sos elementos. Su n\u00f9meru at\u00f2micu est 7. Su s\u00ecmbulu est N (de su latinu \"nitrogenum\", passende pro su frantzesu \"nitrog\u00e8ne\", coniadu in su 1790 de su ch\u00ecmicu Jean-Antoine Chaptal fundende su gregu \"\u03bd\u03af\u03c4\u03c1\u03bf\u03bd\", nitron, \u00abnitradu de pot\u00e0ssiu\u00bb cun sa raighina \"\u03b3\u03b5\u03bd-\", ghen-, \u00abdare bida a\u00bb.\nS'azotu est unu costituente fundamentale de sas mol\u00e8culas org\u00e0nicas prus importantes de bisura bioch\u00ecmica (DNA, proteinas, unas cantas vitaminas), paris a cumpostos inorg\u00e0nicos meda dif\u00f9ndidos e importantes comente a s'ammon\u00ecaca e s'\u00e0tzidu n\u00ectricu.\nS'atzotu moleculare (f\u00f2rmula moleculare \"N2\", naradu fintzas atzotu biat\u00f2micu o atzotu diat\u00f2micu o diazotu o simplemente atzotu) est unu cumpostu formadu de duos \u00e0tomos de atzotu; costituit su 78% de s'atmosfera terrestre (in fratzione de vol\u00f9mene chi est fintzas aprossimadamente sa fratzione molare) e a s'istadu puru si presentat suta forma de gasu chentza de colore, fragu, sabore e inerte."}
{"id": "19118", "revid": "2404", "url": "https://sc.wikipedia.org/wiki?curid=19118", "title": "Azoto", "text": ""}
{"id": "19119", "revid": "2404", "url": "https://sc.wikipedia.org/wiki?curid=19119", "title": "Beranu", "text": "Su beranu est una de sas bator istasones de sas zonas temperadas. Astronomicamente comintzat cun s'ecuin\u00f2tziu de beranu (intre su 20 e su 21 de martzu in s'emisf\u00e8riu norte, e intre su 22 e su 23 de cabudanne in s'emisf\u00e8riu sud), e acabat cun su solst\u00ectziu de istiu (fache a su 21 de l\u00e0mpadas in s'emisf\u00e8riu norte e su 21 de nadale in s'emisf\u00e8riu sud). A bortas est cunsideradu comente sos meses intreos de martzu, abrile e maju in s'emisf\u00e8riu norte e cabudanni, santugaine e santandria in s'emisf\u00e8riu sud (beranu meteorol\u00f2gicu)."}
{"id": "19120", "revid": "2404", "url": "https://sc.wikipedia.org/wiki?curid=19120", "title": "At\u00f2ngiu", "text": "S'at\u00f2ngiu o atonzu est una de sas bator istasones de s'annu, de sas zonas temperadas. Astron\u00f2micamente comintzat cun s'ecuin\u00f2tziu de at\u00f2ngiu (intre su 22 e su 23 de cabudanne in s'emisf\u00e8riu norte e su 20 e su 21 de martzu in s'emisf\u00e8riu sud), e acabat cun su solst\u00ectziu de ierru (su 21 de nadale in s'emisf\u00e8riu norte e su 21 de l\u00e0mpadas in s'emisf\u00e8riu sud). Sende gasi, a bortas est cunsideradu comente sos meses intreos de cabudanne, santugaine e santandria in s'emisf\u00e8riu norte e martzu, abrile e maju in s'emisf\u00e8riu sud."}
{"id": "19121", "revid": "2404", "url": "https://sc.wikipedia.org/wiki?curid=19121", "title": "Ierru", "text": "S'ierru o fintzas iberru (de su latinu \"hibernus\") est una de sas bator istasones de sas zonas temperadas. Astron\u00f2micamente comintzat cun su solst\u00ectziu de ierru (su 21 de nadale in s'emisf\u00e8riu norte e su 21 de l\u00e0mpadas in s'emisf\u00e8riu sud), e acabat cun s'ecuin\u00f2tziu de beranu (su 21 de martzu in s'emisf\u00e8riu norte e su 21 de cabudanne in s'emisf\u00e8riu sud). A bortas est cunsideradu comente sos meses intreos de nadale, ghenn\u00e0rgiu e fre\u00e0rgiu in s'emisf\u00e8riu norte e l\u00e0mpadas, tr\u00eculas e austu in s'emisf\u00e8riu sud."}
{"id": "19124", "revid": "2404", "url": "https://sc.wikipedia.org/wiki?curid=19124", "title": "Ecuin\u00f2tziu", "text": "S'ecuin\u00f2tziu est cadaunu de sos duos momentos de s'annu cando su sole passat s'ecuadore tzeleste. Durante sos ecuin\u00f2tzios, sa note e sa die tenent sa matessi durada in totu su mundu, bogadu in sos polos. Su faeddu ecuin\u00f2tziu benit dae su latinu \"aequinoctium\" e sign\u00ecficat \"igualidade cun su note\".\nB'ant duos ecuin\u00f2tzios in s'annu:\nIn s'emisf\u00e8riu sud, custos n\u00f9menes si cunc\u00e0mbiant.\nSos ecuin\u00f2tzios puru si podent cunsiderare comente duos puntos in su chelu. Sunt sos puntos in ue s'ecuadore tzeleste segat s'ecl\u00edtica. In astronomia custos puntos sunt sos noos orbitales de sa Terra. Si narant \"puntu Aries\" o puntu beranale (s'ecuin\u00f2tziu de beranu) e \"puntu Libra\" (s'ecuin\u00f2tziu de at\u00f2ngiu).\nSu momentu chi su Sole passat pro sos puntos ecuinotziales si podet carculare esatamente e s'ecuin\u00f2tziu tenet logu durante un'istante particulare in su tempus. In diversos puntos de sa Terra, sos ecuin\u00f2tzios podent t\u00e8nnere logu in datas diferentes pro neghe de sos diferentes fusos or\u00e0rios."}
{"id": "19125", "revid": "2404", "url": "https://sc.wikipedia.org/wiki?curid=19125", "title": "Solst\u00ectziu", "text": "Su solst\u00ectziu est cadaunu de sos duos momentos de s'annu cando su Sole tenet sa declinatzione m\u00e0ssima (dist\u00e0ntzia angulare) rispetu a s'ecuadore tzeleste.\nIn su solst\u00ectziu de istiu de s'emisf\u00e8riu norte, su Sole arribat a su zenit a mesudie subra su tr\u00f2picu de C\u00e0ncaru e in su solst\u00ectziu de ierru arribat a su zenit a mesudie subra su tr\u00f2picu de Crabucorru.\nUn'\u00e0tera manera de cumpr\u00e8ndere su significadu de solst\u00ectziu est de nos ref\u00e8rrere a sa durada de sa die (in astronomia, sa die cumprendet su tempus in su cale su Sole s'agatat subra de s'orizonte, est a n\u00e0rrere, su tempus chi passat intre s'arv\u00e8schida e iscurigad\u00f2rgiu. Custa durada est vari\u00e0bile durante s'annu. B'ant duas dies in s'annu cando arribat a sos balores estremos: sa die prus longa currespondet a su solst\u00ectziu de istiu, e sa prus curtza, a su solst\u00ectziu de ierru. Su solst\u00ectziu de istiu marcat su pass\u00e0giu de su beranu a s'istiu, mentras chi su solst\u00ectziu de ierru marcat su pass\u00e0giu de s'at\u00f2ngiu a s'ierru. In s'emisferu sud, si nde narat solst\u00ectziu de istiu de su solst\u00ectziu de su mese de nadale, e solst\u00ectziu de ierru, de su solst\u00ectziu de su mese de l\u00e0mpadas, pighende in contu sa difer\u00e8ntzia de istasones intre sos duos emisf\u00e8rios."}
{"id": "19126", "revid": "13611", "url": "https://sc.wikipedia.org/wiki?curid=19126", "title": "Zod\u00ecacu", "text": "Su zod\u00ecacu est sa regione de s'isfera tzeleste in ue passat s'ecl\u00edtica, e in ue si podent agatare sos pranetas. Su n\u00f9mene faghet relatu a su fatu chi sas costellatziones chi bi bidiant sos gregos si currispondiant, in generale, a animales reales o mitol\u00f2gicos (zoos \u21d2 zod\u00ecacu).\nSas 12 costellatziones de su zod\u00ecacu, sunt una parte de sas 88 costellatziones modernas. Cada unu de sos bator elementos chi costit\u00f9int su zod\u00ecacu faghet relatu a unu de sos elementos chi, segundu s'astrologia, d\u00f2minant sa personalidade de cada \u00e8ssere umanu: fogu, abba, terra e \u00e0ria.\nSignos zodiacales.\nSos doighi signos de su zod\u00ecacu sunt:"}
{"id": "19127", "revid": "19917", "url": "https://sc.wikipedia.org/wiki?curid=19127", "title": "\u00c8liu", "text": "S'\u00e8liu (de su gregu \u1f25\u03bb\u03b9\u03bf\u03c2, \"h\u00e8lios\", \"sole\") est s'elementu ch\u00ecmicu de sa t\u00e0ula peri\u00f2dica chi tenet a s\u00ecmbulu He e a n\u00f9meru at\u00f2micu 2. Est unu gas n\u00f2bile chentza de colore, fragu, sabore, non t\u00f2ssicu e inerte. Tenet su prus b\u00e0sciu puntu de buddidura intre totu sos elementos e podet solidificare petzi chi sutapostu a pressiones artas a beru. Si presentat comente gas monoat\u00f2micu e est chimicamente inerte. Est su segundu elementu prus dif\u00f9ndidu in s'Universu a pustis de s'idr\u00f2genu.\nA pustis de s'idr\u00f2genu, s'\u00e8liu est su segundu elementu prus l\u00e8biu e su segundu prus abbundosu in s'universu osservabile, essende presente in su 24% tzirca de sa massa totale elementare, chi est prus de 12 bortas sa massa de totu sos elementos prus graes paris. S'abbund\u00e0ntzia sua est pr\u00e8tzisa a custos datos siat in su Sole chi subra Giove. Custu est d\u00e8pidu a s'energia nucleare meda arta de lig\u00e0mine (pro nucleone) de \u00e8liu-4 (4He) respetu a sos tres elementos a segus de s'\u00e8liu. Custa energia de lig\u00e0mine isplicat fintzas pro ite est unu produtu siat de sa fusione nucleare siat de su decadessimentu radioativu. Sa majoria de s'\u00e8liu presente in s'universu est s'\u00e8liu-4, e si creet chi si siat formadu durante su Big Bang. Mannas cantidades de nou \u00e8liu sunt totora creadas dae sa fusione nucleare de s'idr\u00f2genu chi acontesset in sos isteddos."}
{"id": "19128", "revid": "2404", "url": "https://sc.wikipedia.org/wiki?curid=19128", "title": "S\u00f2diu", "text": "Su s\u00f2diu est s'elementu ch\u00ecmicu de sa t\u00e0ula peri\u00f2dica de sos elementos chi tenet a s\u00ecmbulu Na (de su latinu \"Natrium\") e comente n\u00f9meru at\u00f2micu tenet 11. Est unu metallu modde, cherosu, pratadu, reativu. Pertenet a sa categoria de sos metallos alcalinos chi est abbundosu in sos cumpostos naturales. Est altamente reativu, br\u00f9siat cun una frama groga, s'ossidat a cuntatu cun s'\u00e0ria e reagit violentemente cun s'abba."}
{"id": "19129", "revid": "2404", "url": "https://sc.wikipedia.org/wiki?curid=19129", "title": "Magn\u00e8siu", "text": "Su magn\u00e8siu est s'elementu ch\u00ecmicu de sa t\u00e0ula peri\u00f2dica de sos elementos chi tenet a s\u00ecmbulu Mg e a n\u00f9meru at\u00f2micu 12. Su magn\u00e8siu est su de oto elementos prus abundosos e costituit unu 2% de su c\u00f2rgiu de sa Terra; annotamala est su tres pro abund\u00e0ntzia intre sos elementos isolvados in s'abba de mare.\nIn natura, pro neghe de s'elevada reatividade, no esistet a s'istadu l\u00ecberu, ma s'agatat cumbinadu cun unos \u00e0teros elementos.\nCustu metallu alcalinu terrosu est mescamente impreadu comente agente legante in sa produtzione de legas allum\u00ecniu-magn\u00e8siu."}
{"id": "19130", "revid": "2404", "url": "https://sc.wikipedia.org/wiki?curid=19130", "title": "Prata", "text": "Sa prata o fintzas arghentu est s'elementu ch\u00ecmicu in sa t\u00e0ula peri\u00f2dica chi tenet s\u00ecmbulu Ag (de s'incurtzadura de su latinu \"Argentum\") e n\u00f9meru at\u00f2micu 47. Est unu metallu de transitzione modde, biancu e l\u00f9ghidu; sa prata est su m\u00e8gius condutore de calore e eletritzidade intre totu sos metallos, e s'agatat in natura siat puru chi suta de forma de minerale. S'impreat in sa monetazione, in fotografia e in giojeria, in ue est protagonista de un'intrea branca, sa prataria, chi pertocat copas, tz\u00eccaras, safatas, gurnisas e posadas dae t\u00e0ula."}
{"id": "19131", "revid": "2404", "url": "https://sc.wikipedia.org/wiki?curid=19131", "title": "Neon", "text": "Su neon (de su gregu \u03bd\u03ad\u03bf\u03c2 -\u03b1 -\u03bf\u03bd \"n\u00e8os -a -on\", significadu: nou) est un'elementu ch\u00ecmicu de sa t\u00e0ula peri\u00f2dica de sos elementos, chi tenet a s\u00ecmbulu Ne e comente n\u00f9meru at\u00f2micu 10. Est unu gasu n\u00f2bile agiomai inerte e chentza de colore. Su neon possedit una irrujadura rubi\u00e0stica cando est impreadu in unu tubu a isc\u00e0rriga o in sas l\u00e0mpadas naradas, difatis, \"a neon\". Est presente in rastas in s'\u00e0ria."}
{"id": "19132", "revid": "2404", "url": "https://sc.wikipedia.org/wiki?curid=19132", "title": "Oro", "text": "S'oro o segundu s'\u00e0rea geogr\u00e0fica oru est s'elementu ch\u00ecmicu de n\u00f9meru at\u00f2micu 79 e su s\u00ecmbulu suo est Au (dae su latinu \"aurum\"). Est unu metallu de transitzione modde, grae, d\u00f9tile, malle\u00e0bile de colore grogu, d\u00e8pidu a sa surbidura de sas long\u00e0rias de unda de su biaitu de sa lughe intzidente.\nInatacabile de sa majoria de sos cumpostos ch\u00ecmicos, reagit in pr\u00e0tica isceti cun s'abba r\u00e8gia e cun su ione tzanuru. Cun su merc\u00f9riu format un'ammesturu, ma no unu cumpostu ch\u00ecmicu. S'agatat a s'istadu nadiu suta forma de pibidas, trigos e p\u00e0gias in sas rocas e in sos dep\u00f2sitos alluvionales.\nEst istadu impreadu giai de s'antighidade pro coniare monedas e, in antis de s'abentu de sa moneda fiat (latinu pro \"siat fata\", est a n\u00e0rrere creada dae su nudda, com'est sa de oe) est istadu impreadu comente a contrab\u00e0lida pro sas emissiones valut\u00e0rias de sos istados, comente acontessiat a s'internu de su gai naradu gold istandard. S'impreat annotamala in giojeria, odontoiatria e in s'ind\u00f9stria eletr\u00f2nica. S'oro est dev\u00e8nnidu in su tempus s\u00ecmbulu de puresa, balentia e lealidade."}
{"id": "19133", "revid": "2404", "url": "https://sc.wikipedia.org/wiki?curid=19133", "title": "Legislatziones subra s'abortu", "text": "Sa legislatzione subra s'abortu est bastante diferente pro cada istadu de su mundu, e si nde podent agatare tantis dae s'atzessu l\u00ecberu a s'istrumadura peri serv\u00ectzios sanit\u00e0rios p\u00f9blicos e grat\u00f9itos fintzas a penas de presone pro chi lu pr\u00e0tichet. Duncas, sa pr\u00e0tica de s'istrumadura volunt\u00e0ria est assugetada a s'ordinamentu giur\u00ecdicu vigente de cada paisu, in ue si podet cunsiderare comente deretu o comente delitu pun\u00ecble."}
{"id": "19134", "revid": "2404", "url": "https://sc.wikipedia.org/wiki?curid=19134", "title": "Abortu", "text": "Abortu est unu tr\u00e8mene m\u00e8igu sient\u00ecficu pro designare s'interr\u00f9mpida de s'ingraid\u00e8ntzia peri de sa bogadura de su fedu in antis chi custu siat viv\u00ecbile intre sa de 20 e sa de 28 chidas. In su vocabol\u00e0riu comunu de sa limba sarda si seberat intre abortu de is umanos (istrumadura o fintzas istrumera, istrumu, dae su latinu \"exterminium\"), e abortu de is b\u00e8stias (aurtida o fintzas aurtidura, aurtimentu, dae su latinu \"abortus\").\nPodet \u00e8ssere ispont\u00e0neu o ind\u00f9idu. S'istrumadura ispont\u00e0nea est sa p\u00e8rdida de su fedu chentza de interventu umanu perunu. Podet \u00e8ssere atzidentale (pro neghe de un'infetzione, unu corpu, una toscadura, una n\u00e8siga de su fedu\u2026) in una persone chi giai at tentu ingraid\u00e8ntzias normales, o regulare cando una malformatzione, unu difetu ormonale o cale si siat \u00e0tera c\u00e0usa faghet imposs\u00ecbile chi su fedu potzat cr\u00e8schere normalmente. Sabortu induidu oabortu provocadu est su resultu de sas atziones cumintzadas cun s'intentzione de interr\u00f9mpere s'ingraid\u00e8ntzia.\nSi faeddat de istrumadura terap\u00e8utica cando, intre \u00e0teros, sa sighida de s'ingraid\u00e8ntzia o su illier\u00f2ngiu sign\u00ecficant unu riscu grae pro sa vida de sa mama, pro evitare sa n\u00e0schida de unu pipiu cun una maladia conn\u00e0schida o gen\u00e8tica grave fatale o chi ddu cundennet a patimentos o disabilidades graes meda, o pro minimare su n\u00f9meru de fedos in ingraid\u00e8ntzias pl\u00f9rimas fintzas a unu n\u00f9meru chi fatzat su riscu atzet\u00e0bile.\nIn su casu de ingraid\u00e8ntzia non disigiada, si podet provocare s'istrumadura, cando sa f\u00e8mina detzidet ca non podet o non cheret t\u00e8nnere su pipiu pro resones personales, sotziales, psicol\u00f2gicas o de salude mentale. Custos crit\u00e8rios podent \u00e8ssere leg\u00ectimos o nono, segundu su marcu legale chi currispondet. Praticadu dae professionistas de sa salude abilitados e cumpletadu cando pretzisu cun ap\u00f2giu psicol\u00f2gicu e sotziale, su riscu de complicatziones sanit\u00e0rias o psicosotziales est m\u00ecnimu. Custa forma de abortu provocadu a s'ispissu est mat\u00e8ria de cuntierras \u00e8ticas e de impedimentos legales. In is paisos de s'Unione Europea est autorizadu, intro sos l\u00ecmites de sa lege.\nS'istrumadura clandestina, sende chi est esecutadu dae personale non sanit\u00e0riu, a s'ispissu chentza de mesuras de igiene apropiadas, o chentza de una preparatzione o una sighidura adatos, est una de sas c\u00e0usas printzipales de morte in f\u00e8minas gi\u00f2vanas, mescamente in is paisos prus pagu isvilupados. In totale, cada annu morint unas 70.000 f\u00e8minas pro custa resone, mescamente in \u00c0sia, in ue si produit su 55% de sas istrumaduras clandestinas."}
{"id": "19135", "revid": "2404", "url": "https://sc.wikipedia.org/wiki?curid=19135", "title": "Lesotho", "text": "Su Lesotho (AFI: /le\u02c8s\u0254to/[5]), ufitzialmente Regnu de su Lesotho (\"Muso oa Lesotho\" in sotho de su sud, \"Kingdom of Lesotho\" in inglesu, in passadu n\u00f2didu fintzas che \"Basotholand\" o \"Basutoland\", [l\u026a's\u028a\u02d0t\u02b0\u028a]), est un'istadu de s'\u00c0frica de su Sud, membru de su Commonwealth de sas natziones. Sa capitale est Maseru.\nCun una ist\u00e8rrida de 30 355 km\u00b2 e populatzione de 2.171.318 persones, su Lesotho est un'enclave in intro de su territ\u00f2riu de sa Rep\u00f9blica de Sud\u00e0frica e est duncas un'istadu chentza de bessida a mare.\nSu n\u00f9mene \"Lesotho\" est costituidu (segundu un'ischema t\u00ecpicu de sas limbas bant\u00f9) de su prefissu \"le-\" antepostu a sa raighina \"sotho\", e sign\u00ecficat \"\"sa terra de su p\u00f2pulu chi faeddat sotho\"; s'etnia printzipale de s'istadu est sa \"basotho\" o \"basuto\" (\"ba-sotho\", \"sas chi faeddant sotho\"\"). Unu 40% de sa populatzione bivet cun prus pagu de 1,25 dollaros istadunidensos a sa die."}
{"id": "19136", "revid": "2404", "url": "https://sc.wikipedia.org/wiki?curid=19136", "title": "Maseru", "text": "Maseru est sa capitale de su Lesotho. Situada in su riu Caledon, a sa l\u00e0cana cun su Sud\u00e0frica, est s'\u00f9nica tzitade de dimensiones consider\u00e0biles de su Lesotho, cun una populatzione de unos 227 880 bividores. Est cabulogu de su distritu de Maseru. Importante est sa produtzione de candelas e tapetos."}
{"id": "19137", "revid": "18546", "url": "https://sc.wikipedia.org/wiki?curid=19137", "title": "S\u00f9rfuru", "text": "Su s\u00f9rfuru o tz\u00f9rfuru est un'elementu ch\u00ecmicu de sa t\u00e0ula peri\u00f2dica de sos elementos cun s\u00ecmbulu S (dae su latinu \"sulfur\") e n\u00f9meru at\u00f2micu 16. Est unu non metallu chentza de fragu, sabore, meda abundosu. Sa forma sua prus n\u00f2dida e comuna est sa cristallina de colore grogu intensu. Est presente suta de forma de sulfuros e sulfatos in medas minerales e s'agatat s'ispissu puru in sas regiones cun vulcanos ativos.\nEst un'elementu essentziale pro totu sos \u00e8sseres bividores, in sos cales est presente in duos ammino\u00e0tzidos, sa tzisteina e sa metionina, e de cussigh\u00e8ntzia in medas proteinas. In campu industriale s'impreat mescamente pro nde f\u00e0ghere fertilizantes, ma fintzas pro pr\u00f9ine de isparu, lassativos, bochibaba\u00f9tzos e bochi-fungos. Annotamala su s\u00f9rfuru \u2013 in bona parte bogadu a isc\u00f2ria de rafinatzione de sos idrocarburos \u2013 s'agatat in carchi disinfetante, agatat impreu mannu in sa messaria (in ue est impreadu pro sas propiedades bochi-fungos, pro es\u00e8mpru pro cumb\u00e0tere fitopatologias comente a s'o\u00ecdiu), est presente in sa conca de sos lominos e in s'ebanite.\nSas cantidades mannas de carbone brusiadas dae s'ind\u00f9stria e de sas tzentrales el\u00e8tricas bogant ogni die in s'atmosfera meda bi\u00f2ssidu de s\u00f9rfuru, chi reagit cun s'oss\u00ecgenu e su papore de abba in s'\u00e0ria pro formare \u00e0tzidu sulf\u00f2ricu. Custu \u00e0tzidu forte torrat a r\u00f9ere a terra cun sas propiduras dende logu a sas famadas proinas \u00e0tzidas chi atzid\u00ecficant sos terrinos e sas risursas \u00ecdricas causende graes dannos a s'ambiente naturale de medas regiones industrializadas."}
{"id": "19138", "revid": "2404", "url": "https://sc.wikipedia.org/wiki?curid=19138", "title": "Rep\u00f9blica federale de Jugosl\u00e0via", "text": "Sa Rep\u00f9blica Federale de Jugosl\u00e0via est istada sa denominatzione chi ant retzidu sos istados atuales de S\u00e8rbia e Montenegro dae su 27 de abrile de su 1992 fintzas a su 4 de fre\u00e0rgiu de su 2003. Fiat integrada dae duas rep\u00f9blicas federales: sa Rep\u00f9blica Aut\u00f2noma de Montenegro e sa Rep\u00f9blica S\u00e8rbia. Sa capitale fiat Belgradu.\nIn s'annu 1991, bator rep\u00f9blicas de sa Rep\u00f9blica Federale Sotzialista de Jugosl\u00e0via si fiant declaradas inipendentes de custu istadu: Islov\u00e8nia, Cro\u00e0tzia, Matzed\u00f2nia e B\u00f2snia e Erzeg\u00f2vina. S'es\u00e8rtzitu jugoslavu, formadu mescamente dae serbos, aiat condutu una gherra, sa Gherra de sos Balcanos, chi no aiat p\u00f2didu impedire sa'iscontzu de su paisu.\nA pustis de p\u00e8rdere custos territ\u00f2rios, sa Jugosl\u00e0via si fiat torrada a batiare cun su n\u00f9mene de \"Rep\u00f9bblica Federale de Jugosl\u00e0via\", e cun totu chi aiat intentadu \u00e8ssere su sutzessore legale de s'antiga Jugosl\u00e0via, sos membros de s'Organizatzione de su Tratadu de s'Atl\u00e0nticu Nord (NATO), non dd'ant reconnotu che tales.\nSa gherra de setzessione chi aiat condutu contra de sa B\u00f2snia dae su cumintzu de sa d\u00e8cada, aiat acabadu cun sos Ac\u00f2rdios de Dayton (1995), firmados dae Slobodan Milo\u0161evi\u0107, Franjo Tu\u0111man e Alija Izetbegovi\u0107.\nIn unu referendum tzelebradu in Montenegro in s'annu 1992, su 95,66% de sos votos fiant favor\u00e0biles a mant\u00e8nnere s'unione cun sa rep\u00f9blica de S\u00e8rbia. Sa partetzipatzione in custas votatziones fiat istada de petzi su 66%, tzifra chi sinnalat su boicot\u00e0giu realizadu dae sas minorias cat\u00f2licas e musulmanas, in prus de sos tzitadinos chi cheriant s'indipend\u00e8ntzia. Custos setores si fiant chesciados chi su referendum fiat istadu organizadu suta conditziones non democr\u00e0ticas e chi su guvernu tzentrale si fiat incarrigadu dae controllare sa campagna eletorale.\nIn s'annu 1996, suta su guvernu de Milo \u0110ukanovi\u0107, sas relatziones intre sas duas rep\u00f9blicas aiant peoradu (totus sos c\u00e0mbios pol\u00ecticos chi fiant scontessende in S\u00e8rbia). Comente cunsigh\u00e8ntzia, sos cabos pol\u00ecticos montenegrinos aiant pigadu sa detzisione de istabilire una pol\u00ectica econ\u00f2mica pr\u00f2pia, in prus de instaurare su marcu tedescu comente moneda ufitziale (v\u00e0luta chi prus a tardu fiat istada sostituida dae s'\u00e8uro).\nIn s'annu 1999, sa NATO aiat cumintzadu una campagna de bombardamentos in sa prov\u00ecntzia de Kosovo, chi in s'intentu de si separare de sa S\u00e8rbia aiat comintzadu sa gherra de Kosovo. Sas persighidas \u00e8tnicas patidas dae sa populatzione tzivile durante sa gherra aiant originadu sa creatzione de unu Tribunale Internatzionale in S'Aja pro persighire sos cr\u00ecmenes de gherra cumm\u00ectidos. Su Kosovo fiat abarradu suta organizatzione de s'Organizatzione de sas Natziones Unidas (ONU) e cun totu chi formalmente fiat parte de S\u00e8rbia, s'isetaiat chi unu plebiscitu benidore ddi cunferreret s'autonomia.\nIn s'annu 2000, sa Jugosl\u00e0via est istada torrada a amm\u00ectere in s'ONU, a pustis de annos de suspensione. Dae un'\u00e0tera banda, suta pressione interna, su guvernu aiat detz\u00ecdidu de bogare definitivamente su n\u00f9mene de Jugosl\u00e0via.\nS'annu 2002, sos guvernos de sas duas rep\u00f9blicas chi formaiant sa federatzione fiant arribadas a un'acordu cun s'obietivu de megiorare sa cooperatzione intre issas e issas. Su 4 de fre\u00e0rgiu de su 2003 fiat emanada una Costitutzione noa, e s'Istadu est istadu acontzadu, cun cambiamentu de n\u00f9mene incl\u00f9idu, passende a si numenare S\u00e8rbia e Montenegro."}
{"id": "19141", "revid": "7227", "url": "https://sc.wikipedia.org/wiki?curid=19141", "title": "Bassa California", "text": ""}
{"id": "19142", "revid": "7227", "url": "https://sc.wikipedia.org/wiki?curid=19142", "title": "Messicali", "text": ""}
{"id": "19143", "revid": "7227", "url": "https://sc.wikipedia.org/wiki?curid=19143", "title": "Tzitade de su M\u00e8ssico", "text": ""}
{"id": "19147", "revid": "12712", "url": "https://sc.wikipedia.org/wiki?curid=19147", "title": "Ugo Dessy", "text": "Ugo Dessy (Terraba, 16 de ghenn\u00e0rgiu de su 1926 - Casteddu, 23 de abrile de su 2009) est istadu un'intelletuale, iscritore (sagista e narradore), poeta e giornalista sardu.\nBiografia.\nF\u00ecgiu de Eleuterio Dessy, gi\u00f2metra terrabesu de sa Sotziedade Bon\u00ecficas Sardas chi aiat traballadu a su fundatzione de Arborea, e de Anna Cadoni, durgalesa tramudada in Santa Giusta, fiat su de tres de chimbe f\u00ecgios. Sa pitzinnia sua l'at colada in antis in Terraba, e a pustis in Casteddu, ma torrende a Terraba in sos annos de sa gherra ca sa tzitade non fiat segura. Pro p\u00f2dere sighire a andare a s'iscola sua Ugo bi\u00e0giat cun su trenu dae Terraba a Casteddu pro carchi per\u00ecodu, e in \u00e0teros pedit agiudu a familiares pro si f\u00e0ghere istrangiare o abarrat in una pasada. Fiat in Casteddu in su mentres chi bi fiant sos bumbardamentos de su fre\u00e0rgiu de su 1943, ma tenet sa fortuna de nde essire chene dannu perunu.\nDae su 1948 incumentzat a insegnare in sa Marmilla, e a pustis in sa zona de Aristanis. Dae su 1967 torrat a istare in Casteddu.\nIncumentzat a \u00e8ssere ativu meda in campu sotziale, suportende sas lotas populares de cussos annos: in s'Iglesiente, cun sos minadores, pro su Fronte Populare; in Marmilla, cun sos massajos, pro s'ocupatzione de sas terras egadas; in s'Aristanesu, cun sos piscadores, pro sa liberalizatzione de sos ist\u00e0nios (una testimonia chi l'at a f\u00e0ghere assagiare sa tzella: \u00abDies e dies in firmu de politzia giuditzi\u00e0ria. No istaia cun sos meres de sa laguna e custu cumportaiat unu pr\u00e8tziu de pagare\u00bb), in Barb\u00e0gia, cun sos pastores, contra s'ocupatzione militare; cun sos radicales in dae in antis de su Parlamentu contra sa militarizatzione nucleare de Sa Madalena. Ma cuntestat fintzas sa b\u00ecsita de su Paba in Sant'Elia e cr\u00ecticat \u00absa Sardigna de Coca-Cola e de pl\u00e0stica\u00bb.\nUgo Dessy est istadu collaboradore e redatore de medas rivistas e giornales cun inchiestas e \u00e0teros art\u00ecculos, at publicadu s\u00e0gios de car\u00e0tere etnol\u00f2gicu e sotziol\u00f2gicu e inchiestas a pitzu de s'emigratzione, de su traballu minorile e de sas cunditziones de vida in sas zonas internas de s'\u00ecsula. Pro tempus meda est abarradu in Germ\u00e0nia e in Ungheria, annodende sas esperi\u00e8ntzias de bi\u00e0giu suas in l\u00ecteras publicadas in \u201cTempo Presente\u201d e \u201cSardegna Oggi\u201d. Est istadu redatore in sa sede de Aristanis de su cuotidianu de T\u00e0tari \u201cLa Nuova Sardegna\u201d, \u201cIl Giornale\u201d, \u201cIl Punto della settimana\u201d, \u201cNord e Sud\u201d, \u201cL'Astrolabio\u201d, \u201cSassari Sera\u201d, \u201cABC\u201d, \u201cMondo Giovane\u201d, \u201cA-Rivista Anarchica\u201d, \u201cAut\u201d, \u201cHerodot\u201d, \u201cUmanit\u00e0 Nova\u201d, \u201cL'Internazionale\u201d, \u201cSa Republica Sarda\u201d, e fintzas \u00e0teros.\nAmigu corale de Fabrizio de Andr\u00e8 (tantu chi sa morte sua est istada pro issu una p\u00e8rdida manna), cun su cale teniat in comune fintzas su suportu pro s'indipendentismu sardu e chi lu cunsideraiat \"unu mastru de pensamentu e de ideas\", e Tiziano Terzani, fiat istimadu meda dae Giangiacomo Feltrinelli, e teniat a mastru a Ignazio Silone.\nEst istadu unu de sos primos intelletuales a iscr\u00ecere a pitzu de s'ocupatzione militare de sa Sardigna, cun libros e art\u00ecculos medas chi ant permissu de documentare siat sas atividades fatas in sos logos ocupados dae sas bases militares siat sas chistiones sotziales e pol\u00ecticas ligadas.\nCr\u00ecticu contra a sos intelletuales e a sos iscritores sardos, e a su colonialismu de sa Sardigna, est istadu definidu \"unu de sos intelletuales prus pagu cuntziliantes e prus istimulantes chi s'\u00ccsula apat mai tentu\". \n\u00d2peras.\nNarrativa \nSag\u00ecstica"}
{"id": "19152", "revid": "7227", "url": "https://sc.wikipedia.org/wiki?curid=19152", "title": "Bernardino Palazzi", "text": "Bernardino Palazzi (N\u00f9goro, 22 de nadale de su 1907 - Roma, 13 de santandria de su 1986) est istadu unu pintore sardu.\nBiografia.\nEst n\u00e0schidu in N\u00f9goro, f\u00ecgiu de Francesco, pesaresu, e de Pasqualina Siotto de Orane. A pustis de sos primos ist\u00f9dios, in N\u00f9goro e in T\u00e0tari, est andadu a Roma pro istudiare s'arte, sighende posca in Firenze e in P\u00e0dova. Sas primas espositziones suas in Ven\u00e8tzia, a curtzu a su 1925, ant collidu opiniones positivas de sa cr\u00ectica e in su 1928 l'ant invitadu a sa biennale de Ven\u00e8tzia. In su 1929 s'est istabilidu in Milanu e in cue est intradu in cuntatu cun su grupu de carrera Bagutta chi at pintadu in su cuadru suo prus famadu, un'\u00f2giu in tela de 155 x 250 cm, espostu in sa de XX Biennales de Ven\u00e8tzia e cunservadu in sa Galleria cumonale de Arte Moderna de Milanu. In su 1946, acabada sa gherra, at cojuadu sa modella Maray Abbove e, fintzas si sa fama sua fiat acabende, at sighidu a traballare e a esp\u00f2nnere cun unu sutzessu discretu. In su 1961 at illustradu, cun 320 disinnos a pastellu, sa \"Storia della mia vita (S'Ist\u00f2ria de sa vida mea)\" de Giacomo Casanova e in su 1970, cun 40 t\u00e0ulas a t\u00e8mpera, sa \"Gerusalemme liberata\" de Torquato Tasso. Corfidu dae un'ictus in su 1985, est mortu s'annu sighente a s'edade de setantanoe annos."}
{"id": "19153", "revid": "7227", "url": "https://sc.wikipedia.org/wiki?curid=19153", "title": "Salvatore Fancello", "text": "Salvatore Fancello (Durgali, 8 de maju de su 1916 - Bregu Rapit, 12 de martzu de su 1941) est istadu un'iscultore, tzeramista e pintore sardu.\nBiografia.\nEst un'artista chi, cun motivatzones craras, est istadu paragonadu a una met\u00e8ora in su panorama art\u00ecsticu italianu de su Noighentos. Naschidu in Durgali, pen\u00f9rtimu de d\u00f2ighi f\u00ecgios de Predu e Rosaria Cucca, finas dae gi\u00f2vanu rivelat sas atitudines suas a su disinnu. In su 1929 si diplomat in s'iscola professionale locale e incumentzat a traballare in su laborat\u00f2riu tzer\u00e0micu de Ciriaco Piras de Durgali, contribuinde gai a su mantenimentu de sa fam\u00eclia sua.\nIn su 1930 pigat parte a unu cuncursu de su \"Cuns\u00f2rtziu de s'Economia Corporativa\" e binchet una de sas duas bursas de ist\u00f9diu de 3.750 liras annuales in p\u00e0liu (s'\u00e0tera bursa est andada a Giovanni Pintori) e otenet gai s'iscritzione a s'ISIA de Monza. Giai \u00f2rfanu de su babbu, durante sa traversata in nave benit a ischire de sa morte de sa mama: a petzi bat\u00f2rdighi annos s'agatat tando a printzipiare cun assolada tristura s'esperi\u00e8ntzia in s'ISIA. Li sunt fraternamente serentes sos duos amigos sardos chi frecuentant s'Istitutu cun issu: Giovanni Pintori e Antine Nivola.\nIn s'ISIA istupat deretu pro sas capatzidades suas, reconnotas in manera un\u00e0nime siat dae sos dotzentes chi dae sos cump\u00e0ngios matessi. Medas de sos traballos suos de su per\u00ecodu suo a s'ISIA faghent oe parte de sas Regortas De Arte de sa Comuna de Monza.\nS'\u00e0ndala art\u00ecstica sua s'acumprit in s'arcu de pagu prus de una deghina de annos. Sas primas terrascotas n\u00f2didas suas benint datadas a curtzu a su 1933; intre su 1933 e su 1935 faghet unu \u201cBesti\u00e0riu\u201d in terracota. In su 1934 pigat su diploma de \"Capu de Arte\" in Tzer\u00e0mica. Dae su 1934 e finas a sa mutida a sas armas sua Fancello colat sos istios in P\u00e0dova, in su laborat\u00f2riu de su mastru suo Virgilio Ferraresso. Sighit semper in Monza sos duos annos de perfetzionamentu e pigat su diploma de \"Mastru de Arte\".\nIncumentzat a esp\u00f2nnere: est in Torinu cun Nivola. Su 1936 est pro issu un'annu de importu: esponet in sa VI Triennale de Milanu (Palatzu de s'Arte) in ue benit assignadu su Pr\u00e8miu mannu a sos \"Segni zodiacali\" (sinnos zodiacales)suos. S'architetu Giuseppe Pagano, insegnante in s'ISIA, l'apr\u00e8tziat e lu sustentat, sa cr\u00ectica cumintzat a s'interessare a sos traballos suos. Si tramudat a Milanu, in ue frecuentat sos tz\u00ecrculos de cultura ratzionalista.\nIn su 1937 connoschet a Giulio Carlo Argan, in cuss'\u00e8poca funtzion\u00e0riu de su Ministeru de s'Educatzione Natzionale; connoschet fintzas a Giulio Rosi, sovrintendente a Torinu: ambos comporant \u00f2peras suas. Traballat a unu bassorilievu e a unu grafitu pro sa Mustra T\u00e8ssile de Roma, traballat fintzas pro s'Olivetti. In su matessi annu est inte Mazzotti a Albissola, in ue traballat paris cun Fontana. In nadale lu mutint a sa gherra.\nIn su 1938, durante su serv\u00ectziu militare, connoschet a Cesare Brandi. Giulia Veronesi li d\u00e8dicat un'art\u00ecculu in sa rivista Currente, e sas \u00f2peras esecutadas pro sa VI Triennale benint publicadas dae Pagano in su libru \"Arte decorativa italiana\" de Hoepli. Est dificultades econ\u00f2micas mannas. Traballat galu in Albisola inte Mazzotti e est a cuntatu cun sos futuristas, Martini, Sassu, b'agatat a Fontana e esecutat prus de chentu cantzos de balore de annotu (besti\u00e0riu, lados, vasos). In su matessi annu realizat, a china e abbarolu in unu r\u00f2tulu longu de carta pro teleiscrivente, su \"Disegno ininterrotto\" (Disinnu sighidu) e nde faghet donu de coju a sos amigos Antine Nivola e Ruth Guggenheim chi, pagu a pustis de cussa die, ant a d\u00e8pere emigrare pro neghe de sas leges ratziales, in antis in Frantza e a pustis in sos Istados Unidos.\nLu mutint a sa gherra in su 1939. In su martzu 1940 est in Milanu, in liss\u00e8ntzia: traballat pro sa VII Triennale, in ue cunsighit su diploma de onore.\nPro inc\u00e0rrigu de Giuseppe Pagano esecutat aparatu decorativu de importu mannu in tzer\u00e0mica e unu bassorilievu, semper in tzer\u00e0mica ismaltada, pro sa sala mensa de s'Universidade Bocconi de Milanu. Sunt traballos imponentes pro calidade e mann\u00e0ria: su cumplessu majore est unu mos\u00e0icu tzer\u00e0micu a bassorilievu, modelladu e cotu in Albisola in su 1939, collocadu in \u00f2pera in su 1941 a gastu de s'autore matessi. Su tziclu de custos traballos non nos est cr\u00f2mpidu acabadu de su totu.\nIn su 1941, in sos primos de ghenn\u00e0rgiu, est mutidu torra a sa gherra in Ivrea, e benit a pustis imbiadu in su fronte gregu-albanesu. Morit in Bregu Rapit, in Albania, su 12 martzu 1941 e benit interradu in su campusantu de gherra.\nIn su 1942 una mustra in sa Pinacoteca de Brera tz\u00e8lebrat s'artista gi\u00f2vanu mortu in gherra collinde\u00b7nde isculturas, tzer\u00e0micas e disinnos: benint espostas \u00f2peras b\u00e8nnidas dae sas colletziones Argan, Lab\u00f2, Mazzotti, Mussolini, Pagano, Palanti, Pintori, Podest\u00e0.In su 1947 li benit cunferida sa med\u00e0llia de prata a su Balore Militare. In su 1962 su corpus suo torrat in Sardigna, e interradu in su campusantu de Durgali."}
{"id": "19154", "revid": "7227", "url": "https://sc.wikipedia.org/wiki?curid=19154", "title": "Carmelo Floris", "text": "Carmelo Floris (Bono, 22 de tr\u00eculas de su 1891 - Ortzai, 22 de austu de su 1960) est istadu unu pintore e intzisore sardu.\nBiografia.\nAbarradu \u00f2rfanu de babbu a s'edade de duos annos, sa mama est torrada a sa bidda nativa sua, Ortzai, cun sa fam\u00eclia e Carmelo l'at afidadu a sas curas de unu tziu maternu, su p\u00e0rracu de Ollollai Carlo Nonnis. Inoghe connoschet Giuseppe Biasi, chi fatu fatu benit istrangiadu in domo dae su tziu.\nA pustis de \u00e0ere interr\u00f9mpidu sos ist\u00f9dios cl\u00e0ssicos, in su 1909 tzucat a Roma pro frecuentare s'Acad\u00e8mia de Bellas Artes dividinde unu sostre cun Melkiorre Melis.\nDae su 1915 a su 1918, arruoladu in sa Brigata T\u00e0tari, pigat parte a sa Prima gherra mundiale gherrende pro tres annos in s'altura de Asiago e in su Piave e sighende a pintare.\nTorradu in Sardigna, intrat in s'Unione de sos Gherradores (\"Unione dei Combattenti\") e a su Partidu Sardu de Atzione. Cun s'amigu Mario Delitala, b\u00ecsitat e pintat sas biddas de sa Barb\u00e0gia. Intre su 1921 e su 1924, pigat parte a sa I Biennale Natzionale de Arte a Roma, coll\u00e0borat cun \u201cIl giornalino della Domenica\u201d de Vamba e esponet in sa Cuadriennale de Torinu. Invitadu dae s'iscultore Frantziscu Ciusa, insegnat disinnu in s'Iscola de Artes Aplicadas de Aristanis. Est de cussos annos unu manifestu publitzit\u00e0riu fatu pro sa rassegna de sos produtos alimentares sardos in Am\u00e8rica."}
{"id": "19155", "revid": "7227", "url": "https://sc.wikipedia.org/wiki?curid=19155", "title": "Tarquinio Sini", "text": "Tarquinio Sini (T\u00e0tari, 27 de martzu de su 1891 - Casteddu, 17 de fre\u00e0rgiu de su 1943) est istadu un'illustradore e publitzit\u00e0riu sardu.\nEst istadu fintzas unu gr\u00e0ficu caricaturista famadu e apretziadu.\nBiografia.\nN\u00e0schidu in T\u00e0tari in su 1891, in su primu Noighentos s'est tramudadu cun sa fam\u00eclia sua a Casteddu, in ue est intradu in cuntatu cun sos artistas prus de importu de sa tzitade e at printzipiadu s'ist\u00f9diu de sa gr\u00e0fica. In su 1910 s'est tramudadu a Torinu, e at tentu cumintzu gai una s\u00e8rie de collaboratziones cun testadas sat\u00ecricas che a vignetista e una faina de cartellonista pro s'ind\u00f9stria tzinematogr\u00e0fica, chi in It\u00e0lia at bidu sa lughe pr\u00f2piu in cussos annos e in cussa tzitade.\nAt esordidu cun sa vigneta \"Una bonne inesperta\" in su giornale \"Il Pasquino\", de cale prus a tardu est divenidu diretore. At traballadu fintzas comente a scenegiadore e scen\u00f2grafu siat in Torinu siat in Roma. In Roma fiat in cuntatu cun unos \u00e0teros artistas sardos, intre sos cales Mario Mossa De Murtas.\nA metade de sos annos binti torrat in Sardigna, in ue agatat unu clima diferente meda dae su chi connoschiat bene: s'arte isolana est truncada in duos intre sos traditzionalistas, chi punnant a una rielaboratzione de sos motivos e de sos istiles sardos antigos, e sos chi imbetzes sustentant e s'ispirant a sos movimentos art\u00ecsticos prus modernos. Chene duda Sini, cun s'istile modernu e a s'avangu\u00e0rdia suo, est tra custos \u00f9rtimos e, cando chi non creat in un'arte sarda, cun sa realizatzione de sas bintighimbe t\u00e8mperas \"Contrasti\" dimustrat de \u00e0ere agatadu su cumponente chi dae inoghe in antis l'at a caraterizare: issu rapresentat in sas \u00f2peras suas su cuntrastu intre traditzione e modernidade ponende costa a costa tzitadinas disinibidas e sofisticadas cun desulesinas timoradas, mamas de fam\u00eclia austeras, tenores e mamuthones. In prus, collaborat cun rivistas medas chi in cussu per\u00ecodu fiant naschinde in s'\u00ecsula.\nSaprima espositzione casteddaja sua est de su 1927, e su sutzessu chi at tentu l'at batidu a realizare medas c\u00f2pias e variatziones in su tema, pro m\u00e8diu de sa forma moderna de sa cartulina. In tantu si dedicat a sa gr\u00e0fica publitzit\u00e0ria, realizende manifestos e calend\u00e0rios medas, siat in sa pen\u00ecsula chi in sa terra natia sua. Istat in Teulada in su 1929. In su 1930 si tramudat a Milanu, in ue traballat comente a illustradore publitzit\u00e0riu e de libros pro pipios.\nMorit in Casteddu in su fre\u00e0rgiu de su '43 a s'edade de chimbantaduos annos, in suta de su primu bombardamentu de Casteddu, corfidu dae unu bomba in su mentres chi chircaiat amparu a curtzu de sa cripta de sa cr\u00e8sia de Santa Restituta, impreada comente a amparu durante sa segunda gherra mundiale.\nCarchi \u00f2peras sua s'agatat in su Museu MAN de N\u00f9goro, in sa Galleria cumonale de arte e in sa regorta sarda \"Luigi Piloni\" in Casteddu e in su Museu tz\u00ecvicu de Treviso."}
{"id": "19156", "revid": "10458", "url": "https://sc.wikipedia.org/wiki?curid=19156", "title": "Melkiorre Melis", "text": "Melkiorre Melis (Bosa, 1u de abrile de su 1889 - Roma, 14 de nadale de su 1982) est istadu un'artista sardu.\nBiografia.\nF\u00ecgiu de cummertziantes sardos, su de bator de oto frades, intre sos cales s'ammentant, pro su remenu art\u00ecsticu, su tzeramista Federicu, s'imprendidora t\u00e8ssile Olimpia e s'illustradore Pino, Melkiorre Melis s'est formadu, in sa tzitade nadale sua, cun su pintore parmesu Emilio Scherer, dischente de Domenico Morelli.\nIn su 1909 at otentu unu suss\u00ecdiu munitzipale chi l'at perm\u00ectidu de sighire sos ist\u00f9dios in s'Iscola l\u00ecbera de su nudu de s'Acad\u00e8mia de Roma. In sa capitale at frecuentadu un'iscola de disinnu e s'ist\u00f9diu de Duilio Cambellotti. At traballadu comente a disinnadore in un'istabilimentu de artes gr\u00e0ficas, dende cumintzu a sa carriera sua de illustradore. Intre sos primos traballos bi sunt sas illustratziones pro su Giornale d'Italia, espostas in su Palatzu de sas Espositziones de Roma (1931).\nAt pigadu parte a sa I Espositzione art\u00ecstica sarda cun sa pintura \"L'ucciso\" (S'ochidu), a pustis espostu in sa galleria Cova de Milanu e in sa I Biennale de Roma e, in su 1919, est dev\u00e8nnidu diretore art\u00ecsticu de sa \"Rivista sarda\". In sos annos '20 s'est dedicadu a sa decoradura de internos (decorende, intre s'\u00e0teru, sa sala de ballu de sa domo de arte Bragaglia, in Roma) e a s'allestimentu de espositziones tempor\u00e0neas. At allestidu, fintzas cun sas \u00f2peras de su frade Federicu, sa setzione sarda de sa I Biennale de sas artes decorativas de Monza, mustra chi est istada rep\u00ectida a Roma, in su Palatzu de sas Espositziones. In su 1925 e in su 1927 at pigadu torra parte a sa Biennale de Monza.\nIn su 1925 at espostu sa pintura \"La regina saracena\" (Sa reina saratzena) in sa Mustra de sos amadores e cultores de Roma, in su 1927 at allestidu sa sala dedicada a sas prov\u00ecntzias sardas in sa Mustra de su trigu de Roma, in su Palatzu de sas Espositziones. In su 1928 at espostu su \"Nido delle sirene\" (Nidu de sas sirenas) in sa II Mustra de arte marinara e, s'annu chi sighit, at realizadu sas pinturas de sos muros pro su II Salone internatzionale de s'autom\u00f2bile, isponsorizadu dae sa FIAT. At pigadu parte a sa de XVII Biennales de Ven\u00e8tzia (1930) e a sa I Cuadriennale de Roma (1931). A pustis at orientadu sa produtzione art\u00ecstica sua cara a sa tzer\u00e0mica sighende su traballu de gr\u00e0ficu e otenende, in custu campu, commitidas de importu.\nIn su 1934 su guvernadore de sa L\u00ecbia, Italo Balbo, l'at afidadu sa diretzione de s'Iscola musulmana de artes e mestieris de Tripoli, in ue at abertu una setzione dedicada a sa tzer\u00e0mica dende unu contributu a sa produtzione artisana de sa comunidade locale. Carchi r\u00e8lica de sas \u00f2peras tzer\u00e0micas suas sunt istadas acollidas a sa I Triennale de Oltremare in N\u00e0poli e a sa de IX Mustras de s'artesania in Firentze (1939).\nA pustis at abbandonadu definitivamente sa L\u00ecbia (1942) e at sighidu sa faina espositiva sua. At pigadu parte a sa Mustra de arte moderna de sa Sardignafata in Ven\u00e8tzia in su 1949 cun s'\u00f2pera \"Beduina al mercato\" (Beduina a su mercadu), a pustis esposta in sa Galleria de arte moderna de Roma.\nIn su 1951 at pigadu parte a sa VI Cuadriennale de Roma e sa tzitade de T\u00e0tari l'at cunferidu su pr\u00e8miu pro sa pintura. In su 1965 est dev\u00e8nnidu dotzente in un'Iscola de arte in Roma, in ue est mortu su 14 de nadale de su 1982."}
{"id": "19157", "revid": "7227", "url": "https://sc.wikipedia.org/wiki?curid=19157", "title": "Melchiorre Melis", "text": ""}
{"id": "19163", "revid": "7227", "url": "https://sc.wikipedia.org/wiki?curid=19163", "title": "Regorta sarda Luigi Piloni", "text": "Sa regorta sarda \"Luigi Piloni\" est una regorta de \u00f2peras de arte e de artesania sarda chi Luigi Piloni aiat collidu e chi in su 1981 at donadu a s'Universidade de sos Ist\u00f9dios de Casteddu.\nSa regorta est esposta in carrera Universidade in Casteddu e \u00f2cupat su pianu terra de su palatzu de su setighentos de s'ex Semin\u00e0riu Tridentinu (fabricadu dae Saverio Belgrano de Famolasco).\nSos ogetos de sa regorta sunt espostos in sete salas, e cumprendent pinturas, cartas geogr\u00e0ficas, imprentas, bestires traditzionales sardos, ogetos de artesania, tapetes, prendas, ros\u00e0rios, ogetos de prata e bestimentas. Sas \u00f2peras sunt postas in sos muros e in sas vetrinas.In sos cal\u00e0ssios in suta de sas vetrinas sunt cunservados ogetos chi no est istadu poss\u00ecbile esp\u00f2nnere pro farta de isp\u00e0tziu, ma chi podent \u00e8ssere esaminados, pedinde, dae sos istudiosos.\nSala 1.\nIstr\u00e0ngiat unas cantas imprenta cun caras de person\u00e0gios ist\u00f2ricos connotos in Sardigna (sant'llario, san Simmaco, sant'Eus\u00e8biu de Vercelli, sant'Ign\u00e0tziu dae L\u00e0coni, Eleonora de Arbaree, Vit\u00f2riu Amedeu II, Vit\u00f2riu Emanuele I, C\u00e0ralu Felice, Alberto Della Marmora, Giuanne Spano, Giusepe Manno, Luigi Amat di San Filippo e Sorso, Mario, Dom\u00e8nicu Albertu Azuni) e sos testos publicados dae Luigi Piloni.\nSala 2.\nAcas\u00e0giat una \"Santa Chiara\" chi apartenet a su retablu de Bon\u00e0ria, de su cale faghiat parte fintzas sa \"Madonna detta del Cardellino\", cunservada oe in su santu\u00e0riu de Bon\u00e0ria, e una segunda t\u00e0ula, semper de su Chimbighentos, cun s'Interru de Cristu de Antioco Mainas.\nUnos \u00e0teros tres pintados, de un'autore disconnotu de su de XVIII s\u00e8culos, rapresentant \"San Michele\", \"Sa Natividade\" e \"Santu Frantziscu de Paola rugrat s'istrintura de Messina\".\nSa sala cunservat fintzas sa pintura \"L'Arcangelo Raffaele guida Tobiolo\" (1763), de Francesco Massa, su \"Ritratto della Venerabile Maria Cristina di Savoia\" de su parde Pascalis M. Saruilo (su de XIX s\u00e8culos), unu \"Santu Ign\u00e0tziu de L\u00e0coni\" e una \"Dolorada\".\nSala 3.\nBi sunt espostas 32 t\u00e8mperas, intituladas \"Memorie sulla Terra Sarda\", \u00f2pera de Philippine De sa Marmora (1837-1899).\nSala 4.\nCuntenet \u00f2peras de pintores de su Noighentos: Maria Beatrice Ansaldi in Angius, Antoni Ballero (\"Festa paesana\"), Nicol\u00f2 Barabin, Giusepe Biasi (\"Processione\"), Remo Branca, Cesare Cabras, Tore Canu, Adolfo Cao (\"Giardino pubblico di Cagliari\"), Giovanni Ciusa Romagna, Carlo Contini, Mario Delitala, Raffaello Delogu, Stanis Dessy, Filipu Figari, Carmelo Floris (\"Sposa\"), Foiso Fois, Romualdo Locatelli, Enzo Loy, Fabio Lumbau, Mauro Manca, Pietro Antonio Manca (\"Espressione di vita sarda\"), Anton Ettore Maury (\"Tramonto in Santa Gilla\"), Melkiorre Melis, Felice Melis Marini, Mario Mossa De Murtas, Antonio Mura, Cipriano Efisio Oppo (\"Autoritratto\"), Bernardino Palazzi (\"Attitidu\"), Alfredo Pierri, Valerio Pisano, Giovanni Battista Rossino, Aligi Sassu, Tona Scano, Giuseppe Scit\u00ecti, Giuseppe Sciuti (\"Bozzetto per il Palazzo Provinciale di Sassari\"), Tarquinio Sini, Mario Sironi (\"Il Torturato\"), Salvatore Vargiu.\nSala 5.\nIn sa sala sunt espostos 82 \u00f2peras, intre sas cales 15 ros\u00e0rios, 8 spuligadentes (ogetos n\u00e0schidos pro sa pulitzia de sos dentes e de sas uricras, a pustis prendas), unu porta-f\u00f2rbitzes, carchi gancera (ogetu chi serbit a serrare sa camisa o a trat\u00e8nnere su mucadore) e 4 amuletos contra s'ocru malu.\nSala 6.\nBi sunt espostas 140 cartas geogr\u00e0ficas (in unu cumplessu de 206 cartas chi apartenent a sa regorta) dae su XIV/XV a su de XIX s\u00e8culos, intre sas cales una carta pintada in pergamena (de sa fine de su de XIV s\u00e8culos - incumintzu de su de XV s\u00e8culos), una riprodutzione de s'Otighentos de sa \"Tabula Peutingeriana\", sa carta de su Magini (1620) chi orientat su golfu de Casteddu cara a est (errore chi at influentzadu medas cart\u00f2grafos finas a sa fine de su Setighentos), sa carta de G.B. Homann (1712), sa carta de A. Zatta (1784), sa carta de sa Sardigna b\u00f2lida dae Napoleone e sete cartas fatas dae Alberto Della Marmora (s\u00e8culu XIX).\nSa sala cumprendet fintzas sas prantas de sas tzitades de Casteddu, T\u00e0tari, S'Alighera, sa pranta de sa bas\u00eclica de sa V\u00e8rgine de Bonaria (1792), 32 coberibancos dat\u00e0biles intre sa fine de su Setighentos e sos primos de s'Otighentos, 4 b\u00e8rtulas de su primu Noighentos, una paia de mantas e unu tapinu 'e mortu (tapete subra su cale si deponiat su mortu). Bi sunt fintzas t\u00e8mperas de Simone Manca e de Giuseppe Verani, atribuidas pro isb\u00e0lliu a Agostinu, su babbu suo, abbarolos de Giovanni Marghinotti e de Giuseppe Cominotti, litografias e disinnos de bestires sardos de su de XIX s\u00e8culos e un' intzisione in r\u00e0mene de su Seschentos.\nSala 7.\nIn sa sala bi sunt 136 vistas de sa Sardigna intre abbarolos, disinnos e t\u00e8mperas originales, intre sas cales 4 disinnos a sangu\u00ecnea cun panoramas de Casteddu, Seddori, Codrongianus e T\u00e0tari (su de XVIII s\u00e8culos), 4 abbarolos de Giuseppe Cominotti cun vistas de T\u00e0tari (1823) e sas vistas de sos 12 faros de s'\u00ecsula, pigadas dae s'Album de sos faros de s'It\u00e0lia (\"Album dei fari d'Italia)\" de su 1873."}
{"id": "19164", "revid": "7227", "url": "https://sc.wikipedia.org/wiki?curid=19164", "title": "Collezione sarda Luigi Piloni", "text": ""}
{"id": "19166", "revid": "20683", "url": "https://sc.wikipedia.org/wiki?curid=19166", "title": "Mario Delitala", "text": "Mario Delitala (Orane, 16 de cabudanni 1887 - T\u00e0tari, 28 de austu 1990) est istadu unu pintore e intzisore sardu.\nBiografia.\nFiat f\u00ecgiu de Bardilio Delitala, m\u00e8dicu de sa bidda e de Adelaide Corti. Est cunsideradu unu de sos prus mannos intzisores in s'istadu italianu de su Noighentos. \nA pustis de \u00e0ere frecuentadu sas iscolas prim\u00e0rias in sa bidda nadale sua sighit sos ist\u00f9dios in T\u00e0tari, in ue pigat su diploma de ragionieri. Pro tres annos istat in Milanu, traballende in su setore amministrativu de sa dita \"Duchesne\" e in su matessi tempus frecuentende su Cursu Superiore de Disinnu litogr\u00e0ficu. In su 1911 torrat a Orane, in ue realizat duas \u00f2peras pro su Munitz\u00ecpiu. In su 1912 si tr\u00e0mudat a Casteddu. In su cabu de logu de sa regione connoschet unos \u00e0teros artistas, intre sos cales Frantziscu Ciusa, Filipu Figari e Remo Branca.\nSu 28 de nadale de su 1914 benit fatu intrare in sa Massoneria in sa Loggia \"Karales\" de Casteddu, fundada in su 1912 dae sa Seren\u00ecssima Loggia Manna de It\u00e0lia de Pratza de su Ges\u00f9s, chi pagos mese in antis de s'initziatzione sua fiat colada a sas dipend\u00e8ntzias de s'Oriente Mannu de It\u00e0lia. \nIn su 1915, a s'isc\u00f2piu de sa gherra mundiale, partit sordadu pro su fronte. \nA s'acabu de sa gherra si firmat in Ven\u00e8tzia, in ue acabat sa formatzione sua. Torradu in Sardigna in su 1922 daet inghitzu a su per\u00ecodu prus produtivu de sa produtzione sua pintende s'\u00e0ula de sa Comuna de N\u00f9goro in su 1926, esecutende sos afriscos in sa Cr\u00e8sia majore de Lanus\u00e8i intre su 1927 e su 1931, traballende in T\u00e0tari e in medas \u00e0teras localidades isolanas. In su 1935 binchet su \"Pr\u00e8miu de sa Regina\", ex aequo cun Stanis Dessy.\nA pustis de s'\u00e8ssere tramudadu a Urbino, in su 1936, in sa Biennale de Ven\u00e8tzia, binchet su \"Pr\u00e8miu Presid\u00e8ntzia Biennale\", pighende a pustis parte a mustras in totu su mundu. A pustis de sa torrada in Sardigna in su 1945, in su 1948 lu mutint a dir\u00ecgere s'Istitutu de Arte de Palermu, in ue abarrat finas a su 1960 esecutende medas \u00f2peras in Palermu, Enna e Tr\u00e0pani.\nIn su 1963 otenet sa pensione e s'istabilit in T\u00e0tari sighende a pintare e realizare \u00f2peras art\u00ecsticas originales in tzer\u00e0mica e unos \u00e0teros materiales, collaborende meda cun sa decoradura de sa sede noa de su Cunvitu Natzionale \"Canopoleno\".Morit in su 1990 a s'edade de 102 annos.\nA issu ant intituladu su litzeu art\u00ecsticu de Lanus\u00e8i "}
{"id": "19167", "revid": "7227", "url": "https://sc.wikipedia.org/wiki?curid=19167", "title": "Foiso Fois", "text": "Foiso Fois (Igr\u00e8sias, 28 de nadale de su 1916 - Casteddu, 21 de fre\u00e0rgiu de su 1984) est istadu unu pintore, cr\u00ecticu de arte e sagista sardu.\nBiografia.\nFoiso Fois est n\u00e0schidu in Igr\u00e8sias. Su babbu fiat su diretore de sa miniera de Santu Giuanne, in Monteponi. Antifascista decraradu, simpatizante de Giuseppe Cavallera (\"su pioniere de su sotzialismu in Sardigna\"), Giusepe Dess\u00ec in \"Paese d'ombre\"), at refudadu s'iscritzione a su Partidu Natzionale Fascista. Pro custa resone l'ant, a pustis, lissentziadu e, costrintu a fuire, issu at abbandonadu sa Sardigna pro si tramudare in Toscana.\nTorradu a Casteddu, in ue fiat giai istadu pro unu tzertu per\u00ecodu partinde dae su 1923, s'est diplomadu comente peritu agr\u00e0riu in su 1938.\nA pustis de su tramud\u00f2ngiu a G\u00e8nova s'annu imbeniente, fatu pro sighire sos ist\u00f9dios universit\u00e0rios in Economia e Cumm\u00e8rtziu, pro more de sos bombardamentos in sa tzitade benit costrintu a la lassare e a tzucare a Firenze in ue, in su 1942, est res\u00e8ssidu a si laureare. Pr\u00f2piu in cussa tzitade est incumentzada sa formatzione sua de pintore, imparende a sa sola. A pustis de su tramud\u00f2ngiu de su 1943 in prov\u00ecntzia de Biella at fatu parte de sas brigatas partigianas. Arrestadu dae sos nazistas in su 1944, gr\u00e0tzias a un'isc\u00e0mbiu cun unu presoneri tedescu benit liberadu in presse. In su primu pustisgherra est istadu unu militante sotzialista.\nS'\u00f2pera.\nFoiso Fois est istadu unu de sos pintores prus rapresentativos e innovativos de sos annos chimbanta in Sardigna. Cun sas \u00f2peras suas at signadu su puntu de segadura cun sa rapresentatzione folclor\u00ecstica in s'arte sarda, fintzas pro more de sos ist\u00f9dios fatos in su nord de s'It\u00e0lia.\nTotu sas problem\u00e0ticas ligadas a su mundu de su traballu in miniera chi Foiso at connotu in intro de sa fam\u00eclia sua ant influidu in s'arte sua, in su remenu sotziale suo e in sa bisione sua de s'autonomia regionale.\nEst de su 1951/52 sa pintura \"La mattanza\", espostu in antis in Casteddu, in su 1952, in \"sa de IV Mustras Regionale de Arte\" e a pustis in Roma, in su 1953, in s'espositzione \"L'Arte nella Vita del Mezzogiorno d'Italia (\"S'Arte in sa Vita de su Sud de s'It\u00e0lia\")\".Sighint in su 1957 sa s\u00e8rie \"I girasoli\", e galu a pustis \"Eleonora d'Arborea\" chi cun \"La Rivoluzione di Giovanni Maria Angioj (Sa Rivolutzione de Giuanne Maria Angio'y')\" diant \u00e0ere d\u00e8pidu f\u00e0ghere parte de su tr\u00ecticu \"La Sardegna verso l'Autonomia\" (Sa Sardigna cara a s'Autonomia), mai acabadu.\nAt tentu cuntatos cun medas artistas, intre sos cales bi sunt Maria Lai, Aligi Sassu, Pinuccio Sciola e su fot\u00f2grafu mannu Henri Cartier-Bresson.\nSa forma d'arte chi l'agradaiat de prus fiat sa pintura, ma at prod\u00f9idu fintzas disinnos interessantes (a china, a pennarellu, abbarolos e pastellos) e xilografias e litografias de primore.\nEst istadu fintzas unu istudiosu mannu de s'ist\u00f2ria architet\u00f2nica religiosa in Sardigna, de casteddos e fortificatziones medievales, turres costeras, pontes romanos e fortes piemontesos. Galu oe faghent testu sos duos libros chi at publicadu: \"Torri spagnole e forti piemontesi\" e \"Castelli della Sardegna medioevale\" (custu \u00f9rtimu publicadu a pustis de \u00e8ssere issu mortu).\nSa faina sua de cr\u00ecticu at bidu, intre sos annos '40 e '50, sa retzensione de mustras medas pro su cuotidianu \"L'Unit\u00e0\" e pro testadas regionales.\nEst istadu unu cultore e istudiosu mannu de sas traditziones populares e unu colletzionista espertu de ogetos de sa vida cuotidiana e de trastes de su mundu agru-pastorale sardu, fintzas cussos ogetu de una mustra curada dae sa f\u00ecgia B\u00e0rbara."}
{"id": "19170", "revid": "7227", "url": "https://sc.wikipedia.org/wiki?curid=19170", "title": "M\u00e0uru Manca", "text": "M\u00e0uru Manca (Casteddu, 25 de nadale de su 1913 - T\u00e0tari, 22 de fre\u00e0rgiu de su 1969) est istadu unu pintore sardu, n\u00f2didu pro \u00e0ere rennoadu sa pintura sarda de sos annos chimbanta.\nBiografia.\nF\u00ecgiu de Luisu Manca, magistradu de su tribunale militare, e de Antonietta Dessena, naschet in Casteddu ma a pustis de pagu tempus tzucat cun sa fam\u00eclia a Ven\u00e8tzia, in ue at a naschere, in su 1915, sa sorre Lina.\nTorradu a istare in Sardigna, in T\u00e0tari, in su 1926 intrat in su Litzeu cl\u00e0ssicu Azuni, ma non tenet interessu perunu pro sas mat\u00e8rias iscol\u00e0sticas. Colat su tempus suo disinnende e bisende de div\u00e8nnere un'illustradore e gr\u00e0ficu. A pustis de su diploma, pigadu in su 1933, cheret f\u00e0ghere ist\u00f9dios art\u00ecsticos, ma essende mortu su babbu suo, pro cuntentare sa mama, intrat in sa Facultade de Meighina. Su primu annu, per\u00f2, dismajat intrende in s'\u00e0ula de anatomia, e tando iss\u00e8berat de colare, chene gana meda, a sa Facultade de Giurisprud\u00e8ntzia.\nDae su 1934 incumintzat a sighire sos cursos de s'Iscola Comunale de Intzisione fundada dae Stanis Dessy, e in su maju de cuss'annu esponet un'\u00f2pera sua, unu disinnu coloradu chi si mutit \"Il ciarlatano\" (Su tzarlatanu), in sa de V Mustras sindacales de sa Sardigna, ma cust'es\u00f2rdiu suo non benit notadu dae nemos.\nIn su 1935 s'Iscola de Intzisione benit mudada in Regia Iscola de Arte, e Manca nde sighit sos cursos de nudu. Esponet in sa de VI Sindacales sardas de N\u00f9goro duos pastellos chi benint apretziados bastante dae su cr\u00ecticu e pintore Predu Antoni Manca, chi narat chi \"a su mancu espriment unu mundu color\u00ecsticu chene cumpromissos cun sa visione f\u00ecsica esteriore\". In su nadale de su cuss'annu matessi unas cantas \u00f2peras suas benint postas in b\u00e8ndida, in paris cun cussas de \u00e0teros artistas locales, in sa libreria tataresa Calaresu.\nIn paris cun sos artistas Vanni Pirisino, Salvatore Ibba, Piero Tedde e Paolo Maninchedda intrat in su \"Movimento Mediterraneo\" (Movimentu Mediterr\u00e0neu) fundadu dae s'architetu Alberto Rosati, chi nde aiat iscritu su manifestu, \"Arte Politica Fascismo\", in su matessi annu, semper in T\u00e0tari. Pigat parte a sos cunvegnos de sos Litoriales de Roma, in sa setzione de s'Arte, e benit postu intre sos seletzionados.\nIn su 1936 l'amitint, pro sa prima borta, in sa Mustra de Arte de su Litoriale in Ven\u00e8tzia, e Elio Zorzi de \"Il Corriere della Sera\" ponet su n\u00f9mene suo in intro de sa lista de cussos de t\u00e8nnere in contu. In su tr\u00eculas de su matessi annu, in T\u00e0tari, benit ammaniada sa Prima Mustra de su Movimentu de Arte Mediterr\u00e0nea, patrotzinada dae su Sindacadu Fascista de Bellas Artes, mutida fintzas \"Mustra de sos Chimbe\" dae s'imprenta locale, chi faghet partire un'arresonu intre sos intelletuales isolanos (intre sos cales b'at fintzas Eugenio Tavolara), e in ue si bidet sa personalidade originale de Manca, definidu dae L. Mucedda \"\u00f9nicu rivolutzion\u00e0riu de sa p\u00e0tria\". Intre sas pinturas suas bi sunt \"Gioconda 900\", \"Autoritratto 900\", \"Conquista\", \"Gli impiccati\", \"Ferragosto\", \"Sul trapezio\" e \"I seguaci\". In su matessi annu connoschet a Frantzisca Binna, f\u00ecgia de un'avocadu mannu tataresu, e sos duos incumintzant una relatzione intre issos, chi per\u00f2 benit firmada ca issa fiat galu minorenne e benit mandada dae sa fam\u00eclia sua a unu coll\u00e8giu in Roma.\nIn su 1937 pigat parte a s'allestimentu de duos vegliones ammaniados dae su GUF pro su carrasegare. In martzu pigat parte a sa de II Mustras de Arte de sos Gi\u00f2vanos de Sardigna, ammaniadas dae su GUF de T\u00e0tari in su palatzu de s'Universidade. Semper in T\u00e0tari, in su santugaine de su matessi annu, pigat parte a sa Mustra de Arte pro sas Tzelebratziones de sa Sardigna. Su traballu suo benit sinnaladu in rivistas e importu che a \"L'Isola\", \"Il Giornale d'Italia\" e \"La Tribuna\", in ue Carletto Costa, amigu suo, lu mutit \"su Cagli de su movimentu nostru\". Diventat semper prus amigu de Stanis Dessy e Eugenio Tavolara, cun sos cales tenet in cumone sas passiones pro s'arte e sa cultura, ma fintzas pro su mare, sa pisca e su mundu de sa maghia. Su 18 de santandria pigat sa l\u00e0urea in giurisprud\u00e8ntzia, e pagu a pustis tzucat a Roma cun sa mama e sa sorre.\nIn ie, dae su 1938, incumentzat a intrare in s'ambiente art\u00ecsticu romanu: connoschet a Severini e a Marinetti e in at\u00f2ngiu ammaniat una mustra de artistas sardos in sa villa de s'iscritora polaca Emilia Szenwicova, in Positanu.\nIntre su 1939 e su 1941 collaborat, in intro de su GUF de Roma, a s'ammaniamentu de sas mustras de arte e bi pigat parte, retzende fintzas risultados bonos (su de oto postos pro sa pintura in su 1939, prelitore pro s'afrescu in su 1941) e publicat disinnos in sa rivista issoro, \"Roma Fascista\". Custos disinnos ant a \u00e8ssere atacados in su 1939 dae s'ala prus arrestrada de sa cultura fascista, rapresentada dae Giuseppe Pensabene de \"Il Tevere\", cr\u00ecticu chi dae carchi annu gherriat contra a sas chircas figurativas avantzadas, defininde\u00b7las \"internatzionalistas\" e \"giud\u00e0icas\", e istimadas dae Renato Giani, de \"Il Primato\", siat in cuss'annu siat in un'\u00e0teru art\u00ecculu de su 1940. Fintzas Lina, sa sorre, at a t\u00e8nnere carchi reconnoschimentu in sos prelitorales femininos. Sa passione de Manca pro sa maghia e s'ocultismu agatat in Roma unu terrinu adatu, e sugetos chi benint dae cussu mundu aparint fatu fatu in sas \u00f2peras suas. In paris cun sos amigos suos Giuseppe Capogrossi e Emanuele Cavalli, chi est afiliadu a una sotziedade esot\u00e8rica (sa \"Fradell\u00e0ntzia de Myriam\" de su para-psic\u00f2logu Giuliano Kremmerz) faghent add\u00f2bios ocultistas (in sa domo de s'artista), invitende che a magu s'iscritore Claudio Claudi. In su 1940 torrat in Sardigna pro more de su serv\u00ectziu militare e abarrat, comente sergente de su 40u reggimentu de artilleria, in Piaghe, in ue at fintzas a f\u00e0ghere s'iscen\u00f2grafu de ispet\u00e0culos de intrattenimentu pro sos sordados.\nIn su 1942 torrat a adobiare sos amigos tataresos suo, colende sos seros in paris cun Eugenio Tavolara, s'iscritore Giuseppe Dess\u00ec, su pintore Giuseppe Biasi, sa pianista Marialisa de Carolis e unos \u00e0teros protagonistas de sa vida culturale tataresa. In santandria faghet una mustra in su Pustis-traballu \"Aldo Solinas\", suportada dae s'Istitutu de Cultura Fascista, in ue esponet 56 \u00f2peras partzidas intre \u00f2gios, t\u00e8mperas e disinnos, chi ammustrant su colare de su tonalismu suo a una fase espressionista, ispirada dae Scipione e Mafai. Torrat fintzas a adobiare a Frantzisca Binna, e petzi dae s'ammentu nde faghet unu ritratu, \"La signorina del salotto antico\".\nIntre su 1943 e su 1945 insegnat ist\u00f2ria de s'arte in s'Istitutu de Arte de T\u00e0tari e in su Litzeu Canopolenu, e disinnu in s'Iscola Mesana Canopolena. In su 27 de abrile de su 1944, iscriende in \"L'Isola\", atacat a su pintore Predu Antoni Manca (chi l'at a risp\u00f2ndere in su matessi giornale) pro sas ideas suas a pitzu de sa pintura sarda e de s'arte in generale, e su 6 de maju ammaniat una mustra, \"La pittura moderna da C\u00e9zanne a oggi\" in s'Istitutu de arte. In sa segunda parte de s'annu torrat a tzucare a Roma, in ue istant sa mama e sa sorre, e incumentzat a f\u00e0ghere ist\u00f9dios pit\u00f2ricos noos. In su 1945 torrat a istare in T\u00e0tari pro unu pagu de tempus, e si fidantzat ufitzialmente cun Frantzisca Binna.\nFintzas si fiat antimilitarista, in su 1946 s'agatat unu traballu in su Minist\u00e8riu de sa Gherra, pro asseliare a sa mama e a su chi diat d\u00e8pere div\u00e8nnere su socru, chi lu cheriant b\u00ecdere \"sistemadu\". In sas l\u00ecteras suas a Eugenio Tavolara at a semper a iscantzellare s'iscrita de carta intestada \"\"Ministero della Guerra\", mudende\u00b7la in \"Ministero della Pace\"\" e s'istemma de sos Savoia, mudende\u00b7lu in una musca. Semper in Roma una mustra in sa galleria \"Il Cortile\", presentada dae Antonello Trombadori e apretziada meda dae sa cr\u00ectica, in particulare dae Marcello Venturoli. A pustis torrat a T\u00e0tari e s'8 de cabudanni si cojuat cun s'amorada sua, cun Tavolara chi li faghet de testim\u00f2ngiu. Sos duos isposos tzucant a Roma, e ambos intrant in s'ambiente culturale locale. In cabudanni Manca incumentzat torra ist\u00f9dios pit\u00f2ricos noos, e a pustis de duos meses incumentzat a impreare su limb\u00e0giu neocubista, accurtziende\u00b7si a sa Setzessione Noa, su chi at a div\u00e8nnere su Fronte Nou de sas Artes.\nIn su 1947 faghet una mustra personale in sa Galleria de Roma, presentada dae Marcello Venturoli, chi tenet unu sutzessu bonu cun sa cr\u00ectica, e a pustis tzucat a Milanu pro adobiare a Carlo Cardazzo, diretore de sa galleria milanesa Il Naviglio, e connoschet a belle totu sos artistas prus famados de sa tzitade, ma s'ambiente culturale milanesu non lu lassat ispantadu pro nudda. In maju ammaniat una mustra in T\u00e0tari, in sa galleria \"L'Acquario\", cun 30 \u00f2peras espostas. Semper in su matessi annu lassat su traballu in su Minist\u00e8riu e incumentzat a impreare su tempus suo pro sa pintura ebbia. Cun sa pintura \"Donna in riposo con gonna viola\" retzit su Pr\u00e8miu de sa Fundatzione Umiastowska in sa de II Mustras Annuales de s'Art Club in sa Galleria de Roma.\nIn su 1948 pigat parte a sa Cuadriennale de Roma cun duas pinturas neocubistas, decorat sos muros de unu club romanu, in paris cun Antonio Corpora, faghet un'altare in mos\u00e0icu pro sa cr\u00e8sia de s'Abrutzu e connochet a Corrado Cagli, chi l'aiat influentzadu meda in sos annos '30. Colat s'istiu in S'Alighera, abitudine chi at a mant\u00e8nnere in sos annos imbenientes, e a pustis de s'isc\u00f2piu de sa pol\u00e8mica intre realistas e astratistas incumintzada pro more de s'art\u00ecculu de \"Roderigo di Castiglia\" (Palmiro Togliatti) in \"Rinascita\", iscriet unu contra-manifestu de su movimentu de sa Giovane Pintura Italiana contra a s'ideologizatzione tropu manna de su dib\u00e0titu art\u00ecsticu. L'ant firmare, in paris cun issu, Monachesi, Stradone, Vangelli e Vespignani. In su mese de nadale li naschit su f\u00ecgiu Luisu.\nIn su 1949, in fre\u00e0rgiu, faghet una mustra personale in T\u00e0tari, in sos locales de s'EPT, cun una s\u00e8rie de mon\u00f2tipos e disinnos, e in martzu la fahet torra in Casteddu, in sa galleria Palatino. A pustis publicat duos art\u00ecculos a pitzu de su cubismu e de s'arte moderna in generale, in \"Il Corriere dell'Isola\" di T\u00e0tari e in \"Il Giornale della Sera\" de Roma. Su 27 de fre\u00e0rgiu faghet un'interventu, semper a pitzu de s'arte moderna e de sos orientamentos suos, in Casteddu, in su grupu de sos Amigos de su Libru. In austu pigat parte a sa Mustra de Arte Moderna de sa Sardigna, in Ven\u00e8tzia, in s'Opera Bevilacqua La Masa, in paris cun una mustra de brunzetos nur\u00e0gicos. Su cunfrontu intre sas \u00f2peras e sos brunzetos bidet custos \u00f9rtimos comente binchidores, tantu chi sa cr\u00ectica los cunsiderat meda prus modernos de sas \u00f2peras. Fintzas a pustis de custa derruta, Manca isseberat de pigare parte fintzas a s'editzione romana, in sa Galleria Natzionale de Arte Moderna, de sa matessi mustra, chi at a retzire una cr\u00ectica fintzas prus frita, pro neghe fintzas de sos crit\u00e8rios de seletzione bassos de su Gr\u00e8miu de sos sardos, s'ass\u00f2tziu chi l'aiat ammaniada.\nIn su 1950, in sa galleria \u201cVetrina di Chiurazzi\u201d, esponet su risultadu de sas chircas suas fatas in sos \u00f9rtimos duos annos, in una s\u00e8rie de pinturas ispiradas fintzas dae sa pintura metaf\u00ecsica-surrealista de Cagli. S\u2019imprenta e sa cr\u00ectica romana li dat atentzione e l\u2019apr\u00e8tziat meda, e cr\u00ecticos che a Venturoli, Silvio Marini e Nicola Ciarletta sunt intre cussos chi prus istimant su traballu suo. In su 9 de abrile de su matessi annu iscriet un\u2019art\u00ecculu a pitzu de sa visione sua de s\u2019arte cuntempor\u00e0nea in \u201cLa Fiera Letteraria\u201d, e in austu, in paris cun Antine Spada e Ausonio Tanda, binchet su \u201cPr\u00e8miu T\u00e0tari\u201d de pintura, chi teniat in commissione a Nicola Ciarletta, Bernardino Palazzi e a Carlo Alberto Petrucci.\nDivenit semper de prus su rapresentante de s\u2019avangu\u00e0rdia e de su neo-cubismu e de s\u2019astratismu sardu, retzende aprovatzione dae artistas e intelletuales che a Eugenio Tavolara, \u00c0nghelu Mannoni e Antoni Simon Mossa (in \u201cLa Gazzetta Sarda\u201d), e atacos dae pintores de s\u2019iscola prus betza che a Predu Antoni Manca. Disinnat su manifestu e sos cartellones pro sa Mustra Regionale de s'Artesania, ammaniada dae Tavolara e \u00e0teros in T\u00e0tari, in sa sede de s\u2019ICAS. Semper in su 1950 naschet su segundu f\u00ecgiu suo, Giusepe.\nIn su 1951 ammaniat una mustra personale in T\u00e0tari, esponende pinturas, monotipos, collages e disinnos fatos dae su 1947 a su 1950, in sa sede de s\u2019Ente pro su Turismu.\nIn su 1952 faghet sas iscenografias de unu film de manta e ispada, \"La Maschera Nera\", chi essit in martzu. Su primu de fre\u00e0rgiu divenit oper\u00e0iu permanente de sa subrintend\u00e8ntzia de su L\u00e0tziu e traballat in sa Galleria Borghese, cun Paola Della Pergola che a diretora. Creat s\u2019allestimentu nou de su Salone de su Dep\u00f2situ, cun pannellos mannos chi permitiant de esp\u00f2nnere fintzas sas pinturas prus mannas, e incumentzat a s\u2019ocupare fintzas de rest\u00e0uru. Incumintzat a dirigire una galleria privada, \u201cL\u2019Aureliana\u201d, in carrera Sardigna 29, chi ina\u00f9gurat in martzu cun una mustra de Maccari.\nIn su 1953 naschet s'\u00f9rtimu f\u00ecgiu suo, Giuanne, e Manca f\u00e0bbricat una villa in S\u2019Alighera, \u201cLa Cuneta\u201d, sighende su progetu de Eugenio Maria Rossi. Semper de f\u00e0ghere in paris cun Rossi fiat s\u2019idea pro sa decoratzione de sa Bursa Mertzes e C\u00e0mera de Cumm\u00e8rtziu de Trevisu, de sa cale Manca faghet fintzas unu botzetu, ma chi no ant a realizare mai.\nDae su 1954 sa pintura sua mudat torra de istile, colende a una figuratzione de solennidade istilizada e ispirada a sos mitos pre-cl\u00e0ssicos mediterr\u00e0neos, rapresentados bene dae sa pintura \"Anfiteatro Cretese\". Collaborat cun \u201cIl Pensiero Nazionale\u201d, peri\u00f2dicu tataresu dir\u00ecgidu dae Stanis Ruinas, disinnende vignetas sat\u00ecricas, curat sa gr\u00e0fica de s\u2019agenda illustrada de s\u2019ENIT pro su 1954 e collaborat a unas cantas publicatziones tur\u00ecsticas (\u201cVita Italiana\u201d, \u201cItaly\u201d etz.).\nIn su 1955, in ghenn\u00e0rgiu, sighit unu cursu de intzisione de Carlo Alberto Petrucci, e in fre\u00e0rgiu unu de rest\u00e0uru de Cesare Brandi. A pustis nde faghet fintzas unu de fotografia. In martzu faghet una mustra personale in \u201cL\u2019Aureliana\u201d, apretziada meda dae totu sos chi nde iscrient una retzensione. Valerio Mariani iscriet un\u2019art\u00ecculu longu a pitzu de issu in \u201cSardegna\u201d sa rivista de s\u2019amministratzione regionale a sa cale fintzas Manca matessi coll\u00e0borat cun sos disinnos suos. Semper in su matessi annu Tavolara, chi fiat traballende dae annos cun Ubaldo Badas pro organizare e orientare s\u2019artesania sarda, li daet s\u2019inc\u00e0rrigu de progetare prendas e tapetes, e issu lu faghet creende una s\u00e8rie de ispillas ispiradas a s\u2019arte nur\u00e0gica, realizadas dae s\u2019\u00f2rafu tataresu Renato Deliperi, e disinnos pro sos tapetes, in biancu e nieddu e semper ispirados a s\u2019arte nur\u00e0gica, realizados in Durgali cun sa t\u00e8cnica de s\u2019annodadura, una t\u00e8cnica noa pro sa Sardigna batida dae Emilia Musio Vismara.\nIn su 1956 faghet sa presentatzione de sa mustra \"Carri\u00e8re, Fantin Latour, Redon\" ammaniada in \u201cL\u2019Aureliana\u201d dae su 21 de ghenn\u00e0rgiu a su 3 de fre\u00e0rgiu, e andat a pompiare sos traballos de su II Cungressu Natzionale Artistas. Aprofitende de sa pers\u00e8ntzia de Mario Segni che a presidente de sa rep\u00f9blica chircat de ot\u00e8nnere s\u2019istitutzione in Sardigna de un\u2019Uf\u00ectziu aut\u00f2nomu de sa Artes Bellas, chi pro issu diat d\u00e8pere \u00e8ssere ghiadu dae Eugenio Tavolara, e si narat dispostu de lassare totu su traballu e s\u2019ist\u00f9diu suo chi tenet in Roma si b\u2019at a \u00e8ssere sa possibilidade de dev\u00e8nnere Ispetore Tzentrale de sa Subrintend\u00e8ntzia de s\u2019\u00ccsula, pro proare a f\u00e0ghere unu programma pro tutelare, cunservare e catalogare su patrim\u00f2niu art\u00ecsticu sardu, e ammaniare una mustra manna de sa pintura in Sardigna, partzida in duas alas: \u00f2peras de iscola sarda finas a su Chimbighentos e \u00f2peras de \u00e0teras iscolas in Sardigna. In s\u2019idea sua, a pustis, cussu traballu diat d\u00e8pere \u00e8ssere serbidu a publicare un\u2019\"Invent\u00e0riu Cr\u00ecticu de sa Pintura Sarda\". In prus, cheriat creare bursas de ist\u00f9diu pro perm\u00ectere a sos artistas sardos de f\u00e0ghere per\u00ecodos de ist\u00f9diu in Roma. Proponet fintzas a Fernanda Wittgens, membru de su Cuss\u00ecgiu de Amministratzione de sa Triennale milanesa, de f\u00e0ghere una mustra de s\u2019artesania sarda in intro de s\u2019editzione imbeniente de sa mustra, e custa proposta sua benit atzetada immediatamente. In su matessi annu faghet fintzas su progetu gr\u00e0ficu e unas cantas decoraduras pro su Cat\u00e0logu de sa Mustra de s\u2019Artesania Sarda de su 3 de santandria, in su padillione nou in T\u00e0tari, e in intro de cussa mustra si podent agatare fintzas sos tapetes disinnados dae issu e realizados in Durgali e, semper totu disinnadu dae issu, duas c\u00e0ssias realizadas dae Micheli Mura, duos manichinos in tundinu de ferru pro isciallos e \u00e0teras cosa in ferru fatas dae sos mastros de ferru Dettori e Pipia (es. alares pro sa tziminera e g\u00e0bbias pro pugiones). Est fintzas unu de sos giurados pro su cuncursu de pintura pro unu de sos cartellones.\nIn su 1957 intrat in su comitadu de redatzione de sa rivista \u201cInchieste di Urbanistica e Architettura\u201d, dirigida dae dae s\u2019architetu Eugenio Maria Rossi e chi essit pro sa prima borta cuss\u2019annu. Issu s'\u00f2cupat de sa gr\u00e0fica e de sas coberteddas ponende\u00b7bi pinturas suas, e bi faghet fintzas art\u00ecculos a pitzu de sas artes visivas. Coll\u00e0borat cun s'ammanniamentu de su cat\u00e0logu de sa Mustra de Solidariedade Internatzionales pro sos artistas ungheresos, fata in abrile in sa Galleria Natzionale de Arte Moderna de s\u2019Ass\u00f2tziu Italianu pro sa Libertade de sa Cultura. Eugenio Tavolara l\u2019afidat su progetu de \u00f2peras de c\u00f2rgiu e pedde in generale de f\u00e0ghere in Durgali, de tapetes annodados e de \u00f2peras in linna pro sa de II Mustras de s\u2019Artesania Sarda de su 29 de maju in T\u00e0tari, chi ant a \u00e8ssere ammustrados fintzas in sa mustra de s\u2019artesania sarda fata in intro de sa Triennale de Milanu. Semper in maju Manca at a publicare \"Arazzi e tappeti\", un\u2019art\u00ecculu a pitzu de sa tessidura in sa rivista \u201cArtigianato Sardo\u201d. In austu binchet su Pr\u00e8miu Sardigna cun s\u2019\u00f2pera \"L\u2019ombra de mare sulla collina,\" chi sinnat una truncadura manna cun sa traditzione figurativa sarda de sa d\u00e8cadas coladas e chi at a f\u00e0ghere incumintzare una dibata manna intre sos cr\u00ecticos, sos artistas e fintzas sa gente comune.\nIn su 1958 faghet una relatzione in su Cunvegnu Natzionale a pitzu de s\u2019Architetura e de sas Artes visivas de AUA (Ass\u00f2tziu pro s\u2019Urban\u00ecstica e s\u2019Architetura), ammaniadu intre su 22 e su 24 de martzu in sa Galleria de Arte Moderna de Roma fintzas dae issu, a pitzu de duos temas: \"L\u2019integrazione reciproca delle Arti Visive\" e \"L\u2019educazione del gusto nella Societ\u00e0 di domani\". Intre sos reladores bi sunt fintzas Giulio Carlo Argan, Mario Penelope e Nello Ponente. Sos atos de su cunvegnu los publicat \u201cInchieste di Urbanistica e Architettura\u201d in su n\u00f9meru suo de martzu-abrile. In maju, in sa de III editziones de sa Mustra de s\u2019artesania de T\u00e0tari, bi sunt fintzas tapetes realizados in Azos partende dae disinnos atratos suos. Est su per\u00ecodu de cando s\u2019artesania sarda incumentzat a t\u00e8nnere un\u2019import\u00e0ntzia internatzionale, gr\u00e0tzias a s\u2019ISOLA de Tavolara e Badas. In sos meses de maju e de l\u00e0mpadas pigat parte a sa mustra \"Nuove tendenze dell\u2019arte italiana\", ammaniada dae sa Rome-New York Art Foundation in sos locales suos de s\u2019\u00ccsula Tiberina e curada dae Lionello Venturi. In su matessi per\u00ecodu esponet fintzas in una mustra dedicada a sos artistas sardos ammaniada dae \u201cIl Taccuino delle Arti\u201d in su Palatzu de sas Espositziones, chi per\u00f2 tenet problemas organizativos e chi esponet \u00f2peras figurativas de unos cantos artistas chi non sunt res\u00e8ssidos a si rinnovare e a s\u2019istesiare dae su diletantismu. Faghet su cuncursu pro sos diretores de sos istitutos superiores de istrutzione art\u00ecstica, chirchende de ot\u00e8nnere sa n\u00f2mina pro s\u2019Istitutu de Arte de T\u00e0tari, ma tenet contra a Filipu Figari, su diretore betzu, dev\u00e8nnidu presidente de su matessi istitutu, chi in sos annos aiat dimostradu de \u00e8ssere bravu meda cun s\u2019organizatzione ma fintzas cunservadore meda cun sas iscolas art\u00ecsticas.\nIn su 1959 faghet una mustra personale in sa galleria \u201cSelecta\u201d de Roma, in ue esponet una s\u00e8erie \u00f2peras suas ligadas meda a s\u2019informale mat\u00e8ricu, e a sa cale pigant parte medas de sos chi sunt sos protagonistas de sa vida art\u00ecstica de sa tzitade: Venturi, Argan, Palma Bucarelli, Venturoli, Libero de Libero, Cagli, Capogrossi etz. Custa at a \u00e8ssere sa mustra de adiosu de Manca a s\u2019ambiente romanu, ca issu at a b\u00ecnchere su cuncursu pro s\u2019Istitutu de T\u00e0tari chi aiat fatu in s\u2019annu antepostu (cosa chi at a festegiare cun unu giru in barca cun sos amigos suos, comente issu at a iscr\u00ecere in una l\u00ectera a Tavolara), e at a torrare pro cussa resone a istare in sa tzitade sarda. In ie, intre su 31 de maju e su 2 de l\u00e0mpadas, at a \u00e8ssere su reladore de su cunvegnu \"Produzioni e materiali tipici sardi nell\u2019architettura e nell\u2019arredamento moderno\", ligadu a sa de IV Mustras de s\u2019artesania. In cussa mustra b\u2019at a \u00e8ssere una dibata intre chie faghet sa majoria de sos interventos, chi sustenent sa l\u00ecnia de Tavolara e Badas, chi sighit sa traditzione sarda in s\u2019artesania, e chie difendet cussa prus radicale de Manca, che a Lucio Fontana.\nIn su 1960 ammaniat una mustra personale in sa galleria \u201cIl Cancello\u201d de T\u00e0tari, chi benit apretziada meda dae su p\u00f9blicu e fintzas dae Predu Antoni Manca, chi lassat a un\u2019ala su sarcasmu chi aiat dedicadu a M\u00e0uru Manca finas a cussu momentu in sa retzensione chi nde faghet in su n\u00f9meru de La Nuova Sardegna de su 9 de fre\u00e0rgiu. In su primu annu de diretzione de s\u2019Istitutu tataresu su pintore incumentzat a t\u00e8nnere cuna collaboratzione cun su professore de arte aplicada Marcello Carta, chi faghet una s\u00e8rie de pannellos e plachetas sighende sos disinnos suos. S\u2019intrada in s\u2019iscola permitit tando a Manca de f\u00e0ghere esperimentos in s\u2019iscultura, unu dis\u00ecgiu chi teniat dae tempus meda. Sighit a collaborare cun s\u2019ISOLA, como ghiada dae Tavolara ebbia, e faghet incumentzare una collaboratzione intre cuss\u2019ente e s\u2019Istitutu de Arte de T\u00e0tari, collaboratzione chi finas a cussu momentu fiat istada imposs\u00ecbile pro neghe de sas resist\u00e8ntzias de Figari. In sa de V Mustras de s\u2019artesania de T\u00e0tari torrant a b\u2019\u00e8ssere \u00e0teros ogetos disinnados dae s\u2019artista dae intro de s\u2019iscola: tessutos \"batik\" e prendas (ispillas e bratzales in oru arenadu) realizados dae Marcello Carta e tzer\u00e0micas decoradas a fritu realizadas dae su tzeramista P\u00e0ule Loddo, de Durgali, e ligadas a sa traditzione n\u00e0schida in sos annos trinta gr\u00e0tzia s a s\u2019\u00f2pera de Sarvadore Fancello. In su 3 de nadale pigat parte a una mesa tunda de sa rivista \u201cIchnusa\u201d a pitzu de su tema \"Architettura e societ\u00e0\".\nIn su 1961 faghet unu progetu mannu e belle imposs\u00ecbile de realizare pro una losa de sa Madonna de p\u00f2nnere in su portu de Pescara, e in su 21 de abrile ammaniat una cunfer\u00e8ntzia in Casteddu, in sa sede de su LAUC (L\u00ecberu Ass\u00f2tziu Universit\u00e0riu Castedd\u00e0rgiu) a pitzu de su tema \"Folklore e tradizione nelle arti figurative\". Mutit a insegnare in s\u2019Istitutu de Arte de T\u00e0tari medas artistas gi\u00f2vanos locales, cun casos che a cussu de Gavino Tilocca chi non bi fiat mai p\u00f2didu intrare pro neghe de sa disamistade sua cun Figari, mudat s\u2019impostatzione de sa did\u00e0tica de s\u2019iscola chirchende de favorire s\u2019inter-ditziplinariedade, ism\u00e0nniat sa biblioteca annanghende\u00b7li unu muntone de libros e rivistas, faghet in modu chi sos professores ab\u00e8rgiant sos ist\u00f9dios issoro fintzas in s\u2019Istitutu, trasformende\u00b7lu in unu laborat\u00f2riu, e chircat de istimulare sos arresonos e sas dibatas intre sos professores e intre professores e alunnos. In abrile, in sa rassegna \u201c\"Nuove Tendenze in Sardegna\"\u201d, in intro de sa de III Mustras Regionales de Arte de Casteddu, Manca si proponet in su grupu de \u201cRealt\u00e0 Nuova\u201d, chi si proponet de rinnovare in manera pesante sa realidade art\u00ecstica sarda. Pro custa resone su grupu at a t\u00e8nnere cuntatu cun \u201cStudio 58\u201d, grupu s\u00ecmile chi operaiat in Casteddu.\nIn su 1962 chircat de f\u00e0ghere tramudare sa rassegna \u201c\"Nuove Tendenze\"\u201d a T\u00e0tari e de ammaniare un\u2019antol\u00f2gica in sa fiera campion\u00e0ria, ma no at a res\u00e8ssere a f\u00e0ghere nissuna de sas duas cosas. In S\u2019Alighera coll\u00e0borat cun sos art\u00ecstas g\u00ecovanos locales Leinardi, Agus e Atza a s\u2019abertura in su mese de maju de sa galleria \u201cA\u201d, cun una prima mustra de pintura e artesania (cun \u00f2peras suas ma fintzas de Bullitta, Contini, Calzia, Fanelli, Secchi, Tavolara e \u00e0teros). At a ab\u00e8rrere, in paris cun Tilocca, Bullitta e Contini, un\u2019\u00e0tera galleria cun su matessi n\u00f9mene in T\u00e0tari, pro frunire unu logu de promotzione pro sos gi\u00f2vanos locales.\nIn su 1963 morit Eugenio Tavolara, amigu corale suo, e in s\u2019allestimentu de sa mustra de su II Pr\u00e8miu T\u00e0tari de pintura Manca c\u00e0usat una dibata manna intre issu e sos pintores figurativos, chi issu aiat relagadu a sos corrid\u00f2ios e chi l\u2019acusant de los \u00e0ere disciminados e de \u00e0ere trasformadu sa mustra in \u201cun\u2019isp\u00e8tzie de op\u00f9sculu illustrativu de sa pintura contempor\u00e0nea non-figurativa\u201d. Ammaniat una mustra de arte sacra cuntempor\u00e0nea in sos locales de \u201cLa Madonnina\u201d de Siete Fuentes, in ocasione de su cunvegnu \"Dialogo dei cattolici con il mondo contempor\u00e0neo\". Mutit a s\u2019Istitutu de Arte de T\u00e0tari a Vincenzo Marino, chi at a orientare su laborat\u00f2riu de sos metallos cara a sa creatzione de prendas e at a disinnare una s\u00e8rie de ispillas in oro pro sa Biennale ISOLA de su 1964.\nSemper in su 1964, in ghenn\u00e0rgiu, amm\u00e0niat una mustra antol\u00f2gica, cun \u00f2peras fatas dae su 1945 a su 1955 in sa galleria \u201cIl Cancello\u201d de T\u00e0tari, chi at a torrare a f\u00e0ghere in sos locales de \u201cIl Capitello\u201d de Casteddu, in ue l\u2019as at a illargare finas a su 1963. A pustis de s'esclusione de Gavino Tilocca dae sa II Biennale ISOLA fata dae sa gestione pol\u00ectica e amministrativa de s\u2019Ente (cun sa cale aiat d\u00e8pidu gherrare pro annos Eugenio Tavolara, e chi fit sa resone pro sa cale Ubaldo Badas nde fiat essidu) Manca s\u2019arrennegat, iscriet una l\u00ectera a sos giornales printzipales sardos in ue narat chi su presidente de s'ente at causadu s\u2019involutzione de s\u2019ISOLA pro neghe de intrusiones in sos iss\u00e8beros t\u00e8cnicos e art\u00ecsticos de s\u2019istitutzione, e iss\u00e8berat de abarrare in foras dae sa biennale, ritirende\u00b7si in paris cun totu s\u2019Istitutu tataresu.\nIn su 1966 sighit sas espositziones de sas gallerias tataresas \u201cA\u201d e \u201cUno\u201d, e in martzu est in Firentze, in ue pigat parte a sos traballos de su Cuns\u00ecgiu Natzionale de s\u2019ANISA (Associazione Nazionale Insegnanti Storia dell\u2019Arte). In abrile faghet unu bi\u00e0giu curtzu a Nitza e Saint-Tropez. A pustis de \u00e0ere agatadu una mediatzione cun s\u2019ISOLA, a pustis de su chi fiat acont\u00e8ssidu in su 1964, torrat a traballare cun issos, e in paris cun Ubaldo Badas, chi torrat a collaborare cun s\u2019ente pro sa prima borta dae su 1959, amm\u00e0niat sa de IV Biennales de s\u2019artesania. Pro f\u00e0ghere custu tando bi\u00e0giat in medas biddas artesanas de s\u2019\u00ccsula, e mutit a esp\u00f2nnere sas \u00f2peras issoro a medas de sos professores de s\u2019Istitutu de Arte de T\u00e0tari.\nIn su 1967 coll\u00e0borat cun disinnos suos a \u201cIl Giornale\u201d, e in s\u2019istiu acump\u00e0ngiat a Marcellu Venturoli in unu bi\u00e0giu in giru pro sa Sardigna, faghende\u00b7li conn\u00f2schere sos artistas locales. In su mese de nadale est in Palermo, pro pigare parte a su Cunvegnu de sos Diretores de sos Istitutos de su Tzentru-Sud, e in sa relatzione sua proponet una muda radicale de totu sa did\u00e0tica.\nIn su 1968 sa positzione sua in intro de s\u2019ISOLA s'af\u00f2rtigat, e li benit afidadu s'ammanniamentu de sa de V Biennales de s\u2019artesania, cun un\u2019allestimentu progetadu dae s\u2019architetu Vico Mossa. A sa manifestatzione pigat parte totu s\u2019Istitutu tataresu, e Manca b\u2019esponet tapetes, prendas realizadas dae Maria Lauro e animales de prata realizados dae Marini. Mal\u00e0idu, de sa maladia chi l\u2019at a m\u00f2rrere, sighit a pintare e a sighire s\u2019iscola, ma lassat su controllu de sa produtziones de sos tapetes a Laura Lauro. Una den\u00f9ntzia de duos artistas chi finat istados professores in s\u2019Istitutu, publitzizada dae unu giornale locale, c\u00e0usat un\u2019ispetzione de su minist\u00e8riu in s\u2019Istitutu de Arte pro verificare chi sa gestione de su diretore siat fata comente si tocat. Manca benit assoltu de su totu.\nIn su 2 de ghenn\u00e0rgiu de su 1969 sas cunditziones de salude de M\u00e0uru Manca peorant, e issu intrat in coma. Nd\u2019essit, e in sos primos de fre\u00e0rgiu paret chi siet istende m\u00e8gius, tantu chi atzetat de pigare parte a sa seletzione pro sa decoradura de un\u2019iscola de Casteddu, de f\u00e0ghere in paris cun Nicol\u00f2 Masala, ma non b\u2019at mai a resessere a lu f\u00e0ghere. Morit in T\u00e0tari in su 22 de cussu mese."}
{"id": "19171", "revid": "7227", "url": "https://sc.wikipedia.org/wiki?curid=19171", "title": "Mauro Manca", "text": ""}
{"id": "19172", "revid": "2404", "url": "https://sc.wikipedia.org/wiki?curid=19172", "title": "Sardu aristanesu (variedade de su sardu)", "text": ""}
{"id": "19173", "revid": "2404", "url": "https://sc.wikipedia.org/wiki?curid=19173", "title": "Ildegarda di Bingen", "text": ""}
{"id": "19174", "revid": "7227", "url": "https://sc.wikipedia.org/wiki?curid=19174", "title": "Marianne Sin-Pf\u00e4ltzer", "text": "Marianne Sin-Pf\u00e4ltzer (Hanau, 12 de abrile de su 1926 \u2013 N\u00f9goro, 27 de austu de su 2015) est istada una fot\u00f2grafa e disinnadora industriale tedesca.\nBiografia.\nCun antepassados olandesos e f\u00ecgia de unu dutore, chi aiat isseberadu de sighire a agiudare sos pazientes ebreos in s\u2019ist\u00f9diu suo fintzas in suta de su nazismu e mortu gi\u00f2vanu, e de una fot\u00f2grafa ritratista, chi gestiat un\u2019atelier minore suo, in sos primos annos \u201850 imparat in M\u00f2nacu sa t\u00e8cnica de sa fotografia moderna, in sa Bayerrischer Staatslehranstalt f\u00fcr Photographie, e a pustis tzucat a Parigi pro addobiare sos fot\u00f2grafos prus famados de cuss\u2019\u00e8poca e istudiare su limb\u00e0giu issoro. A pustis de l\u2019\u00e0ere fatu incumentzat a traballare comente a fot\u00f2grafa professionista.\nIn su 1955 arribat in Sardigna, e cun una Rolleicord 6x6 incumentzat a biagiare (cussa prima borta lu faghet in autostop), fotografende sa sotziedade, sa gente e sos logos chi bidet. At a publicare libros cun sas fotografias suas e b\u2019at a torrare \u00e0teras bortas in sos annos chi sighint. In bint\u2019annos de traballu in Sardigna, at a creare sa parte prus manna de s'arch\u00ecviu suo, chi at a dev\u00e8nnere su repert\u00f2riu de imm\u00e0gines de s\u2019\u00ccsula de sos annos de su segundu pustisgherra prus mannu e fatu a sa minuda chi bi siat. In sa Barb\u00e0gia add\u00f2biat s'editore Guido Fossataro de Casteddu, chi la faghet intrare in su progetu de su libru de Marcello Serra \"Sardegna, quasi un continente\", de su 1958 (torradu a imprentare in su 1960 e torradu a editare in su 1970) ricu de fotografias suas e de sas imm\u00e0gines a colores de M\u00e0riu De Biasi.\nIn sas fotografias fatas dae issa si podet agatare una documentatzione de importu mannu pro su chi pertocat a su traballu, sa vida de cada die (siat de sas biddas e siat de sas tzitades) e totu sos \u00e0teros aspetos de sa Sardigna de cussos annos, siat a colores e siat in biancu e nieddu. Cussas fotos sunt istadas b\u00e8ndidas fintzas in Germ\u00e0nia, postas in una s\u00e8rie de libros e rivistas.\nIn su 1961 c\u00f2juat un'\u00f2mine coreanu e, fintzas si su matrim\u00f2niu est duradu pro pagu, dae cussa die cunservat semper su sambenadu Sin in paris cun cussu de su babbu.\nFaghet fintzas bi\u00e0gios e fotografias in \u00e0teros logos de su mundu: Philad\u00e8lphia, in sos Istados Unidos, in su 1965, sas Hawaii, semper in sos IU, in su 1966, s\u2019Unione Sovi\u00e8tica in su 1967, sas Filipinas, sa Tail\u00e0ndia e su Sri Lanka in su 1969, S\u2019\u00ccndia de Calcuta e Delhi Noa e sa Costa de Av\u00f2riu in su 1979. Medas de cussas fotografias las ant a publicare in libros de medas editores.\nIn paris cun custas atividades faghet fintzas ritratos fotogr\u00e0ficos in ist\u00f9diu (fotografende person\u00e0gios famados meda de s\u2019\u00e8poca sua), cussu fatu in su teatru e in sas salas de cuntzertu e sas fotografias cummertziales pro aziendas de importu in setores medas (es. Agfa, Perutz, Kodak, Braun, Hohner etz.).\nIn sa carriera sua at fatu mustras medas, intre sas cales si podent ammentare cussa fata dae su Museum Schloss Philippsruhe de Hanau, una retruspetiva dedicada a issa in su 2001, e cussa ammaniada, in intro de su Spazio Ilisso, dae sa domo editora Ilisso (chi gestit s\u2019arch\u00ecviu fotogr\u00e0ficu de s\u2019artista) in N\u00f9goro in su 2019.\nTraballat cun sas agentzias fotogr\u00e0ficas e intrat in unos cantos ass\u00f2tzios de fot\u00f2grafos, che a su BJV (Bayericher Journalisten-Verband), su BFF (Bund Freischaffender Foto-Designer) e s\u2019Europhot.\nIn sos annos \u201880 lassat sa fotografia pro colare a su chi issa at a mutire su \u201cfoto-batik\u201d, sa creatzione de madrighes de pro s\u2019imprenta in tessutu e tzer\u00e0mica fatas partende dae minujas fotogr\u00e0ficas, e esponet sas \u00f2peras suas in sas fieras de su setore de su disinnu industriale, in ue at a t\u00e8nnere unu sutzessu bonu cun sas ind\u00f9strias.\nIn su 2005 chene prus s'atretzadura Hasselblad sua chi fiat istada furada, at isseberadu de torrare a istare in Sardigna, in N\u00f9goro, custa borta definitivamente, e de s'ocupare de artesania art\u00ecstica e publichende cun s'Ilisso una monografia cun 300 fotografias suas in italianu e, a pustis, in tedescu. In sa matessi tzitade est abarrada finas a sa die de sa morte sua, in su 27 de austu de su 2015, a 89 annos, causada dae s'investimentu de una m\u00e0china acont\u00e8ssidu su 10 de su matessi mese."}
{"id": "19177", "revid": "2404", "url": "https://sc.wikipedia.org/wiki?curid=19177", "title": "Barbados", "text": "Barbados est un'istadu insulare de s'Am\u00e8rica Tzentrale, a sas Antillas Minores. Est formadu dae s'\u00ecsula om\u00f2nima, posta in s'otz\u00e8anu Atl\u00e0nticu, a s'est de Saint Vincent e sas Grendinas. Antiga col\u00f2nia brit\u00e0nnica, est indipendente dae 1966. Tenet una populatzione deunos 284.700, chi si cuntzentrat mescamente in sa capitale, Bridgetown.\nBarbados est un'\u00ecsula relativamente prana: su puntu prus artu est su Monte Hillaby, chi agi\u00f9nghet sos 338 mslm. Est sa prus orientale de sas Antillas Minores, sa cadena de \u00ecsulas chi agatamus in su mare de sos Car\u00e0ibes, intre custu e s'otz\u00e8anu Atl\u00e0nticu. Su clima est tropicale cun temperaduras de unos 25\u00ba totu s'annu e un'istasone proina de su mese de l\u00e0mpadas a su mese de santugaine. Allindadas dae isc\u00f2llios coraddinos, si cumponet mescamente de terra calc\u00e0rea e vulc\u00e0nica.\nFiat su 1536 cando s'esploradore portughesu Pedro A. Campos chi in or\u00ecgine li aiat dadu su n\u00f9mene de \"Os Barbados\" (\"Sos barbudos\") pro s'apar\u00e8ntzia de sos \u00e0rbures de figu de s'\u00ecsula, sos cales teniant raighinas a\u00e8reas assimigiantes a \"barbas\".\nSende gasi, s'\u00ecsula fiat abarrada disabitada fintzas a cando sos brit\u00e0nnicos aiant comintzadu sa colonizatzione su 1627, mancari carchi trib\u00f9 Amer\u00ecndias bi aiat b\u00ecvidu annos in antis. Pagos annos a pustis (1652) fiat istada cunv\u00e8rtida in poderiu brit\u00e0nnicu. Fiat torrada a populare cun iscraos chi traballaiant in sas prant\u00e0rgias de tz\u00f9caru fintzas a cando in su 1834 fiat abolida s'iscravidade.\nSas riformas sotziales e pol\u00ecticas intre sos annos '40 e '50 ant batidu a s'indipend\u00e8ntzia dae su Regnu Unidu in su 1966, mancari dae sas eletziones de 1961 giai teniant unu gradu forte de indipend\u00e8ntzia dae s'Imp\u00e8riu. Noantimes, est abarradu membru de su Commonwealth de sas Natziones comente monarchia cun a cabu su soberanu brit\u00e0nnicu. Su 30 de onniasantu de su 2021 Barbados s'est torradu a costituire rep\u00f9blica.\nSa majoria de sa populatzione atuale de Barbados est afrobarbadiana, est a n\u00e0rrere niedda e mulata chi tenent antepassados africanos."}
{"id": "19178", "revid": "2404", "url": "https://sc.wikipedia.org/wiki?curid=19178", "title": "Bridgetown", "text": "Bridgetown, cun 98.725 bividores (2006), est sa capitale de Barbados, unu destinu tur\u00ecsticu importende in sas Antillas Minores. Est in sa baja de Carlisle in su sud-ovest de s'\u00ecsula. Est su portu printzipale e tzentru cummertziale de s'\u00ecsula. Su tzentru ist\u00f2ricu de Bridgetown est iscritu a sa lista de su Patrim\u00f2niu de s'Umanidade de s'UNESCO dae su 2011.\nDae Bridgetown s'esportat mescamente tz\u00f9caru, rum e melassa. Bridgetown est fintzas unu tzentru finantzieri. Sa tzitade est istada fundada dae su Regnu Unidu in s'annu 1628."}
{"id": "19179", "revid": "2404", "url": "https://sc.wikipedia.org/wiki?curid=19179", "title": "Saint Vincent e sas Grenadinas", "text": "Saint Vincent e Grenadinas est unu istadu de sos Car\u00e0ibes, in Am\u00e8rica, costituidu dae s'\u00ecsula de Saint Vincent e pro sa metade nord de de sas Grenadinas. Tenet l\u00e0canas mar\u00ectimos cun Saint Lucia, in su nord-estu, e cun Grenada, in su sud-ovest, e est unu de sos istados prus a curtzu de Barbados. Sa capitale est Kingstown.\nSan Vincent e sas Grenadinas s'agatat intre Saint Lucia e Grenada in sas \u00ccsulas de Subrabentu de sas Antillas Minores, un'arcu insulare de su Mare de sos Car\u00e0ibes. Sas \u00ecsulas de Sant Vincent e sas Grenadinas incluent s'\u00ecsula printzipale de Sant Vincent (344 km\u00b2) e sas de tres duas partes de sas Grenadinas de su nord (45 km\u00b2), una cadena de \u00ecsuleddas tirendei conca a su sud dae Sant Vincent fintzas a Grenada.\nSan Vicente e sas Grendinas est una democratzia parlamentare intro de su Commonwealth de sas Natziones. Su soberanu de Regnu Unidu est cabu de Istadu e est rapresentadu in s'\u00ecsula dae unu Guvernadore Generale."}
{"id": "19180", "revid": "7227", "url": "https://sc.wikipedia.org/wiki?curid=19180", "title": "Istituto Camillo Bellieni", "text": ""}
{"id": "19187", "revid": "2404", "url": "https://sc.wikipedia.org/wiki?curid=19187", "title": "Saint Kitts e Nevis", "text": "Saint Kitts e Nevis, o Santu Cristolu e Nies, est un'istadu insulare de s'Am\u00e8rica Tzentrale chi currespondet a unu artzipelagu minore formadu dae duas \u00ecsulas de sas Antillas Minores, Saint Kitts (o Saint Christopher) e Nevis. Sa capitale est Basseterre. Si bi faeddat sa limba inglesa e sunt presentas cr\u00e8sias siat anglicanas siat cat\u00f2licas.\nIn su 1623, brit\u00e0nnicos e frantzesos fiant isbarcados in s'\u00ecsula, chi pro unos 40 annos aiat fatu parte de s'Imp\u00e8riu Coloniale de Sua Magestade Brit\u00e0nnica e de sos possedimentos de sas \"Compagnies des Indes Occidentales\" frantzesa. In sos annos '60 de su de deghessete s\u00e8culos, sa corona brit\u00e0nnica aiat bogadu sa comunidade franc\u00f2fona e sos agentes de sa Cumpangias.\nA pustis de \u00e0ere ass\u00f9midu in su 1967 sa cunditzione de istadu assotziadu, in su 1983 est div\u00e8nnidu un'istadu indipendente membru de su Commonwealth brit\u00e0nnicu."}
{"id": "19188", "revid": "2404", "url": "https://sc.wikipedia.org/wiki?curid=19188", "title": "Basseterre", "text": "Basseterre est una bidda de unos 13.220 bividores, capitale de Saint Kitts e Nevis.\nEst posta in s'\u00ecsula de Saint Kitts, e est unu de sos printzipales tzentros cummertziales de sas \u00ccsulas Supraventu setentrionales. S'ind\u00f9stria prus importante fiat cussa de sa rafinatzione de su tz\u00f9caru, ma est istada serrada in su 2005.\nBasseterre est istada fundada dae sos frantzesos in su 1627."}
{"id": "19189", "revid": "2404", "url": "https://sc.wikipedia.org/wiki?curid=19189", "title": "Legislatzione subra sos deretos LGBT in su mundu", "text": "Sa legislatzione subra sos deretos de su colletivu LGBT v\u00e0riat de ac\u00f2rdiu cun sa cultura de cada istadu. In s'atualidade in su mundu s'agatant una bariedade enorme de legislatzione subra custu tema.\nIst\u00f2ria de sos movimentos pro sos deretos tziviles.\nSos datos archeol\u00f2gicos prus antigos in ue si podet interpretare connotatziones omoer\u00f2ticas puntant conca a su 12.000 a.C. Tziviltades antigas de s'\u00ccndia, Egitu, Gr\u00e8tzia o Am\u00e8rica nos ant lassadu rastas de tempos in ue s'omosessualidade si rapresentaiat in sa tzer\u00e0mica, s'iscultura, sa pintura. Si cumprendet chi in diversos per\u00ecodos de s'ist\u00f2ria s'omosessualidade est istada amm\u00ectida in unas cantas tziviltades. Su primu c\u00f2dighe penale chi puniat s'omosessualidade fiat istadu ist\u00e8rridu in s'Imp\u00e8riu de Gengis Khan, e proibiat sa sodomia cun sa pena de morte. In Otzidente sas primas promulgatziones de leges chi punent a sa sodomia datant 1533 a traessu de sa publicatzione de su Re Erricu VIII de Inghilterra de su c\u00f2dighe \"Buggery Act\" o a traessu de sos cambiamentos in su C\u00f2dighe Penale de Portugallu, puru de su 1533, suta influ\u00e8ntzia de s'Incuisitzione. Leges chi proibiant sa sodomia, mescamente in sas relatziones omosessuales, s'ant a emanare in medas paisos otzidentales. In custu matessi sensu in Germ\u00e0nia s'isterret su Par\u00e0grafu 175 in su 1871; custu par\u00e0grafu, cun totu ca tentativos de nche ddu bogare de su c\u00f2dighe penale fiant fatos in su 1907 e in su 1929, est istadu impreadu dae su nazismu pro castigare puru sos omosessuales e fintzas a pustis de sa ruta de su r\u00e8gimene de Hitler at aguantadu in sa Republica Federale Tedesca fintzas a is annos '90 de su de 20 s\u00e8culos.\nA pagu a pagu sos movimentos gay ant comintzadu a identificare sos bilantzos isballiados subra sa vida issoro, sos sentimentos issoro e sas atziones issoro. Una de sas protestas pionieras pro sos deretos de sos omosessuales s'est tzelebrada in New York in su 1976. Su 15 de nadale de su 1973 s'American Psychiatric Association giai aiat retiradu s'omosessualidade de sa lista de maladias mentales. S'esclusione de s'omosessualidade comente maladia mentale est istada revisionada dae s'Organizatzione Mundiale de sa Salude (OMS) sa die 17 de maju de su 1990 e ratificada in su 1992.\nSu c\u00e0mbiu de cunsiderare s'omosessualidade una maladia mentale a dda cunsiderare unu cumportamentu sessuale poss\u00ecbile intre \u00e8sseres umanos est istadu fundamentale pro chi diversos paisos poderent cambiare sas leges chi castigaiant s'omosessualidade, garantende in unos cantos casos paris deretos ofertos a sos eterosessuales.\nPrintzipales deretos rivendicados.\nSos deretos rivendicados v\u00e0riant de unu paisu a s'\u00e0teru e pro fintzas intre tretos de sas comunidades LGBT. In sos paisos chi prevident sa pena de morte pro sas relatziones omosessuales est normale chi sos difensores de sos deretos LGBT nche pedant una revisione de sa rigidesa de sas penas aplic\u00e0biles. A sa matessi manera, gays de unos cantos paisos podent \u00e8ssere prus dispostos a def\u00e8ndere deretos tziviles comente su deretu a sa coja o a s'eredade de benes, mentras chi sos transgender e transessuales podent \u00e8ssere prus dispostos a def\u00e8ndere deretos comente tratamentos chir\u00f9rgicos e ormonales, su c\u00e0mbiu de sessu o su c\u00e0mbiu de n\u00f9mene e sessu in sos registros tziviles. Semplifichende custas rivendicatziones podimus resumire:"}
{"id": "19190", "revid": "12712", "url": "https://sc.wikipedia.org/wiki?curid=19190", "title": "ClamAV", "text": "Clam AntiVirus (ClamAV) est unu programma l\u00ecberu de tipu antivirus multi-prataforma publicadu in suta de sos t\u00e8rmines de sa liss\u00e8ntzia l\u00ecbera GNU Generale Public License.\nIst\u00f2ria in curtzu.\nEst istadu isvilupadu in su 2001 dae Tomasz Kojm partinde dae su progetu OpenAntiVirus. Est istadu unu de sos primos programmas de custu tipu a \u00e8ssere dispon\u00ecbile pro Unix. A su progetu, cun su tempus, si sunt aunidos volunt\u00e0rios chi ant perm\u00ectidu de adatare su programma a unos \u00e0teros sistemas operativos, comente a AIX, BSD, GNU/Linux, HP-UX, MacOS, OpenVMS, Solaris e Tru64, ma fintzas a Microsoft Windows.\nIn su 2007 su m\u00e0rchiu e diritos de chimbe autores printzipales sunt istados acuistados dae Sourcefire, s'azienda produtora de su sistema de rilevamentu de intruddadas Snort, chi est istada issa matessi achirida dae Cisco Systems in su 2013 chi est duncas sa propiet\u00e0ria atuale.\nIn is sistemas operativos printzipales.\nClamAV est a disponimentu pro is sistema operativos printipales: Windows, Mac OS X, Linux, BSD e Solaris. Sa versione ufitziale no includet un'interf\u00e0tzia grafica, ma ddoe at programmas gr\u00e0ficos basados subra ClamAV pro is sistemas printzipales:"}
