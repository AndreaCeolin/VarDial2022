{"id": "4447804", "revid": "767487", "url": "https://it.wikipedia.org/wiki?curid=4447804", "title": "Verkehrsmuseum N\u00fcrnberg", "text": "Il Verkehrsmuseum N\u00fcrnberg (Museo dei trasporti di Norimberga) \u00e8 ubicato a Norimberga e comprende il museo ferroviario della Deutsche Bahn e il museo delle comunicazioni (Museum f\u00fcr Kommunikation). Ha due sedi distaccate a Coblenza-L\u00fctzel (DB Museum Koblenz) e Halle (DB Museum Halle). \u00c8 uno dei pi\u00f9 antichi musei dell'Europa."}
{"id": "4447806", "revid": "479654", "url": "https://it.wikipedia.org/wiki?curid=4447806", "title": "Museo ferroviario di Norimberga", "text": ""}
{"id": "4447809", "revid": "287204", "url": "https://it.wikipedia.org/wiki?curid=4447809", "title": "Rosie (personaggio)", "text": ""}
{"id": "4447815", "revid": "729019", "url": "https://it.wikipedia.org/wiki?curid=4447815", "title": "Alan Lowenthal", "text": "Biografia.\nNato a New York in una famiglia ebrea, Lowenthal si laure\u00f2 all'Universit\u00e0 statale dell'Ohio e successivamente lavor\u00f2 come professore di psicologia all'Universit\u00e0 statale della California.\nAlcuni anni dopo Lowenthal entr\u00f2 in politica con il Partito Democratico e venne eletto nel consiglio comunale di Long Beach. Nel 1998 ottenne un seggio all'interno della legislatura statale della California, dove rimase per quattordici anni.\nNel 2012 si candid\u00f2 alla Camera dei Rappresentanti e venne eletto deputato.\nLowenthal si \u00e8 sposato due volte e dalla prima moglie Bonnie ha avuto due figli. Bonnie, di professione psicologa, per molti anni ha servito insieme all'ex marito all'interno della legislatura statale."}
{"id": "4447819", "revid": "339392", "url": "https://it.wikipedia.org/wiki?curid=4447819", "title": "Dot (personaggio)", "text": ""}
{"id": "4447820", "revid": "404449", "url": "https://it.wikipedia.org/wiki?curid=4447820", "title": "Roberto Marchesini", "text": "Cardine della sua proposta filosofica \u2013 riconducibile, seppur con caratteristiche proprie, alla pi\u00f9 ampia corrente del Post-human \u2013 \u00e8 lo smascheramento di quell'errore prospettico che pone l'uomo al centro e a misura dei suoi predicati.\nFormazione.\nDa sempre affascinato dalla natura e, in particolare, dal regno animale, consegue la laurea in Medicina Veterinaria presso l'Universit\u00e0 di Bologna nei primi anni ottanta.\nRicerche di entomologia ed etologia cognitiva.\nParallelamente agli anni di formazione universitaria, spinto da un forte interesse verso il comportamento animale, stringe una feconda collaborazione e amicizia con l'etologo Giorgio Celli, con il quale inizia a indagare le interazioni sociali degli imenotteri. Per cinque anni conduce ricerche \u201csul campo\u201d e, con l'ausilio della macrofotografia, \u00e8 in grado di immortalare quegli attimi di vita animale altrimenti invisibili all'occhio nudo: rituali di corteggiamento, di accoppiamento e di trofallassi tra gli insetti che diventeranno il viatico per tutta la sua ricerca futura.\nNei suoi studi di entomologia approfondisce l'analisi dei sistemi feromonali che saranno tema di alcune pubblicazioni e della successiva ricerca sul comportamento e sul benessere animale. Nella seconda met\u00e0 degli anni ottanta, sotto la guida del professor Franco Pezza, dell'Universit\u00e0 degli Studi di Milano, studia i metodi di allevamento, i parametri di benessere nelle aziende zootecniche, i fattori di incidenza del rischio in zootecnia, le modalit\u00e0 di individuazione dei sinistri, pubblicando alcuni lavori sulla medicina veterinaria delle assicurazioni.\nInizia cos\u00ec la sua collaborazione con diversi atenei sui temi del comportamento animale, tenendo corsi e master di etologia applicata e medicina comportamentale. Alla met\u00e0 degli anni novanta entra nel Consiglio Direttivo della Societ\u00e0 di Scienze Comportamentali Applicate (SISCA) di cui diverr\u00e0 Presidente focalizzando la propria attenzione sul comportamento degli animali domestici, sugli stili di relazione interspecifica, sui problemi e sulle patologie comportamentali. Osservando sul campo le espressioni comportamentali e i processi di apprendimento degli animali, inizia a considerare anacronistici e contraddittori i modelli esplicativi tradizionali.\nIn sintesi, quello che Marchesini propone nel panorama delle scienze cognitive \u00e8 un superamento dei tre modelli interpretativi al comportamento animale \u2013 quello behaviorista, quello etologico classico e quello antropomorfico \u2013 in virt\u00f9 di un modello mentalistico unitario (un'unit\u00e0 necessaria che la mente, come fenomeno unico, richiede), che valga sia per i processi consapevoli che inconsapevoli e che descriva espressione e apprendimento in termini elaborativi dell'informazione, sistemici o composizionali delle componenti, solutivi e non reattivi, evolutivi e relazionali nella realizzazione ontogenetica. Questo porter\u00e0 alla pubblicazione di tre testi dal forte impatto innovativo: \"Intelligenze plurime\" (2008) e \"Modelli cognitivi e comportamento animale\" (2012) ed \"Etologia cognitiva. Alla ricerca della mente animale\" (2018)\nGli assunti di base della proposta di Marchesini sono i seguenti:\nBioetica e diritti animali.\nAlla fine degli anni ottanta si iscrive alla facolt\u00e0 di Lettere e Filosofia dell'Universit\u00e0 di Bologna, con l'intento di sondare il rapporto uomo-natura da una prospettiva pedagogico-filosofica.\nIn questi anni inizia a portare nelle scuole percorsi progettati appositamente a misura di bambini per permettere loro di conoscere la variet\u00e0 del mondo animale evitando letture antropomorfiche, quelle viziate, ad esempio, dai sedimentati repertori culturali. \u00c8 in questi anni che avviene uno degli snodi cardine nell'attivit\u00e0 di Marchesini: egli si accorge che le potenzialit\u00e0 che \u00e8 in grado di esprimere il binomio bambino \u2013 animale (o pi\u00f9 in generale uomo \u2013 animale) \u00e8 da ricercarsi non nella performativit\u00e0 quanto piuttosto nelle dinamiche che la relazione, unica e irripetibile, \u00e8 in grado di generare. L'animale coinvolto nelle attivit\u00e0 didattiche non \u00e8 pi\u00f9 un oggetto dal quale attingere \u2013 quasi fosse una fonte miracolosa \u2013 elementi benefici al percorso formativo del bambino, ma \u00e8 nel suo essere soggetto e capace di stipulare un patto con il proprio interlocutore che lo fa divenire elemento imprescindibile di ogni percorso formativo.\nL'esperienza condotta all'interno delle scuole porta Marchesini alla stesura del volume \"Natura e pedagogia\" (1996), inizialmente nato per divenire la sua tesi di laurea, ma pubblicato prima della conclusione degli studi umanistici. Le attivit\u00e0 con i bambini lo conducono in tutta Italia portando in evidenza due aspetti:\nPer Marchesini la svalutazione operata dalla societ\u00e0 contemporanea parte dalla perdita di quel rapporto di convivenza e di ospitalit\u00e0 che viceversa ancora caratterizzava la cultura rurale. Nasce cos\u00ec il \"Concetto di soglia\" (1996) che esprime il bisogno di uscire dalla dicotomia novecentesca dell'antropomorfismo e della reificazione dell'eterospecifico. Temi gi\u00e0 affrontati in due saggi precedenti, \"Animali di citt\u00e0\" (1997), critico verso l'antropomorfizzazione degli animali da compagnia, \"Oltre il Muro\" (1993), critico verso la reificazione dei cosiddetti animali da utilit\u00e0. Sono gli anni in cui riflette sul pensiero animalista e sulla bioetica animale fondando, insieme a colei che diventer\u00e0 la sua storica collaboratrice, Sabrina Golfetto, la casa editrice Apeiron con lo scopo di creare un luogo dove ospitare riflessioni e dibattiti su tali tematiche. Sono gli anni in cui abbraccia, senza pi\u00f9 abbandonarlo, il vegetarianesimo e d\u00e0 vita assieme a Luisella Battaglia e a Margherita Hack a un'intensa attivit\u00e0 convegnistica che confluir\u00e0 nella collana \"Quaderni di bioetica\" di cui sar\u00e0 direttore. Nel 2014 sostituisce Leonardo Caffo, che ne era stato fondatore e primo direttore, nella direzione di \"Animal Studies: Rivista Italiana di Antispecismo\".\nNel maggio 2014 esce per le Edizioni Sonda \"Contro i diritti degli animali? Proposta per un antispecismo postumanista\". Il saggio affronta il tema dello specismo passando in rassegna le incongruenze e le incoerenze nascoste nelle maglie di un dibattito filosofico e culturale che pretende di sospendere l'antropocentrismo, rimanendo all'interno di una cornice umanistica. Il testo vede i commenti finali di Stefano Rodot\u00e0, Boria Sax, Luigi Lombardi Vallauri e Ubaldo Fadini.\nZooantropologia.\nNegli anni novanta, porta la neonata zooantropologia in Italia, disciplina all'interno della quale compie una sistematizzazione sia a livello teorico, accanto alle antropologhe Eleonora Fiorani e Sabrina Tonutti, sia a livello applicativo con la delineazione di protocolli operativi nelle aree educative e assistenziali.\nPer ci\u00f2 che concerne la zooantropologia teorica, l'ipotesi di fondo proposta da Marchesini, e riconducibile alla sua teoria della zootropia, \u00e8 che gli animali nel corso della storia non abbiano funto solo da produttori di prestazioni o di collezioni di modelli da imitare ma altres\u00ec da alterit\u00e0 referenziale nei processi antropopoietici. Marchesini sviluppa il concetto di \"referenza animale\", inteso come contributo di cambiamento offerto all'uomo dalla relazione con l'eterospecifico.\nPer Marchesini, per esempio, gli uccelli non hanno insegnato all'uomo l'arte di volare - il modo di realizzare questa attivit\u00e0 - ma gli hanno ispirato la dimensione esistenziale del volare. Per Marchesini i predicati umani - come la danza, la musica, la cosmesi, la tecnica - vanno considerati come frutti ibridi, esito cio\u00e8 dell'incontro relazionale con le altre specie. Il motore della cultura umana \u00e8 quindi per Marchesini rintracciabile nell'incontro con l'alterit\u00e0 animale che, nella forma di una vera e propria epifania, \u00e8 stato capace di re-direzionare l'uomo lontano dal suo centro filogenetico e dalla sua solipsia di specie dando vita a nuove possibilit\u00e0 esistenziali.\nPer ci\u00f2 che concerne la zooantropologia applicata, opera una trasformazione in alcuni settori delle attivit\u00e0 di relazione con gli animali, dalla pet therapy alla pedagogia cinofila, impostando i \"protocolli dimensionali\", vale a dire individuando nel rapporto delle dimensioni di relazione, ciascuna dotata di specificit\u00e0 sia di ordine relazionale che referenziale. In pet therapy lavorare secondo l'approccio dimensionale significa evitare l'incontro generico tra un paziente e un animale ma individuare le dimensioni di relazione che sono utili al fruitore secondo i suoi bisogni specifici e renderle operative attraverso attivit\u00e0 specifiche.\nAllo scopo di formare nuovi operatori in grado di lavorare secondo i protocolli dimensionali nel 1997 fonda, sempre assieme a Sabrina Golfetto, SIUA (Scuola di Interazione Uomo-Animale) con sede a Bologna.\nNel 2002 si fa co-promotore di Carta Modena (Carta dei Valori e dei Principi della Pet-Relationship) che riceve il patrocinio del Ministero della Salute. Il documento mira a tutelare, all'interno del panorama della attivit\u00e0 assistite dagli animali (A.A.A.) sia il fruitore, il benessere dell'animale coinvolto e il principio relazionale che dal binomio scaturisce.\nIntelligenze artificiali.\nRoberto Marchesini si inserisce inoltre all\u2019interno di un ampio dibattito, cominciato nel secolo scorso, riguardante le intelligenze artificiali, dedicandogli ampio spazio all\u2019interno delle sue opere. Tema fondamentale di questa discussione, ancora oggi in corso e sempre pi\u00f9 importante, \u00e8 la creazione di intelligenze artificiali sempre migliori, al punto di arrivare a competere con quelle biologiche e il modello da utilizzare per elaborarle. Il primo approccio in questo senso \u00e8 rappresentato dal paradigma istruzionista. \nNonostante l\u2019eccitazione che pervadeva i promotori dell\u2019approccio istruzionista, che ritenevano di raggiungere, nel giro di pochi decenni, prestazioni molto vicine a quelle umane, i computer odierni, sicuramente\nmolto produttivi sotto altri aspetti, non sono assolutamente comparabili o avvicinabili alle prestazioni cognitive presenti nell\u2019ambiente biologico.\nUno dei motivi, ipotizzato da alcuni studiosi, alla base di questo enorme baratro performativo sta nella quantit\u00e0 di memoria: il cervello umano ha infatti una memoria di circa dieci milioni di gigabyte e una capacit\u00e0 di calcolo di circa centomila miliardi di operazioni al secondo, potenza di fronte alla quale persino i pi\u00f9 avanzati dei computer non possono nulla. Per far meglio comprendere questa abissale differenza di capacit\u00e0 cognitive tra organismi viventi e computer basti pensare che, secondo alcune stime, all\u2019inizio degli anni novanta i robot cibernetici hanno raggiunto la potenza di calcolo degli insetti e hanno cominciato a comportarsi in questo senso. Le previsioni ritengono che la potenza dei computer andr\u00e0 raddoppiandosi ogni anno, fino ad attestarsi, non prima del 2040, alle capacit\u00e0 umane per poi surclassarle definitivamente nella seconda met\u00e0 del XXI secolo. Alcuni studiosi sono del parere che, entro breve tempo, l\u2019uomo dovr\u00e0 rinunciare al primato di essere pi\u00f9 intelligente sulla Terra.\nTuttavia, Marchesini non sembra essere dello stesso avviso. Infatti, il problema risiederebbe nell\u2019approccio istruzionista tipico delle intelligenze artificiali, secondo il quale si pretende di codificare dall\u2019alto la cascata dei procedimenti algoritmici (modello top-down), ovvero l\u2019intera pletora di capacit\u00e0 intellettive, simulando la programmazione della filogenesi. Il difetto fatale dell\u2019istruzionismo sta proprio nel voler replicare la decantazione e la sedimentazione di un processo evolutivo durato a lungo e costellato di numerosi e successivi interventi selettivi, attraverso un\u2019attribuzione dall\u2019alto per operare mediante specifiche funzioni. Ancora una volta, Marchesini indentifica l\u2019approccio antropocentrico, da cui deriva quello all\u2019IA, come vero fondamento del problema per due motivi essenziali:\na) ha la presunzione di fare a meno del contributo cognitivo che l\u2019uomo condivide con le altre specie, poich\u00e9 si rif\u00e0 alle presunte facolt\u00e0 nobili della mente\nb) ignorando completamente la ricorsivit\u00e0 selezione-istruzione, preferisce il modello di trasferimento diretto dell\u2019istruzione.\nProblemi che conseguono da un basilare errore di calcolo: \u201cLe nostre strutture neurali non hanno l\u2019et\u00e0 della nostra specie, giacch\u00e9 nella vita di tutti i giorni noi utilizziamo le conquiste neurali che si sono andare confezionando gi\u00e0 nel Paleozoico\u201d. In altre parole, l\u2019approccio istruzionista ha la pretesa di costruire un edificio senza fondamenta, il cui punto critico \u00e8 proprio l\u2019incapacit\u00e0 del programma istruito sincronicamente di essere inserito in un contesto. \nRilevata questa criticit\u00e0 si \u00e8 cercato allora di utilizzare un approccio inverso, ovvero quello bottom-up, che consiste nell\u2019utilizzare la capacit\u00e0 di apprendere di un sistema, una performativit\u00e0 non implementata in blocco, rigidamente, ma lasciata emergere dall\u2019accoppiamento i sistemi retroattivi, ossia la capacit\u00e0 di un sistema di tenere conto dei risultati per modificare le caratteristiche del sistema stesso, e operando collegamenti tra stimolo e risposta. Questo modello si basa sull\u2019immaginare la memoria non come contenuto dei neuroni ma come configurazione di una rete neurale nel quale l\u2019informazione viene elaborata per mezzo delle interazioni tra un ampio numero di unit\u00e0 elementari di elaborazione ognuna delle quali tramette segnali di tipo eccitatorio o inibitorio ad altre unit\u00e0.\nNella seconda met\u00e0 degli anni cinquanta del Novecento vengono realizzate particolari reti dotate della capacit\u00e0 di imparare, detti percettroni. Le reti neurali prendono ispirazione a piene mani, almeno configurativamente, dalla struttura a rete delle associazioni neuronali, collegate attraverso congiunzioni note come sinapsi. Come sottolinea Marchesini \u201cogni neurone artificiale pesa i segnali che gli provengono dai neuroni vicini, ovvero fa letteralmente la somma delle eccitazioni e delle inibizioni che gli arrivano dalle unit\u00e0 a cui \u00e8 collegato; questo fa s\u00ec che, individuata una soglia di attivazione, il neurone artificiale si pu\u00f2 trovare in due stati: eccitato o spento\u201d.\nAppare chiaro che, in netta contrapposizione al modello istruzionista, che fa derivare da regole generali quelle pi\u00f9 particolari, il sistema bottom-up neurale parte dal basso, ossia dalle funzioni elementari, per poi riuscire a\nelaborare comportamenti sempre pi\u00f9 complessi e strutturati. Una rete neurale ha il vantaggio di poter essere programmata per avere una performativit\u00e0 plastica, ossia poter essere modificare le proprie prestazioni mediante due opzioni: \na) l\u2019intelligenza evolutiva\nb) l\u2019apprendimento. \nI ricercatori, al fine di realizzare una intelligenza artificiale di tipo evolutivo, come quella umana. hanno tentato di immergerla in un processo parimenti filogenetico, uno tra tanti \u00e8 l\u2019algoritmo genetico. Essi sono software in realt\u00e0 molto semplici, ma con la peculiarit\u00e0 di potersi riprodurre non in maniera perfetta ma con piccole mutazioni causali nella sequenza del bit di programmazione, ovvero la striscia di 1 e di 0 che rappresenta il DNA di queste\nintelligenze. Avere accesso alla sequenza di bit equivale a poter modificare l\u2019importanza delle connessioni e a trasformare di conseguenza il comportamento dell\u2019entit\u00e0 virtuale che \u00e8 controllata dalla rete stessa.\nRiuscendo a simulare la durata limitata, un determinato tasso riproduttivo e a porli in un preciso ecosistema, che quindi selezione determinate capacit\u00e0, questi soggetti neurali si ritroveranno in un contesto evolutivo e la tecnologia diventa darwiniana, poich\u00e9 assume il meccanismo di mutazione-selezione come metro di scelta e di innovazione delle funzioni. In altre parole, al sistema si applica quella possibilit\u00e0 di mutazione propria del contesto biologico dove, talvolta, la mutazione pu\u00f2 risultare positiva, in virt\u00f9 della possibilit\u00e0 di risolvere un bisogno che non \u00e8 ancor emerso e che, nel caso delle reti neurali, sfugge al programmatore stesso. \u00c8 inoltre possibile \nrealizzare specifici algoritmi di apprendimento basati sul principio comportamentista del rinforzo grazie ai quali \u00e8 possibile realizzare un sistema percettivo che non valuti soltanto il mondo esterno, ma anche il proprio \ncomportamento. Unendo quindi il sistema dell\u2019algoritmo genetico ai sistemi di apprendimento individuale \u00e8 possibile creare una sinergia che rende le reti neurali in grado di evolvere a una velocit\u00e0 sempre maggiore, con conseguente pi\u00f9 alta predisposizione all\u2019apprendimento, individuale e mimetico.\nLa specie umana si trova dunque alla soglia dello sviluppo di una nuova tradizione culturale, basata sul rapporto tra intelligenze biologiche ormai gi\u00e0 definite e intelligenze artificiali informatiche in continuo e inesorabile sviluppo. Negli ultimi anni le ricerche sulle reti neurali sono state estremamente produttive a tal punto che alcuni ricercatori sostengono che sar\u00e0 possibile elaborare intelligenze artificiali di molti ordini superiori a\nquelle umane in virt\u00f9 del fatto che esse non hanno vincoli organici che ne limitino la dimensionalit\u00e0 e la durata. Se oggi la potenza di calcolo di queste IA arriva soltanto al livello degli invertebrati molto presto potremmo doverci confrontare con un'encefalizzazione tale da poter in breve superare quella dei cordati fino a tagliare il traguardo dell\u2019uomo.\nRiassumendo con le parole di Marchesini \u201cla ricerca sull\u2019intelligenza artificiale prosegue dunque per molte vie e grazie allo sviluppo di innumerevoli filoni di studio riguardanti tecnologie avanzate capaci di migliorare le differenti performativit\u00e0 elaborative, mnemoniche e comunicative delle diverse architetture\u201d. A questo punto \u00e8 pressoch\u00e9 scontato che, con tutte le loro differenze rispetto a quelle biologiche, le\nintelligenze artificiali raggiungeranno delle capacit\u00e0 e competenza di altissimo profilo. \nQuesta velocit\u00e0 nella crescita \u00e8 agevolata molto dai numerosi campi di ricerca collaterali e tutto ci\u00f2 fa supporre che ne corso di questo secolo compariranno sulla scena i primi progetti di ibridazione tra le differenti acquisizioni tecnologiche con esisti assai difficili da prevedere. D\u2019altronde guardando indietro alla storia dello sviluppo della tecnologia possiamo constatare come la congiunzione di due o pi\u00f9 applicazioni sia stata\nimprevedibile essa stessa e abbia generato conclusioni altrettanto imprevedibili e anche quei campi di ricerca che poi effettivamente non vanno ad inficiare lo studio delle reti neurali ci aiutano a comprendere in maniera sempre pi\u00f9 profonda la natura e le caratteristiche delle capacit\u00e0 cognitive o a conoscere meglio e a superare alcuni vincoli dell\u2019informatica basata sull\u2019architettura.\nNon ci sono per\u00f2 solo notizie positive nel campo dei supercomputer. Infatti, con il progressivo miglioramento dei mezzi aumentano in rapporto direttamente proporzionale anche i costi di produzione, i consumi di energia elettrica, i conflitti sulla condivisione e sull\u2019integrazione delle risorse. Senza contare il fatto che solo in determinati paesi \u00e8 possibile portare avanti queste ricerche, sia per motivi finanziari sia di etica e politica interna dei vari stati. Come \u00e8 sempre accaduto, in sintesi, la tecnologia sar\u00e0 appannaggio di pochi stati, accentuando la disparit\u00e0 di condizione che c\u2019\u00e8 tra i paesi di cultura occidentale e gli altri. Inoltre, queste nuove tecnologie dovranno fare i conti con realt\u00e0 molto conservatrici: da una parte abbiamo la religione, che guarda con un misto di sospetto e timore a ogni prodotto dell\u2019uomo che rischi, in potenza, di superare l\u2019uomo e che tenta quindi di frenare questa corsa al futuro e accetta solo a rilento e con fatica le varie conquiste della scienza; dall\u2019altra abbiamo l\u2019etica, che molto spesso, quando ci si muove in questi contesti, si ritrova inadatta a fornire le risposte morali alle richieste\ndi comportamento nei confronti di un\u2019alterit\u00e0 macchinica che \u00e8 prossima a parlare all\u2019essere umano come suo pari, e che quindi richiede un superamento o un\u2019elaborazione superiore basata appunto su questi traguardi.\nQuel che \u00e8 certo \u00e8 che l\u2019avanzata della tecnologia, seppur lenta e impercettibile, \u00e8 inarrestabile e inesorabile e il confronto con essa non pu\u00f2 essere in alcun modo evitato. Star\u00e0 tutto nel come questo confronto verr\u00e0 portato vanti e con che approccio. Coloro che sostengono la teoria iperumanista gi\u00e0 immaginano un mondo in cui la nostra specie ha abbandonato il suo cosiddetto \u201cinvolucro\u201d organico, spostando la mente su supporti meccanici, diventando noi stessi dei supercomputer dall\u2019intelligenza e dalla memoria quasi illimitata e raggiungendo la tanto agognata immortalit\u00e0 data dalla possibilit\u00e0 di sostituire le componenti del corpo, organiche e non. I tecnofobici, al contrario, vedono nell\u2019avanzamento tecnologico una sorta di vicino scomodo, un invasore estraneo che tenta di contaminare la presunta purezza dell\u2019uomo, il quale conserva la sua natura originale solo rigettando ogni singolo aiuto che questi mezzi potrebbero offrire. \nIn questo senso, l\u2019approccio postumanista di Marchesini si pu\u00f2 situare nel mezzo tra queste due posizioni, poich\u00e9 sprona a riconoscere il ruolo e l\u2019influenza che ogni alterit\u00e0, organica e non, ha sulla definizione di quello che siamo senza per\u00f2, allo stesso tempo, voler rinunciare alla nostra corporeit\u00e0 quasi come fosse uno scarto, un rifiuto a gettare nel bidone della spazzatura alla prima occasione. Un rapporto tra uomo e altro da lui che sia pronto ad accettare ci\u00f2 che \u00e8 diverso, ad accoglierlo e ad assimilarlo ma senza stravolgere il proprio s\u00e9, abbandonando quella storia filogenetica che, superando ogni sfida, lo ha portato a essere oggi quello che \u00e8.\nEtologia filosofica.\nNel 2016 Roberto Marchesini pubblica \"Etologia filosofica. Alla ricerca della soggettivit\u00e0\" \"animale\" con il quale inaugura la riflessione ontologica sul carattere di soggettivit\u00e0 animale, vale a dire su che cosa differenzia un oggetto da un essere vivente. Nel testo Marchesini rilegge l'ontologia animale in termini di \"desiderio\". Essere animale significa prima di tutto \"essere desiderante\", una condizione di non-equilibrio che rende gli animali protagonisti de loro divenire nonch\u00e9 capaci di definire il corso della filogenesi di specie.\nL'etologia filosofica diviene ben presto un campo di ricerca entro il quale Roberto Marchesini e altri autori (in modo particolare la filosofa belga Vinciane Despret e l'etologo francese Dominique Lestel) dialogano allo scopo di ridefinire i contorni di ci\u00f2 che intendiamo con essere animale.\nPost-human.\nSempre negli anni novanta, inizia la ricerca filosofica di Marchesini che va a innestarsi nella costellazione di studi definita come post-human.\n\u00c8 di questo periodo la collaborazione con studiosi come Antonio Caronia e Roberto Terrosi nella direzione di una ridefinizione dell'umano quale entit\u00e0 ibrida, puntualizzato nel dettato di Marchesini che vede l'uomo non pi\u00f9 misura del mondo ma nemmeno misura di se stesso. In tale corrente filosofica ci sono per Marchesini le giuste premesse per poter articolare la propria riflessione in quanto il concetto di alterit\u00e0 nel progetto post-human assume un significato molto pi\u00f9 vasto, abbracciando di fatto le entit\u00e0 non umane animali e macchiniche.\nCollabora con la rivista \"Virus\" diretta da Francesca Alfano Miglietti, inaugurando una nuova estetica basata sull'ibrido come manifestazione contemporanea del sublime. In tale luce il \"Manifesto del Teriomorfismo\" postulato da Marchesini rappresenta il documento attraverso il quale gli artisti rifiutano il dettato antropocentrico e riconoscono la natura ibrida di ogni processo creativo.\nAll'interno di tale campo d'indagine Marchesini sancisce il sodalizio con l'artista tedesca Karin Andersen che porter\u00e0 alla pubblicazione di \"Animal Appeal\" (2003) e a una feconda collaborazione che travalica i campi disciplinari e rivela ancora una volta i debiti che la cultura, in questo caso l'arte, ha contratto con le alterit\u00e0.\nNel 1998 conosce Alfredo Salsano, storico, sociologo ed editor della casa editrice Bollati Boringhieri, che affascinato dal lavoro di Marchesini decide di pubblicare un primo saggio sul rapporto tra \"bios\" e \"techne\" dal titolo \"La fabbrica delle chimere\" (1999), testo che si pone a cavallo tra le precedenti esperienze in zooantropologia e bioetica e la nuova riflessione postumanistica.\nNel 2002 esce \"Post-human. Verso nuovi modelli di esistenza\", testo corposo, concettualmente denso e dalla molteplicit\u00e0 di riferimenti, che ha suscitato un grande dibattito nel mondo accademico portando il suo autore a divenire punto di riferimento per ogni ricognizione che vada ad indagare i rapporti che intercorrono tra vivente (sia esso umano o animale) e tecnica. Sempre nel medesimo anno fonda \"Il\" \"Centro Studi Filosofia Postumanist\"a allo scopo di promuovere e sviluppare in Italia le tematiche legate al post-human da diverse prospettive, arte, letteratura, cinema, new media, formazione.\nInnumerevoli saranno poi le pubblicazioni sul pensiero postumanista, che vedranno nel 2009 la pubblicazione del saggio \"Il tramonto dell'uomo.\" Inoltre, traduce, cura e scrive la postfazione dell'edizione italiana del testo \"The Companion Species Manifesto\" (2003) della filosofa americana Donna Haraway.\nIl 30 luglio 2014 esce per Mimesis \"Epifania animale. L'oltreuomo come rivelazione\" nel quale Marchesini evidenzia come la cultura non vada pensata in modo antropocentrico come l'esito autarchico di un processo creativo interamente svolto dall'uomo, pur avvalendosi di materiale zoomorfo, ma come una rivelazione - epifania - ispirata dal non umano.\nNel 2017 Roberto Marchesini torna in libreria con un volume interamente dedicato al rapporto tra bios e tecnica, \"Tecnosfera. Proiezioni per un futuro postumano\" (Castelvecchi). Il libro rilegge il connubio tra essere umano e tecnologia come una partnership emersa dal corredo filogenetico della specie Sapiens, mettendo in luce le potenzialit\u00e0 ibridatrici e plasmatrici della tecnologia. Da questa prospettiva, ogni invenzione, ogni scoperta, ha un effetto epifanico; apre, cio\u00e8, una nuova dimensione di imprevisto e di opportunit\u00e0 che modifica i confini e la percezione di ci\u00f2 che definiamo umano.\nNarrativa.\nIl mondo degli insetti cos\u00ec minuziosamente osservato negli anni ottanta, risulta essere particolarmente evocativo anche da un punto di vista estetico e narrativo tant'\u00e8 che nel 1988 Marchesini d\u00e0 alla luce la raccolta di racconti lirici \"Il dio Pan\", frutto in parte anche delle osservazioni compiute tra gli imenotteri.\nNei brevi racconti dedicati al dio agreste della mitologia greca, Marchesini cerca di sfatare il mito di una natura, da un lato meccanicistica (mera esecutrice dei dettami della genetica) e dall'altro lato bucolica e idealizzata che nulla o poco rappresenta ci\u00f2 che l'autore mira ad affrescare: una natura reale, un mondo del vivente a volte crudele ma in grado di interconnettere profondamente tutti i suoi abitanti: la preda e il predatore, la cavalletta e la mantide.Il testo, recepito positivamente dall'ambiente culturale bolognese, porta Marchesini a stretto contatto con il poeta Roberto Roversi, altra figura che influenzer\u00e0 profondamente la sua attivit\u00e0 futura portandola a spingersi in plurimi territori e a cavallo di numerosi discipline: dalla narrativa alla poesia, passando per la filosofia.\nNel 1998 pubblica il romanzo \"Uscendo da Lauril\" mentre nel 2000 la raccolta di racconti \"Specchio animale\" che ospita la postfazione del poeta e scrittore Francesco Leonetti. Con la pubblicazione di \"Uscendo da Lauril\" in particolare, Marchesini intraprende l'esperimento di trasferire sul piano narrativo le evocazioni postumanistiche partendo dalla poetica cyber-punk. In entrambi i lavori \u00e8 possibile ritrovare quegli elementi che contraddistinguono la speculazione filosofica di Marchesini: la dialettica tra identit\u00e0 alterit\u00e0, il rifiuto di qualsiasi mito della purezza originaria e di ogni forma di antropocentrismo.\nIl 14 novembre 2013 esce per la casa editrice Mursia\" Ricordi di animali\", l'autobiografia di Marchesini volta a raccogliere la storia di vita dell'etologo osservata tramite la lente dei numerosi animali che ne hanno scandito le tappe fondamentali.\nNel 2018 \u00e8 invece la volta de \"La filosofia del giardiniere,\" pubblicato dalla Graphe edizioni nella collana Parva. Il libro \u00e8 composto di due parti, nella prima il lettore \u00e8 condotto dalle parole a passeggiare nel giardino, novello atelier darwiniano, con stupore e riverenza. Nella seconda sono le immagini di alcuni giardini del mondo a far continuare la riflessioni sulla cura, portate avanti da Marchesini.\nProgetti esteri.\nRoberto Marchesini tiene regolarmente conferenze in diversi paesi del mondo tra i quali: Stati Uniti, dove dal 2013 tiene annualmente una lecture presso l'Universit\u00e0 di Harvard, Brasile, Messico, Cile, India, Australia, Francia, dove nel 2009 \u00e8 stato ospite della Sorbona, Spagna, Portogallo.\nIl 21 aprile 2016 \u00e8 uscito per la rivista Angelaki: Journal of the Theoretical Humanities il numero \"Philosophical Ethology III: Roberto Marchesini\" a cura di Jeffrey Bussolini, Brett Buchanan e Matthew Chrulew che raccoglie i passaggi pi\u00f9 significativi del lavoro di Marchesini tradotti in inglese.\nNel 2017 esce invece per Springer, \"Over the human. Post-humanism and the concept of animal epiphany\", volume che presenta al pubblico anlglofono la proposta postuamista di Roberto Marchesini e, in modo particolare, il concetto di epifania animale.\nI suoi lavori sono stati tradotti in inglese, portoghese, spagnolo e francese e tedesco.\nCollaborazioni editoriali.\nRoberto Marchesini \u00e8 autore di oltre quaranta volumi, pi\u00f9 di un centinaio di saggi apparsi in opere collettanee e riviste accademiche, scrive inoltre sulle pagine culturali di vari quotidiani nazionali tra cui \"Il manifesto\" e \"La Stampa\". Ha avuto infine una lunga collaborazione con \"Tuttoscienze'. \" Da ottobre 2017 cura inoltre la rubrica etologia a cadenza settimanale \"Gli animali che dunque siamo\" per \"Il Corriere della Sera. \""}
{"id": "4447823", "revid": "125238057", "url": "https://it.wikipedia.org/wiki?curid=4447823", "title": "James Isaac", "text": "Biografia.\nLa carriera di James Isaac \u00e8 iniziata nel mondo del cinema come tecnico delle creature de \"Il ritorno dello Jedi\". Ha spesso collaborato con Chris Walas per gli effetti speciali, coinvolgendolo direttamente nella sua squadra nei film \"Gremlins\", \"Il mio nemico\" e \"La mosca\". Con quest'ultimo, Isaac ha iniziato una lunga collaborazione con David Cronenberg, che vede fra gli altri \"Il pasto nudo\" (\"Naked Lunch\") ed \"eXistenZ\".\nLavora poi per Sean S. Cunningham per i film \"La casa di Helen\" (\"House II\") e \"Creatura degli abissi\".\nNel 2000 viene assunto da Sean S. Cunningham per dirigere il decimo capitolo del franchise \"Venerd\u00ec 13\", \"Jason X\".\nHa poi diretto \"Skinwalkers - La notte della luna rossa\", un film d'azione basato su lupi mannari, e il thriller \"Pig Hunt\".\nMor\u00ec di leucemia il 6 maggio 2012, a soli 51 anni."}
{"id": "4447824", "revid": "287204", "url": "https://it.wikipedia.org/wiki?curid=4447824", "title": "Hopper (personaggio)", "text": ""}
{"id": "4447825", "revid": "752092", "url": "https://it.wikipedia.org/wiki?curid=4447825", "title": "Area Portello", "text": ""}
{"id": "4447828", "revid": "125043815", "url": "https://it.wikipedia.org/wiki?curid=4447828", "title": "Altezza reale", "text": "Il titolo di sua altezza reale (abbreviato al singolare come S.A.R. e, al plurale, loro altezze reali, abbreviato in LL.AA.RR.) \u00e8 il trattamento posto prima del nome di alcuni membri di famiglie reali, solitamente scritto con maiuscole di cortesia.\nGerarchicamente \u00e8 inferiore ad altezza imperiale (dovuto ai membri di una casa imperiale), ma \u00e8 superiore ad altezza granducale, altezza, altezza serenissima e a tutti gli altri trattamenti inferiori.\nRegno Unito.\nNella monarchia britannica il trattamento di altezza reale \u00e8 associato al titolo di principe (pur con eccezioni, anche vistose: Filippo di Edimburgo divenne altezza reale nel 1947, ma ebbe il titolo principesco solo dieci anni dopo, nel 1957. Oppure come nel caso di Diana che, dopo il divorzio, rimase principessa ma senza associazione al titolo di SAR, pur rimanendo membro ufficiale della famiglia reale) e a qualsiasi altro titolo portato da un membro della famiglia reale.\nQuesto assume rilievo quando il sovrano concede a un congiunto un titolo non principesco: il trattamento di altezza reale permette subito di comprenderne la posizione sociale. \nSia lady Louise Windsor sia suo fratello James Windsor, visconte di Severn, figli di Edoardo, conte di Wessex, hanno per nascita diritto al trattamento di altezze reali, ma fu stabilito al momento delle nozze del conte di Wessex che avrebbero ricevuto il trattamento stabilito ai figli di un conte e non quello a loro legalmente spettante. Le figlie del duca di York Beatrice ed Eugenia sono \"Altezze Reali\".\nNel Regno Unito le lettere patenti del 21 agosto 1996 hanno stabilito quale trattamento spetti agli sposi di un membro della famiglia reale quando il matrimonio termina per un divorzio. Per questo motivo Diana Spencer, che era \"Sua Altezza Reale la principessa di Galles\", dopo il divorzio, divenne semplicemente \"Diana, principessa di Galles\".\nItalia.\nNel Regno d'Italia titolo e trattamento di altezza reale spettavano di diritto ai figli del re, ai figli del principe ereditario e alla principessa moglie del principe ereditario. I nipoti collaterali del re, cio\u00e8 figli di un fratello del principe ereditario, avevano invece il titolo di altezza serenissima e la qualit\u00e0 di principi del sangue. Titolo e trattamento di altezza reale, comunque, potevano essere concessi dal re anche come cortesia verso persone che non rientravano fra le categorie suddette, come, ad esempio, ai principi del ramo Savoia-Genova (che, nonostante avessero dovuto essere altezze serenissime, erano altezze reali).\nIl trattamento di altezza reale fu concesso anche ai granduchi di Toscana della casa sovrana dei Medici, quando Cosimo III, non riuscendo ad avere il titolo reale, riusc\u00ec a farsi riconoscere dall'imperatore quello di altezza reale. Con la venuta dei Lorena il granduca Francesco Stefano ebbe il trattamento di Altezza Reale fino alla sua elezione ad Imperatore del Sacro Romano Impero: da quel momento il granduca Francesco I fu Sua Maest\u00e0 (S.M.I.) l'Imperatore e Granduca. Il suo secondogenito, Pietro Leopoldo (nato dal matrimonio di Francesco Stefano con Maria Teresa d'Asburgo, ultima rappresentante del vecchio ramo asburgico ed erede dei possedimenti ereditari degli Asburgo), divenuto granduca, nel 1765, continu\u00f2 ad avere il trattamento e il rango di Altezza Reale (S.A.R.), come tutti gli arciduchi della casa d'Austria. Cos\u00ec fu anche per il figlio di questi, Ferdinando III, fino al 1800.\nQuando torn\u00f2 ad essere Granduca - dopo la restaurazione del 1814 - Ferdinando III, come tutti gli arciduchi di Casa d'Austria, aveva assunto il rango e il trattamento di Altezza Imperiale e Reale (S.A.I.R.) in conseguenza del fatto che il titolo imperiale, dal 1804, era diventato ereditario (Impero d'Austria) in vista della scomparsa del Sacro Romano Impero elettivo (1806)."}
{"id": "4447833", "revid": "752092", "url": "https://it.wikipedia.org/wiki?curid=4447833", "title": "FieraMilanoCity", "text": ""}
{"id": "4447835", "revid": "287204", "url": "https://it.wikipedia.org/wiki?curid=4447835", "title": "Tuck (personaggio)", "text": ""}
{"id": "4447836", "revid": "486946", "url": "https://it.wikipedia.org/wiki?curid=4447836", "title": "Tuck (A Bug's Life)", "text": ""}
{"id": "4447837", "revid": "486946", "url": "https://it.wikipedia.org/wiki?curid=4447837", "title": "Roll (A Bug's Life)", "text": ""}
{"id": "4447843", "revid": "1272592", "url": "https://it.wikipedia.org/wiki?curid=4447843", "title": "Roll", "text": ""}
{"id": "4447845", "revid": "287204", "url": "https://it.wikipedia.org/wiki?curid=4447845", "title": "Roll (personaggio)", "text": ""}
{"id": "4447846", "revid": "287204", "url": "https://it.wikipedia.org/wiki?curid=4447846", "title": "Roll (album)", "text": ""}
{"id": "4447849", "revid": "57415462", "url": "https://it.wikipedia.org/wiki?curid=4447849", "title": "Herbert Alexander Simon", "text": ""}
{"id": "4447852", "revid": "121347801", "url": "https://it.wikipedia.org/wiki?curid=4447852", "title": "Benzilammina", "text": "La benzilammina \u00e8 un composto chimico con formula di struttura C6H5CH2NH2, \u00e8 un'ammina ottenuta legando il gruppo -NH2 a un gruppo benzilico. Si presenta sotto forma di liquido incolore dall'odore di ammoniaca. Alla temperatura di 300 \u00b0C subisce decomposizione.\nSintesi.\nLa benzilamminna viene sintetizzata essenzialmente nei seguenti modi:\nUsi.\nLa benzilammina \u00e8 utilizzata nella sintesi di pigmenti e farmaci, oltre che come inibitore della corrosione. La benzilammina viene anche utilizzata per la sintesi di altre ammine: dopo averla alchilata con un alogenuro alchilico \u00e8 infatti possibile rimuovere il gruppo benzilico tramite idrogenolisi, con il conseguente ottenimento di un'ammina secondaria (R2NH)."}
{"id": "4447853", "revid": "599013", "url": "https://it.wikipedia.org/wiki?curid=4447853", "title": "Ben Atiga", "text": "Biografia.\nCresciuto nella formazione provinciale di Auckland, nella quale esord\u00ec nel 2002, si impose quasi subito alla ribalta, tanto da venire convocato, tra il 2002 e il 2003, in varie occasioni, nella Nazionale A; a sorpresa il C.T. della Nazionale maggiore John Mitchell lo inser\u00ec tra i convocati alla come sostituto naturale di Ben Blair, infortunato e inabile a prender parte alla manifestazione e a sua volta promosso a prima scelta dopo la controversa esclusione dagli \"All Blacks\" di Christian Cullen.\nAtiga esord\u00ec nei minuti finali dell'incontro della fase a gironi contro , per quella che risult\u00f2 essere la sua unica presenza internazionale, una delle pi\u00f9 brevi in assoluto, meno di sei minuti, di cui quattro effettivi di gioco.\nNella stagione successiva esord\u00ec in Super Rugby nelle file dei Blues di Auckland, in cui milit\u00f2 fino al 2008; nel 2009 si ritir\u00f2 per dedicarsi ad altre attivit\u00e0, ma nel 2010 torn\u00f2 a giocare, dopo aver firmato un contratto per Otago.\nDalla stagione 2012-13 milita negli scozzesi dell'Edimburgo in Pro12, per i quali ad aprile 2012 firm\u00f2 un contratto biennale."}
{"id": "4447855", "revid": "81195", "url": "https://it.wikipedia.org/wiki?curid=4447855", "title": "Benzilamina", "text": ""}
{"id": "4447856", "revid": "188402", "url": "https://it.wikipedia.org/wiki?curid=4447856", "title": "Lista delle versioni di Ubuntu", "text": ""}
{"id": "4447857", "revid": "287204", "url": "https://it.wikipedia.org/wiki?curid=4447857", "title": "Changeling (personaggio)", "text": ""}
{"id": "4447862", "revid": "38120", "url": "https://it.wikipedia.org/wiki?curid=4447862", "title": "Changeling (DC Comics)", "text": ""}
{"id": "4447863", "revid": "38120", "url": "https://it.wikipedia.org/wiki?curid=4447863", "title": "Garfield Logan", "text": ""}
{"id": "4447865", "revid": "1305772", "url": "https://it.wikipedia.org/wiki?curid=4447865", "title": "C7H9N", "text": "C7H9N \u00e8 una formula molecolare che identifica i seguenti composti chimici: "}
{"id": "4447868", "revid": "110157", "url": "https://it.wikipedia.org/wiki?curid=4447868", "title": "Dark Days, White Nights", "text": "Dark Days, White Nights \u00e8 il quarto album della musicista italiana Tying Tiffany, pubblicato nel 2012 dall'etichetta discografica tedesca Trisol.\nIl disco.\nIl disco \u00e8 stato anticipato dal singolo \"Drownin\", che fa parte della colonna sonora del gioco FIFA 12."}
{"id": "4447880", "revid": "767487", "url": "https://it.wikipedia.org/wiki?curid=4447880", "title": "30 Nights of Paranormal Activity with the Devil Inside the Girl with the Dragon Tattoo", "text": "30 Nights of Paranormal Activity with the Devil Inside the Girl with the Dragon Tattoo \u00e8 un film del 2013 diretto da Craig Moss. \u00c8 una\nparodia di film come \"Paranormal Activity\" e \"L'altra faccia del diavolo\", ma anche altri come \"Il cavaliere oscuro - Il ritorno\". Il film \u00e8 uscito solo in DVD e Blu-ray Disc.\nTrama.\nUna famiglia si trasferisce in una casa infestata dove degli spettri li perseguiteranno. Nel film appaiono anche Abraham Lincoln e Bane."}
{"id": "4447882", "revid": "1590006", "url": "https://it.wikipedia.org/wiki?curid=4447882", "title": "Peponide", "text": "Il peponide \u00e8 un tipo di frutto caratteristico della famiglia delle Cucurbitaceae. \u00c8 un frutto carnoso sincarpico (con i carpelli in una cavit\u00e0 ovarica singola). Il pericarpo \u00e8 pi\u00f9 o meno duro a seconda della specie o variet\u00e0, fino a raggiungere una consistenza legnosa. Il mesocarpo contiene la polpa che pu\u00f2 essere dolce, e si presenta a volte fibrosa o succosa. Contiene molti semi. A volte la polpa si riassorbe e si forma una grande cavit\u00e0 centrale, come nel caso delle grandi zucche."}
{"id": "4447893", "revid": "767487", "url": "https://it.wikipedia.org/wiki?curid=4447893", "title": "John Hay, I marchese di Tweeddale", "text": "Biografia.\nEgli era il figlio di John Hay, I conte di Tweeddale, e di sua moglie, Jean Seton. Studi\u00f2 presso l'Universit\u00e0 di Edimburgo.\nCarriera.\nDurante la guerra civile inglese ha combattuto per Carlo I e lo raggiunse a Nottingham, nel 1642, poi nella battaglia di Marston Moor nel 1644 dalla parte del Parlamento, a causa del suo atteggiamento nei confronti Covenanti, e quattro anni dopo era di nuovo dalla parte dei realisti nella battaglia di Preston.\nSuccesse alla contea nel 1654, e fu imprigionato per il supporto di James Guthrie nel 1660. \u00c8 stato membro dei parlamenti del Commonwealth (1656-1659).\nQuando Carlo II \u00e8 stato restaurato al trono, \u00e8 stato nominato Lord Presidente del Consiglio scozzese nel 1663 e membro della sessione straordinaria nel 1664.\nHa usato la sua influenza per moderare un procedimento contro i Covenanti, ma venne licenziato dalla sua carica e dal Consiglio della Corona su consiglio di Lauderdale.\n\u00c8 stato Lord Cancelliere di Scozia (1692-1696).\nHa sostenuto la Gloriosa rivoluzione in Scozia, ed \u00e8 stato creato marchese di Tweeddale nel 1694.\nMatrimonio.\nSpos\u00f2, il 24 settembre 1644, Lady Jane Scott (13 febbraio 1628-1688), figlia di Walter Scott, I conte di Buccleuch, e di sua moglie, Lady Mary Hay. Ebbero cinque figli:\nMorte.\nMor\u00ec l'11 agosto 1697."}
{"id": "4447901", "revid": "729019", "url": "https://it.wikipedia.org/wiki?curid=4447901", "title": "Kendra Smith (wrestler)", "text": "\u00c8 stata sotto contratto con la World Wrestling Entertainment (WWE) e militava nel settore di sviluppo NXT con il ring name di Kendall Skye.\nCarriera.\nKendra ha avuto esperienze come stuntman, nel pro wrestling, MMA e kickboxing. La ragazza ha una laurea in recitazione della Universit\u00e0 Newyorkese del Tisch School of the Arts ed \u00e8 una trainer certificata dell'American College of Sports Medicine.\nWWE.\nNXT (2012 - 2014).\nNel febbraio 2013, Kendra Smith firma un contratto con la WWE e viene mandata nel settore di sviluppo di NXT.\nDal 5 giugno 2013, svolge il ruolo di Ring Announcer di NXT.\nDopo svariati mesi passati ad allenarsi e ad apparire solamente negli house show, Kendra Smith viene licenziata dalla WWE il 19 settembre 2014."}
{"id": "4447902", "revid": "767487", "url": "https://it.wikipedia.org/wiki?curid=4447902", "title": "Il nostro agente Flint", "text": "Il nostro agente Flint (\"Our Man Flint\") \u00e8 un film del 1966 diretto da Daniel Mann.\n\u00c8 una commedia di spionaggio statunitense con James Coburn, Lee J. Cobb, Gila Golan, Edward Mulhare e Benson Fong. \u00c8 una parodia americana del personaggio di James Bond.\nTrama.\nUn trio di scienziati pazzi tenta di ricattare il mondo con una macchina capace di controllare le condizioni meteorologiche e gli eventi naturali come terremoti e vulcani. Il nascondiglio \u00e8 in un'isola tropicale dove ha sede una comunit\u00e0 utopica chiamata \"Galassia\", diretta a sua volta da un potente criminale le cui mire travalicano le intenzioni benevole, seppur discutibili, degli scienziati. Interverr\u00e0 l'eccentrico agente americano Flint, dalle mille risorse e dagli altrettanti gadget tecnologici, nonch\u00e9 dotato di fascino maschile. Tra Stati Uniti, Roma e i Tropici belle donne e mattanze di cattivi di ogni risma, Flint sventer\u00e0 ogni piano con l'immancabile finale pirotecnico catastrofico.\nProduzione.\nIl film, diretto da Daniel Mann su una sceneggiatura di Hal Fimberg e Ben Starr con il soggetto dello stesso Fimberg, fu prodotto da Saul David per la Twentieth Century Fox Film Corporation e girato a Washington.\nDistribuzione.\nIl film fu distribuito con il titolo \"Our Man Flint\" negli Stati Uniti dal 16 gennaio 1966 al cinema dalla Twentieth Century Fox Film Corporation.\nAltre distribuzioni:\nCritica.\nSecondo il Morandini \u00e8 un film \"comico quasi-fumetto, che regge bene finch\u00e9 sta al gioco. Poi perde i colpi\".\nPromozione.\nLe tagline sono:\nSequel.\n\"Il nostro agente Flint\" ha avuto due seguiti, \"A noi piace Flint\" del 1967 e il film-tv britannico \"Dead on Target\" del 1976."}
{"id": "4447903", "revid": "46931", "url": "https://it.wikipedia.org/wiki?curid=4447903", "title": "Our Man Flint", "text": ""}
{"id": "4447904", "revid": "70217", "url": "https://it.wikipedia.org/wiki?curid=4447904", "title": "Atto di successione inglese", "text": ""}
{"id": "4447905", "revid": "38120", "url": "https://it.wikipedia.org/wiki?curid=4447905", "title": "Hawkman (Fel Andar)", "text": ""}
{"id": "4447907", "revid": "38120", "url": "https://it.wikipedia.org/wiki?curid=4447907", "title": "Hawkman (Katar Hol)", "text": ""}
{"id": "4447923", "revid": "1833487", "url": "https://it.wikipedia.org/wiki?curid=4447923", "title": "Ergo Arena", "text": "La Ergo Arena \u00e8 un palazzetto dello sport e di spettacoli polacco, situato sul confine tra Danzica e Sopot.\nFunzioni dell'impianto.\nNel Palazzetto possono disputarsi discipline di pallavolo, pallacanestro, pallamano, tennis, tennis da tavolo, equitazione, sport da combattimento ed hockey su ghiaccio.\nAttualmente ospita le partite casalinghe di tre squadre militanti nei rispettivi massimi campionati nazionali: la squadra di pallavolo femminile Atom Trefl Sopot, di pallavolo maschile Trefl Gda\u0144sk e di pallacanestro maschile Trefl Sopot.\nNonostante l'atletica non vi venga usualmente praticata, nel 2014 l'impianto ha ospitato i campionati mondiali di atletica leggera indoor."}
{"id": "4447927", "revid": "3115", "url": "https://it.wikipedia.org/wiki?curid=4447927", "title": "I guerrieri dei fiordi", "text": "I guerrieri dei fiordi \u00e8 un romanzo fantasy con diversi elementi storici scritto dall'autore italiano Mauro Raccasi e pubblicato nel 2007. \u00c8 il quarto e ultimo libro del cosiddetto \"ciclo dei celti\".\nTrama.\nUna nuova impresa chiama a gran voce Conan il druido. Si racconta che il relitto di una nave imprigionato nei ghiacci dell'estremo nord celi un immenso tesoro. Tali ricchezze gli permetterebbero finalmente di strappare la sua gente dalla bieche mire del monarca Hargar. Per tale motivo, decide di intraprendere un lungo viaggio al di l\u00e0 della penisola scandinava sfidando non solo le trappole che gli tenderanno il re e i suoi tirapiedi, ma anche la natura impervia delle zone al di sotto del circolo polare artico.\nCritica.\nRispetto ai precedenti libri, l'elemento fantasy \u00e8 molto pi\u00f9 contenuto in quest'ultimo libro. Inoltre, il vuoto lasciato dall'elemento fantasy \u00e8 stato colmato con numerosi riferimenti storico/mitologici della cultura celtica e scandinava della tarda et\u00e0 del bronzo."}
{"id": "4447928", "revid": "287204", "url": "https://it.wikipedia.org/wiki?curid=4447928", "title": "Silvestro (disambigua)", "text": ""}
{"id": "4447938", "revid": "125897778", "url": "https://it.wikipedia.org/wiki?curid=4447938", "title": "Kick-Ass 2 (film)", "text": "Kick-Ass 2 \u00e8 un film del 2013 scritto e diretto da Jeff Wadlow e con protagonisti Aaron Taylor-Johnson, Chlo\u00eb Grace Moretz, Christopher Mintz-Plasse e Jim Carrey. \u00c8 il sequel del film del 2010 \"Kick-Ass\" ed \u00e8 tratto dell'omonimo fumetto scritto da Mark Millar ed illustrato da John Romita Jr..\nTrama.\nDave Lizewski si \u00e8 ritirato dalla lotta contro il crimine rinunciando al suo costume di \"Kick-Ass\". Le sue azioni hanno per\u00f2 ispirato altri cittadini a diventare supereroi della vita reale. Dave si rivolge a Mindy MacReady per avere un addestramento prima di tornare ad essere Kick-Ass e unirsi al club di questi nuovi supereroi. La fidanzata di Dave, Katie Deauxma, si accorge del suo strano comportamento e, pensando che la stia tradendo con Mindy, lo lascia. Nei panni di Kick-Ass Dave viene accolto alla Justice Forever, gestita dal \"Colonnello Stars and Stripes\". Intanto Chris D'Amico, sconvolto dalla morte della madre, decide di voltare le spalle alla sua precedente incarnazione da eroe e di diventare il primo supercattivo della vita reale, facendosi chiamare \"Motherfucker\", con l'obiettivo di vendicarsi di Kick-Ass.\nLa Justice Forever serve la comunit\u00e0, inizialmente dando da mangiare ai poveri e pattugliando le strade, in seguito distruggendo un bordello illegale. Durante i servizi nella Justice Forever, Kick-Ass inizia ad avere un rapporto amoroso con la vigilantessa \"Night Bitch\". Nel frattempo Marcus propone a Mindy di aprirsi con le ragazze della scuola andando al pigiama party organizzata da Brooke. Pi\u00f9 avanti Mindy prova ad uscire con un ragazzo, ma questo si rivela un complice di Brooke e l'abbandona nel bel mezzo di un bosco costringendola a tornare a piedi. Mindy in seguito si vendica di Brooke utilizzando un dispositivo che le provoca vomito involontario a scuola.\nNel frattempo Motherfucker, dopo aver assistito alla morte del suo assistente Javier per mano di suo zio Rocco, fonda anche lui un'organizzazione di criminali mascherati nota come \"Toxic Megacunts\" e come primo colpo contro la Justice Forever riesce a uccidere il Colonnello Stars and Stripes. Continua poi facendo rapire Night Bitch e cercando di stuprarla. Quando giunge la polizia sulla scena, Mother Russia uccide brutalmente diversi agenti mentre fuggono via. La carneficina dei poliziotti causa uno scandalo e le forze dell'ordine si danno l'incarico di arrestare qualunque individuo mascherato a piede libero, supereroe o supercattivo che sia.\nA peggiorare le cose Todd si unisce ai Toxic Megacunts, e da lui Motherfucker apprende che l'individuo arrestato dalla polizia non \u00e8 Dave ma suo padre. Il malvagio fa uccidere in galera il padre di Dave e gli invia una foto rivelando di essere Chris D'Amico. Dave, psicologicamente distrutto da tutti questi disastri, decide di non indossare mai pi\u00f9 il costume di Kick-Ass. Durante il funerale del signor Lizewski, dove sono presenti gli altri membri della Justice Forever in lutto per Dave, i seguaci dei Toxic Megacunts li assalgono e riescono a rapire Dave portandolo via in un camioncino, ma a salvarlo interviene Mindy, che abbatte i criminali al termine di uno spericolato inseguimento. Dave ha un ripensamento e Mindy lo convince a tornare ad essere Kick-Ass, cos\u00ec, i membri sopravvissuti della Justice Forever iniziano a prepararsi per la battaglia finale contro i Toxic Megacunts.\nNello scontro che segue, Hit-Girl riesce ad uccidere Mother Russia, dopo un estenuante corpo a corpo, grazie ad una dose di adrenalina mentre Kick-Ass affronta Motherfucker sul tetto del covo di quest'ultimo, che - al termine del duello - precipita nella vasca dello squalo nel covo e viene sbranato. Una volta conclusasi la faida contro i Toxic Megacunts, la Justice Forever decide di sciogliersi: ognuno dei membri proseguir\u00e0 da solo la sua battaglia contro il crimine. Mindy \u00e8 costretta a trasferirsi fuori citt\u00e0 con Marcus, mentre Dave sceglie di continuare a essere Kick-Ass preparandosi un costume nuovo.\nIn una scena dopo i titoli di coda, viene rivelato che Motherfucker \u00e8 sopravvissuto, ma \u00e8 ricoverato in ospedale con il corpo brutalmente mutilato dallo squalo e implora aiuto per raggiungere la sua cannuccia d'acqua e dissetarsi.\nDistribuzione.\nIl primo Red Band Trailer ufficiale del film venne distribuito dalla Universal Pictures il 13 marzo 2013. Il successivo 27 marzo venne inoltre distribuito un secondo trailer con protagonista il personaggio di Hit-Girl, seguito poche ore dopo anche dalla versione in italiano dello stesso.\nIl film doveva essere distribuito nei cinema statunitensi a partire dal 28 giugno 2013, ma successivamente la Universal Pictures decise di spostare la data di uscita al successivo 16 agosto. La pellicola doveva quindi essere distribuita in anteprima nelle sale britanniche a partire dal 19 luglio 2013, ma anche nel Regno Unito la data di uscita venne posticipata, ed il film \u00e8 stato quindi distribuito in anteprima a partire dal 14 agosto 2013. In Italia il film \u00e8 stato distribuito a partire dal 15 agosto."}
{"id": "4447946", "revid": "733145", "url": "https://it.wikipedia.org/wiki?curid=4447946", "title": "Hahnio", "text": ""}
{"id": "4447947", "revid": "733145", "url": "https://it.wikipedia.org/wiki?curid=4447947", "title": "Unnilpentio", "text": ""}
{"id": "4447948", "revid": "228587", "url": "https://it.wikipedia.org/wiki?curid=4447948", "title": "Chiesa dei Santi Gervasio e Protasio (Lecco)", "text": "La chiesa dei Santi Gervasio e Protasio si trova nel rione di Castello di Lecco in Lombardia. Fu sede prepositurale della pieve di Lecco fino al 1584 poi trasferita nell'attuale basilica di San Nicol\u00f2.\nStoria.\nI primi documenti datano la chiesa di architettura principale di tipo romanico intorno alla fine del Duecento dove \u00e8 attestata l'esistenza dell'edificio tramite il \"Liber Notitiae Sanctorum Mediolani\" compilato da Goffredo da Bussero con i due altari laterali dedicati a San Giovanni Apostolo e a San Nazaro. Alla struttura originaria risalgono un affresco tardogotico, basamenti di antiche colonne della navata e una monofora del presbiterio, elementi ritrovati durante alcuni lavori di restauro avvenuti nel corso del Novecento.\nNel 1337 \u00e8 documentata la nomina del chierico lecchese Giacomo Bertaroni a Prevosto della chiesa dei santi Gervasio e Protasio, che a quell'epoca era dunque gi\u00e0 stata insignita della dignit\u00e0 prepositurale. La visita compiuta nel 1455 dall'arcivescovo Gabriele Sforza conferma che, a seguito degli scontri tra truppe malatestiane e viscontee, la chiesa, privata non solo degli arredi ma anche della campana che era stata trasferita nella chiesa di S. Nicol\u00f2, fu abbandonata dal clero che prefer\u00ec trasferirsi entro le mura del borgo di Lecco.\nLa vecchia prepositura fu comunque oggetto negli anni successivi di una generale ristrutturazione anche perch\u00e9 formalmente restava sede del Prevosto, tanto da necessitare di una riconsacrazione che una nota di messale tramandava al 24 agosto 1480.\nNel 1514 viene nominato cappellano Stefano Gazzari, un esponente di una delle maggiori famiglie del territorio, il quale avvi\u00f2 ulteriori lavori di rinnovo concentrati nella zona presbiteriale ed alcuni interventi decorativi. \nNel 1584 la sede prepositurale fu definitivamente spostata nella chiesa di S. Nicol\u00f2 a Lecco segnando paradossalmente l'inizio della rinascita della canonica e soprattutto della parrocchiale, sia per la ripresa demografica connessa allo sviluppo locale del commercio favorito dal passaggio della strada per la Valsassina, sia per la presenza fissa di un parroco che poteva occuparsi a tempo pieno delle esigenze spirituali e materiali della parrocchiama fu solo nel 1614 che l'edificio assunse la grandezza attuale con il prolungamento delle navate. Al 1600 risale la riconsacrazione dell'altare maggiore per mano dell'allora vescovo di Como Filippo Archinto, su delega dell'Arcidiocesi di Milano. In questo periodo esisteva ancora l'antico battistero plebano, un piccolo edificio a pianta quadrata collocato all'esterno della chiesa. \nL'attuale facciata barocca risale ai primi anni del Settecento - il portale \u00e8 datato 1705 - ma snaturata nella parte superiore da aggiunte e sovrastrutture risalenti al 1926 e rinnovata successivamente assieme al tetto nel 2004. Il campanile, costruito da Giuseppe Zanoia nel XVIII secolo, fu rifatto nel 1816 su progetto dell'architetto Giuseppe Bovara.\nTra il 1873 e il 1880, scartata l'idea di demolire il vecchio edificio per far posto a una nuova chiesa disegnata dall'architetto Giuseppe Pestagalli, l'interno fu completamente rinnovato adornato inoltre di due grandi affreschi nella cappella maggiore, opere del pittore bergamasco Giuseppe Carsana.\nTra il 1926 e il 1930 venne realizzata la costruzione della grandiosa cappella del Crocifisso e dell'altare a destra del transetto dove fu collocata la statua del Sacro Cuore oltre agli affreschi raffiguranti il rinvenimento dei corpi dei santi Gervasio e Protasio sopra le cappelle laterali.\nDescrizione.\nAll'interno si trova un organo con ante dipinte collocato su una balconata sospesa sulla parete destra del presbiterio, due grandi affreschi nella cappella maggiore raffiguranti il \"Primato di Pietro\" e una \"Predicazione di Ges\u00f9\" entrambe opere del pittore bergamasco Giuseppe Carsana, la cappella del Crocifisso, quella della Madonna del Rosario e quella di San Giuseppe nonch\u00e9 la statua del Sacro Cuore donata dall'Acciaieria e Ferriera del Caleotto. Le statue della cappella del Crocefisso sono opere del periodo barocco, mentre l'altare maggiore in marmo \u00e8 del Settecento.\nA tutt'oggi sono visibili al pubblico alcuni resti della chiesa quattrocentesca."}
{"id": "4447949", "revid": "767487", "url": "https://it.wikipedia.org/wiki?curid=4447949", "title": "Alle donne piace ladro", "text": "Alle donne piace ladro (\"Dead Heat on a Merry-Go-Round\") \u00e8 un film del 1966 diretto da Bernard Girard.\n\u00c8 una commedia poliziesca statunitense con James Coburn, Camilla Sparv e Aldo Ray. \u00c8 il debutto per Harrison Ford che interpreta in una piccola parte, non accreditato, un fattorino.\nProduzione.\nIl film, diretto e sceneggiato da Bernard Girard, fu prodotto da Carter DeHaven per la Columbia Pictures Corporation e girato a Boston e a Los Angeles con un budget stimato in due milioni di dollari. I titoli di lavorazione furono \"Eli Kotch\" e \"The Big Noise\".\nDistribuzione.\nIl film fu distribuito con il titolo \"Dead Heat on a Merry-Go-Round\" negli Stati Uniti dal 12 ottobre 1966 (premi\u00e8re a New York) al cinema dalla Columbia Pictures.\nAltre distribuzioni:\nCritica.\nSecondo il Morandini il film \u00e8 una \"commedia frivola, ingegnosa, verbosa\". Morandini evidenzia inoltre l'interpretazione di Coburn. Secondo Leonard Maltin il film \u00e8 un \"contorto ma intrigante racconto criminale\" che si pregerebbe di un \"finale a sorpresa\".\nPromozione.\nLa tagline \u00e8: \"The slickest swingin'est con man who ever took the world for a ride!\"."}
{"id": "4447950", "revid": "88740", "url": "https://it.wikipedia.org/wiki?curid=4447950", "title": "Silvestre", "text": ""}
{"id": "4447951", "revid": "46931", "url": "https://it.wikipedia.org/wiki?curid=4447951", "title": "Dead Heat on a Merry-Go-Round", "text": ""}
{"id": "4447954", "revid": "47767", "url": "https://it.wikipedia.org/wiki?curid=4447954", "title": "Sylwester", "text": ""}
{"id": "4447956", "revid": "47767", "url": "https://it.wikipedia.org/wiki?curid=4447956", "title": "Sil'vestr", "text": ""}
{"id": "4447957", "revid": "47767", "url": "https://it.wikipedia.org/wiki?curid=4447957", "title": "Silvestr", "text": ""}
{"id": "4447958", "revid": "47767", "url": "https://it.wikipedia.org/wiki?curid=4447958", "title": "Fester", "text": ""}
{"id": "4447962", "revid": "819238", "url": "https://it.wikipedia.org/wiki?curid=4447962", "title": "Stazione di Popolano", "text": ""}
{"id": "4447963", "revid": "599013", "url": "https://it.wikipedia.org/wiki?curid=4447963", "title": "Cesare Cassanelli", "text": "Carriera.\nGiocatore.\nDopo un'annata in Promozione con 11 presenze, a partire dalla stagione 1920-1921 disputa 41 gare segnando 3 reti in massima serie con lo Spezia.\nNel 1923 passa alla , con cui disputa complessivamente 56 partite in Prima Divisione, diventata nel 1926 Divisione Nazionale.\nDopo un altro anno allo Spezia, milita in seguito nel Russi e nell'.\nAllenatore.\nTerminata la carriera da calciatore, allena lo Spezia in Serie B nella parte finale della stagione 1940-41 ed in quella iniziale 1941-42. Nel campionato di Serie C 1948-1949 \u00e8 all'Omegna"}
{"id": "4447965", "revid": "599013", "url": "https://it.wikipedia.org/wiki?curid=4447965", "title": "Secondo Talamazzini", "text": "Carriera.\nGiocatore.\nSecondo \u00e8 uno degli undici che giocano la prima partita ufficiale della Cremonese, in maglia biancolilla, il 7 dicembre 1913, Varese-Cremonese (5-1), prima della guerra disputa due campionati con 18 presenze. Dopo aver vestito la maglia dell'Inter tra il 1917 ed il 1919 e quella dell'Alessandrina nel 1919-1920, nel 1920 torna alla Cremonese, sua squadra di provenienza; a partire dalla stagione 1920-21 disputa complessivamente con i grigiorossi 89 partite con 7 reti realizzate in Prima Divisione, diventata Divisione Nazionale nel 1926.\nAllenatore.\nTerminata la carriera da calciatore, allena la Cremonese a partire dalla diciassettesima giornata del primo campionato di Serie A 1929-1930."}
{"id": "4447968", "revid": "767487", "url": "https://it.wikipedia.org/wiki?curid=4447968", "title": "Andrea Poli (1901)", "text": "Carriera.\nGioca la sua prima partita con la Cremonese il 28 dicembre 1919 Trevigliese-Cremonese (1-1); nel 1920-21 gioca 7 partite e realizza 5 reti, e nel 1921-22 disputa 11 partite realizzando ben 10 reti.\nDalla stagione 1922-1923 disputa complessivamente con la Cremonese 37 partite segnando 7 reti in Prima Divisione, diventata Divisione Nazionale nel 1926. In totale con i grigiorossi disputa 56 partite di campionato e realizza 22 reti."}
{"id": "4447970", "revid": "599013", "url": "https://it.wikipedia.org/wiki?curid=4447970", "title": "Pietro Bonzio", "text": "Carriera.\nEsord\u00ec diciannovenne nel Brescia nel campionato di Promozione Lombarda il 2 febbraio 1913 nella partita Brescia-Lambro (3-0).\nLa guerra lo vide marinaio e capo meccanico sulla nave \"Emanuele Filiberto\", poi sul cacciatorpediniere \"Indomito\" che gli procur\u00f2 le pi\u00f9 inattese e drammatiche avventure.\nA guerra finita gioc\u00f2 ancora a Venezia, ma la nostalgia del Torrazzo lo rivide subito a Cremona ove gioc\u00f2 per tre stagioni consecutive diventando uno dei grigio-rossi pi\u00f9 cari alla folla. Nella Cremonese milit\u00f2 dunque dal 1920 al 1926; nella prima stagione giocata con i grigiorossi realizz\u00f2 10 reti su 13 partite giocate. In occasione dell'incontro con la Juventus \"il roseo\" ripropone alcune curiosit\u00e0: Pietro Bonzio \u00e8 stato il primo giocatore grigiorosso a mettere a segno una rete ai bianconeri, il gol dell'1-3 sub\u00ecto a Torino nel primo incontro fra Juventus e Cremonese (15 gennaio 1923). Dalla stagione 1920-21 disput\u00f2 complessivamente con i grigiorossi 88 partite segnando 24 reti in Prima Divisione.\nSe ne \u00e8 andato il 20 novembre 1954 a soli 60 anni, in quella tumultuosa e dinamica Milano che assorbe nel suo fervore lavorativo tante energie e le lega alla sua terra, ma l'animo di Pietro Bonzio era sempre rivolto mestamente alla sua Cremona adottiva, ai suoi ricordi giovanili, ai suoi amici tenaci, e vi ritornava di frequente in questa citt\u00e0, per respirare quella boccata d'aria casalinga che gli faceva tanto bene, rinfrescandogli le energie, cullato nella dolce rievocazione di tanti ricordi."}
{"id": "4447971", "revid": "729019", "url": "https://it.wikipedia.org/wiki?curid=4447971", "title": "Stazione di Biforco", "text": "La stazione di Biforco \u00e8 una fermata ferroviaria posta sulla ferrovia Faentina. Serve la frazione di Biforco, alle porte della cittadina di Marradi. \u00c8 posta in posizione nettamente sopraelevata rispetto al paese, accanto ad un cimitero e ad una chiesa.\nStoria.\nLa fermata venne attivata il 26 agosto 1888 in concomitanza con l'apertura del tronco Fognano-Marradi della ferrovia Faentina.\nNel 2002 la fermata risultava impresenziata insieme ad altri 8 impianti situati sulla linea.\nStrutture e impianti.\nLa stazione \u00e8 gestita da Rete Ferroviaria Italiana; di dimensioni notevolmente ridotte e con uno stile nettamente diverso rispetto alle altre stazioni della linea, \u00e8 costituita da un semplice fabbricato viaggiatori a due livelli, con accanto una saletta indipendente. Dispone di una banchina che serve l'unico binario passante della linea.\nMovimento.\nLa stazione, che RFI classifica di categoria \"bronze\", \u00e8 servita dalle relazioni regionali Trenitalia svolte nell'ambito del contratto di servizio stipulato con la Regione Toscana denominato anche \"Memorario\"."}
{"id": "4447978", "revid": "599013", "url": "https://it.wikipedia.org/wiki?curid=4447978", "title": "Emilio Manfredi", "text": "Carriera.\nDopo aver militato nell'U.S. Torinese, passa alla Cremonese con cui disputa due campionati di Prima Divisione, totalizzando 24 presenze in massima serie. L'esordio con i grigiorossi lo fa il 30 novembre 1924 nella partita Spezia-Cremonese (0-0)."}
{"id": "4447984", "revid": "326822", "url": "https://it.wikipedia.org/wiki?curid=4447984", "title": "Fuurin", "text": ""}
{"id": "4447988", "revid": "767487", "url": "https://it.wikipedia.org/wiki?curid=4447988", "title": "Disconnect (film)", "text": "Disconnect \u00e8 un film del 2012 diretto da Henry Alex Rubin.\nIl film \u00e8 stato presentato fuori concorso durante la 69\u00aa Mostra internazionale d'arte cinematografica di Venezia e tratta di diverse storie di persone che si intrecciano, legate dal filo conduttore di internet.\nTrama.\nNina Dunham, una giornalista ambiziosa e emergente, intervista per videochat uno spogliarellista minorenne di nome Kyle. Il ragazzo lavora per un uomo di nome Harvey in una sorta di casa con altri spogliarellisti. Una volta che l\u2019intervista raggiunge un certo livello, l\u2019FBI chiede di far rivelare l\u2019indirizzo della casa per mettere fine a quest'organizzazione. Da quando Nina ha pagato Kyle per avere un contatto iniziale con lui potrebbe aver infranto ci\u00f2 che ha stabilito con la polizia. Nina vuole aiutare il ragazzo e riceve l\u2019indirizzo, ma, Harvey viene trovato e il gruppo di spogliarellisti fugge dalla casa. Nina segue il gruppo di ragazzi che vede accamparsi in un motel e dice a Kyle di andarsene con lei ed il ragazzo accetta ma dopo vede la donna propone al ragazzo di andarsene a casa sua. Intanto, Hayden vede i due discutere e tutto d'un tratto schiaffeggia Nina che successivamente se ne va piangendo.\nDue ragazzi, Jason e il suo amico Frye, impersonano una ragazza di nome \"Jessica Rhony\" su Facebook Messenger e convincono l'adolescente Ben, figlio di Rich, un avvocato della stazione televisiva in cui Nina lavora, a inviare una sua foto di nudo. I ragazzi la distribuiscono ai compagni di classe e l'immagine circola a quasi tutti nella classe. Ben \u00e8 cos\u00ec imbarazzato da questo cyberbullismo che tenta il suicidio impiccandosi e finisce in coma. Rich cerca ostinatamente i social media di Ben, cercando risposte e inizia a chattare con \"Jessica\". Jason fa visita a Ben in ospedale, dove incontra Rich, che si fa falsamente chiamare Mike. Il padre di Jason scopre cosa hanno fatto Jason e Frye ed \u00e8 furioso ma protegge suo figlio cancellando le prove sull'iPad di Frye. Pi\u00f9 tardi, Rich scopre l'identit\u00e0 di \"Jessica\" e con rabbia va a casa di Jason, il che si traduce in un alterco fisico con suo padre. Jason tenta di intervenire e Rich lo colpisce con una mazza da hockey. La lotta termina quando il padre di Jason colpisce Rich, che cade a terra.\nUna giovane coppia di sposi, Derek e Cindy, sono ancora devastati a causa di una tragedia avvenuta due anni prima: la morte del loro unico figlio di SIDS. Cindy non pu\u00f2 smettere di piangere e Derek non pu\u00f2 parlare della loro perdita o gestire i suoi sentimenti. Un giorno, la coppia scopre che la loro carta di credito \u00e8 stata rubata online. Assumono il detective privato Mike, il padre di Jason, per trovare il ladro; dopo aver scoperto che Cindy ha chattato regolarmente su un sito Web di un gruppo di supporto, Mike determina chi \u00e8 il ladro di identit\u00e0. Cindy e Derek inseguono il sospettato, Stephen Schumacher, seguendolo e persino irrompendo nella sua casa per prove. Poco prima che Derek abbia intenzione di affrontarlo alla porta di casa, Mike chiama per dirgli che Schumacher non \u00e8 il loro uomo e che anche Schumacher \u00e8 stato vittima del ladro. Schumacher, che ha notato Cindy e Derek che lo perseguitano, li affronta nella loro auto con un fucile; tuttavia, Derek, un ex marine, lo disarma e lo costringe a tornare a casa sua.\nProduzione.\nLe riprese del film iniziarono il 7 novembre 2011 e si svolsero nello stato di New York tra le citt\u00e0 di New York, Long Island e Yonkers.\nDistribuzione.\nIl film viene presentato l'11 settembre 2012 al Toronto International Film Festival ed alla 69\u00aa edizione della Mostra internazionale d'arte cinematografica.\nLa pellicola \u00e8 stata distribuita nelle sale cinematografiche statunitensi a partire dal 12 aprile 2013 ed in quelle italiane dal 9 gennaio 2014."}
{"id": "4447998", "revid": "1318658", "url": "https://it.wikipedia.org/wiki?curid=4447998", "title": "Idrogenolisi", "text": "L'idrogenolisi \u00e8 una reazione chimica in cui viene utilizzato come reagente l'idrogeno al fine di provocare la scissione (\"lisi\") di un legame carbonio-carbonio o carbonio-eteroatomo. L'eteroatomo pu\u00f2 variare, ma di solito si tratta di ossigeno, azoto o zolfo.\nLa reazione.\nNonostante l'idrogenolisi venga condotta in modo simile all'idrogenazione, si differenzia da quest'ultimo tipo di reazione che prevede la semplice addizione di idrogeno senza alcuna conseguente scissione di legami chimici. \nAd esempio, l'idrogenazione dell'etene produce etano secondo la reazione\nmentre l'idrogenolisi della benzilammina porta alla scissione del legame carbonio-azoto producendo due differenti prodotti come mostra la reazione\nIn pratica, nella precedente reazione viene scisso il gruppo benzilico con formazione di toluene e di ammoniaca: questo genere di reattivit\u00e0 trova utilizzo nella sintesi organica sfruttando i derivati benzilici come precursori di nuovi composti (come alcooli, ammine, etc.), ottenuti in modo agevole rimuovendo nello stadio finale proprio il gruppo benzilico tramite idrogenolisi. \nIndustria petrolchimica.\nNella raffinazione del petrolio viene condotta l'idrogenolisi catalitica su vasta scala allo scopo di rimuovere lo zolfo sotto forma di solfuro d'idrogeno (H2S). Il solfuro d'idrogeno viene successivamente recuperato e convertito in zolfo elementare tramite il processo Claus. Questo processo industriale di rimozione dello zolfo viene chiamato idrodesolforazione."}
{"id": "4448001", "revid": "1452073", "url": "https://it.wikipedia.org/wiki?curid=4448001", "title": "Hank Schrader", "text": "Henry R. \"Hank\" Schrader \u00e8 un personaggio immaginario della serie televisiva \"Breaking Bad\" e del suo spin-off \"Better Call Saul\". \u00c8 interpretato da Dean Norris e doppiato in italiano da Alberto Angrisano.\nBiografia.\nPrima stagione.\nHank \u00e8 un agente della DEA e cognato di Walter White. Un giorno chiede a Walt di accompagnarlo in auto durante le indagini su un sospetto spacciatore di metanfetamina; proprio qui Walt riconosce il vecchio allievo Jesse Pinkman, con cui decide di produrre la droga sotto lo pseudonimo di \"Heisenberg\". Hank conduce le indagini su Heisenberg totalmente ignaro che si tratti del cognato.\nSeconda stagione.\nDopo aver ucciso il potente spacciatore Tuco Salamanca viene promosso alla DEA di El Paso, al confine con il Messico, ma rinuncia all'incarico a causa di ripetuti attacchi di panico che si aggravano in seguito ad un attentato da parte di un cartello. Ritorna quindi ad occuparsi del caso di Heisenberg.\nTerza stagione.\nQuando riesce ad individuare il camper sul quale Jesse e Walt producono la metanfetamina riceve una telefonata nella quale gli viene detto che sua moglie Marie ha avuto un incidente, quindi abbandona le indagini per precipitarsi in ospedale. Resosi conto che si trattava di una menzogna per poter eliminare le prove aggredisce Jesse e poi viene sospeso dalla DEA. A sua insaputa i due cugini di Tuco, in cerca di vendetta, lo rintracciano; poco prima della sparatoria Hank viene avvisato da una telefonata anonima che gli permette di affrontare gli assassini. Essendo privo della pistola d'ordinanza a causa della sospensione, Hank viene raggiunto da diversi colpi di pistola ma nonostante questo riesce comunque ad uccidere un attentatore e a ferire l'altro gravemente. Hank rimane parzialmente paralizzato.\nQuarta stagione.\nDurante un lungo e difficile periodo di convalescenza e riabilitazione, sostenuto economicamente da Walt, inizia a collezionare minerali. Quando riceve da un suo collega i documenti relativi alla morte di Gale Boetticher, Hank riprende ad investigare. Trovando tra gli effetti personali del chimico assassinato un libro dedicato \"a W. W.\", Hank si interroga su chi possa essere questa persona ipotizzando una serie di nomi, tra cui (scherzosamente) quello di Walter White. Il cognato per\u00f2 riesce a sviarlo facendogli credere che la sigla indichi Walt Whitman, autore del quale Boetticher era grandemente appassionato.\nSuccessivamente l'attenzione di Hank si sposta sull'insospettabile Gus Fring e coinvolge Walt nelle sue indagini private, in quanto ancora non riesce a camminare e a guidare autonomamente. Hank individua la lavanderia dove viene fabbricata la metanfetamina, ma Walt causa volontariamente un incidente stradale (nel quale i due non riportano gravi contusioni) per evitare di far scoprire tutta l'organizzazione criminale.\nQuinta stagione.\nPrima parte.\nDopo la morte di Gus Fring, emergono le sue attivit\u00e0 illecite. Hank viene promosso dalla DEA e messo a capo della sua divisione: ora ha compiti molto diversi, pi\u00f9 burocratici e relativi alle gestione dell'ufficio. Nonostante questo e gli avvertimenti dei suoi superiori, Hank continua le indagini sul traffico di metanfetamina. Hank intende ottenere informazioni sull'impero di Fring interrogando i suoi uomini, ma questi tengono la bocca chiusa perch\u00e9 pagati da Walt, Mike e Jesse, che hanno messo in piedi una nuova organizzazione criminale per produrre e vendere droga. Hank comincia ad indagare su Mike, che risultava impiegato di Fring, tuttavia il veterano riesce facilmente a non lasciare alcuna prova, anche grazie alle cimici piazzate da Walt nell'ufficio di Hank. Le cose cambiano quando viene arrestato l'avvocato che per conto di Mike distribuiva i soldi alle famiglie dei carcerati, che quindi accetta di collaborare con la DEA per incastrare Mike. Anche se Mike riesce a sfuggire (venendo poi ucciso a tradimento da Walt), Hank ora pu\u00f2 smascherare Heisenberg interrogando gli uomini di Gus, questi per\u00f2 vengono tutti uccisi, su ordine di Walt, prima che possano parlare. Le indagini quindi si fermano. Un giorno per\u00f2 Hank, mentre \u00e8 a casa di Walt per un barbecue, trova una copia di \"Foglie d'erba\" con la dedica \"al mio \"altro\" W.W. preferito\": riconoscendo la calligrafia di Gale Boetticher e ricordando quando aveva scherzosamente ricondotto la sigla a Walter White, si rende conto che il famigerato Heisenberg non \u00e8 altro che suo cognato.\nSeconda parte.\nQuando Walt si accorge della mancanza del libro e scopre un localizzatore GPS sulla sua auto si precipita a casa del cognato, dove i due si affrontano: Hank lo accusa di essere Heisenberg e gli d\u00e0 un pugno; Walt rivela che \u00e8 nuovamente malato di cancro e che non gli resta molto da vivere, quindi se anche lo arrestasse poi in un eventuale processo non avrebbe nessuno da incriminare, causando solo dei dispiaceri alla sua famiglia. Hank \u00e8 deciso a far rispettare la giustizia, per\u00f2 non ha alcuna prova concreta; quando scopre che Skyler era gi\u00e0 a conoscenza dell'attivit\u00e0 del marito cerca invano di convincerla a raccontare tutto quello che sa. Riesce a convincere Jesse, sfruttando l'odio che ora prova per Walt, a registrare un video di confessione e a collaborare con lui per incastrarlo. Jesse suggerisce un piano per seguire Walt in mezzo al deserto nel punto in cui ha nascosto il denaro ricavato dal traffico di metanfetamina: qui Hank arresta Walt, ma poco dopo sopraggiungono Todd con lo zio Jack e la sua banda. Nasce un conflitto a fuoco nel quale Hank rimane ferito a una gamba mentre il suo collega Steven Gomez muore. Jack poi uccide anche Hank quando scopre che \u00e8 un agente della DEA, nonostante il disperato tentativo di Walt di salvargli la vita offrendo 80 milioni di dollari. La banda prende la maggior parte dei soldi di Walt e seppellisce il cadavere di Hank, insieme a quello di Gomez, nella stessa fossa dov'era nascosto il denaro. In seguito Walter fornisce a Skyler le coordinate GPS del luogo dove \u00e8 nascosto il cadavere del cognato, in modo da consentire alla famiglia di dargli una degna sepoltura."}
{"id": "4448004", "revid": "104707487", "url": "https://it.wikipedia.org/wiki?curid=4448004", "title": "RAPD", "text": "RAPD (Random Amplification of Polymorphic DNA) \u00e8 un tipo di PCR in cui i segmenti di DNA amplificati sono scelti casualmente. Per eseguire una RAPD, si costruiscono un certo numero di primer brevi (8\u201312 nucleotidi) a composizione arbitraria e si procede alla reazione di amplificazione usando come stampo un lungo tratto di DNA genomico. Nel caso in cui i primer riescano ad associarsi al DNA, l'amplificazione produrr\u00e0 una serie di frammenti che, interpretati, permetteranno di approssimare un profilo semi-individuale dell'organismo in analisi.\nNessuna conoscenza della sequenza di DNA del genoma di interesse \u00e8 richiesta, poich\u00e9 i primer legheranno in un qualsiasi punto della sequenza, sebbene non si avr\u00e0 la certezza di quale sia il sito di legame. Ci\u00f2 rende questo metodo popolare per comparare il DNA di organismi che non sono particolarmente studiati dalla comunit\u00e0 scientifica.\nPoich\u00e9 bisogna massimizzare le probabilit\u00e0 di associazione tra i primer e lo stampo, la RAPD presenta alcune limitazioni qualora si usi un campione di DNA degradato. Inoltre, il suo potere di risoluzione \u00e8 decisamente pi\u00f9 basso di quello di metodi mirati di analisi comparativa del DNA bersaglianti sequenze specie-specifiche come l'analisi dei microsatelliti.\nNegli ultimi anni la RAPD \u00e8 stata utilizzata per caratterizzare e tracciare la filogenesi di numerose specie sia animali che vegetali.\nIntroduzione.\nI marcatori RAPD sono frammenti decamerici (= segmenti lunghi 10 nucleotidi) di DNA derivanti dall'amplificazione mediante PCR di segmenti casuali di DNA genomico, che permettono la differenziazione di individui geneticamente distinti, sebbene non in maniera riproducibile: per questo, numerose riviste non accettano esperimenti i cui risultati siano basati esclusivamente da RAPDs.\nCome funziona.\nA differenza dei metodi di PCR tradizionali, la RAPD non richiede alcuna specifica conoscenza della sequenza di DNA che si vuole amplificare: lo stesso primer 10-mer sar\u00e0 in grado di amplificare o no un segmento di DNA in base alla posizione in cui si assocer\u00e0 ad esso. Ad esempio, non sar\u00e0 prodotto alcun frammento qualora la distanza tra i primer dopo la loro associazione alla sequenza sia troppo alta, o nel caso in cui le estremit\u00e0 3' dei primer non siano rivolte l'una verso l'altra.\nDunque, se una mutazione \u00e8 avvenuta nel frammento stampo in corrispondenza del sito di legame ad uno dei primer, la PCR non produrr\u00e0 alcunch\u00e9, ed una corsa elettroforetica riveler\u00e0 una differente distribuzione delle bande di marcatura dei frammenti amplificati mutati da quelli selvatici.\nEsempio.\nRAPD \u00e8 un metodo potente ed economico per tipizzare numerose specie batteriche. L'immagine visibile al link \u00e8 un gel di poliacrilamide che mostra tre profili RAPD generati dal primer OPE15 per 'Haemophilus ducreyi' isolato da Tanzania, Senegal, Tailandia, Europa e Nord America.\nSelezionare un primer con la giusta sequenza \u00e8 di primaria importanza poich\u00e9 sequenze differenti produrranno differenti pattern e garantiranno una precisione differente nel tipizzare ceppi diversi.\nLimitazioni della RAPD.\nPassaggi nello sviluppo di marker codominanti e locus-specifici da RAPDs:"}
{"id": "4448009", "revid": "438678", "url": "https://it.wikipedia.org/wiki?curid=4448009", "title": "Capacit\u00e0 limite di Shannon", "text": ""}
{"id": "4448011", "revid": "74801", "url": "https://it.wikipedia.org/wiki?curid=4448011", "title": "Thurl Ravenscroft", "text": "Ha avuto due figli, dalla moglie June, morta nel 1999.\n\u00c8 morto nel 2005, a 91 anni per un cancro alla prostata."}
{"id": "4448013", "revid": "793215", "url": "https://it.wikipedia.org/wiki?curid=4448013", "title": "Prisco", "text": ""}
{"id": "4448014", "revid": "585241", "url": "https://it.wikipedia.org/wiki?curid=4448014", "title": "Roger di Salisbury", "text": "L'uomo di grande potere.\nDelle origini di Roger di Salisbury non \u00e8 noto nulla, il suo luogo di nascita, la sua ascendenza o la data in cui \u00e8 venuto al mondo sono andate perdute. Il primo dato certo lo presenta come prete di una piccola cappella presso Caen in Normandia e nel documento di notifica che lo nomina Vescovo di Salisbury si trova scritto \"Roger, prete della chiesa di Avranches\". Si narra che Enrico I d'Inghilterra abbia assistito, per caso, a una delle messe da lui amministrate e che, colpito dall'eloquio sciolto con cui leggeva il servizio abbia deciso di prenderlo al suo servizio.\nRoger era probabilmente un uomo di scarsa educazione, ma con un buon senso degli affari e quando Enrico sal\u00ec al trono nel 1101 lo nomin\u00f2 immediatamente Lord cancelliere, carica che mantenne fino al tardo 1102.\nIl 29 settembre 1102 Roger venne nominato Vescovo di Salisbury presso la Cattedrale di Old Sarum, tuttavia egli non venne consacrato fino all'11 agosto 1107 a causa della disputa sorta fra Enrico ed Anselmo d'Aosta.\nIn quegli anni infuriava la cosiddetta lotta per le investiture, ma Roger fu abbastanza scaltro da riuscire a mantenere buoni rapporti sia con il re che con Anselmo, che era Arcivescovo di Canterbury gi\u00e0 da diversi anni.\nDal punto di vista degli affari reali Roger contribu\u00ec a portare in Inghilterra il sistema di riscossione delle tasse detto Exchequer e non esit\u00f2 a usare la propria posizione per aumentare il proprio prestigio e la propria ricchezza. Col tempo divenne, in quanto a potere, secondo soltanto a Enrico e bench\u00e9 non sia mai stato ufficialmente chiamato con il nome Gran giustiziere di fatto rivest\u00ec questa carica sotto il regno di Enrico e di nuovo sotto quello di Stefano I d'Inghilterra.\nQuando Enrico si trovava in Normandia era Roger a detenere il controllo del regno e nel 1123 riusc\u00ec a far eleggere Arcivescovo di Canterbury il suo candidato William de Corbeil. Pare anche che Roberto, uno dei figli illegittimi di Enrico, sia stato posto sotto la custodia di Roger a seguito della battaglia di Tinchebray combattuta il 28 settembre 1106 e che vide Enrico uscire vittorioso dallo scontro con Roberto II di Normandia.\nAlla morte di Enrico Roger giur\u00f2 fedelt\u00e0 a sua figlia l'imperatrice Matilde, tuttavia non essendogli particolarmente gradite i legami che la avvincevano agli Angioini, famiglia d'origine di suo marito, cambi\u00f2 partito andando ad appoggiare Stefano, cugino di Matilde. Quando questi sal\u00ec al trono nel 1135 Roger gli port\u00f2 non solo il tesoro reale, ma anche tutto il sistema amministrativo del paese.\nStefano fece molto affidamento non solo su di lui, ma anche su suo figlio Roger le Poer e sui suoi nipoti Nigel di Ely e Alessandro di Lincoln, entrambi ecclesiastici come lui, tuttavia col tempo fin\u00ec con l'irritarsi contro la crescente influenza della cricca di cui Roger era il centro.\nEgli aveva costruito a Devizes un imponente castello e alla fine sia lui che i nipoti avevano finito con l'assicurarsi un certo numero di manieri al di fuori delle loro diocesi e verso la fine dei suoi anni Roger prese a comportarsi come se si sentisse a pari del re. Nel consiglio che si tenne nel giugno del 1139 Stefano chiese, con un pretesto, che gli venissero ceduti tutti i castelli e quando questi rifiutarono furono tratti in arresto. Dopo un breve scontro tutti i castelli di Roger vennero sequestrati e fu Enrico di Blois vescovo di Winchester a chiedere che gli venisse restituito il vescovado.\nFurono in molti a ritenere che Stefano avesse commesso un grave errore esercitando violenza su dei prelati dal momento che trasgrediva il comandamento biblico \"Non toccate i miei consacrati\" come recitato nel Salmo 104.\nQuesta contesa con la chiesa accadde immediatamente prima che Matilde giungesse in Inghilterra con le sue truppe, una cosa che certamente non giov\u00f2 a Stefano, tuttavia Roger era ormai giunto al termine della sua vita e non pot\u00e9 vedere se e come sarebbero cambiati i suoi rapporti con il re.\nEgli infatti mor\u00ec a Salisbury l'11 dicembre 1139.\nRoger era stato un grande burocrate con tendenze e pensieri pi\u00f9 avanzati rispetto all'epoca in cui visse, i suoi contemporanei per questo lo giudicarono come un uomo estremamente coinvolto nel mondo materiale, ambizioso, avaro e libero dai lacci che lo dovevano legare all'alta moralit\u00e0 che doveva, in teoria, albergare nel cuore degli ecclesiastici."}
{"id": "4448017", "revid": "32741", "url": "https://it.wikipedia.org/wiki?curid=4448017", "title": "Jorge Mario Bergoglio", "text": ""}
{"id": "4448018", "revid": "785863", "url": "https://it.wikipedia.org/wiki?curid=4448018", "title": "Gianna Spagnulo", "text": "Biografia.\nInizia l'attivit\u00e0 come solista, incidendo alcuni 45 giri prima per piccole etichette romane usando lo pseudonimo \"Jovanka\" e poi per la Combo Record e la MRC, tra cui nel 1965 \"Tango svizzero/Cocaina\", in cui il brano sul lato B, scritto da Walter Malgoni per la musica e da Gustavo Palazio per il testo, affrontava il tema della droga, e nel 1965 un brano scritto per lei da Giorgio Gaber e Leo Chiosso, \"Divorzio alla milanese\".\nEntra poi nel gruppo vocale I Cantori Moderni di Alessandroni, diventando voce solista di brani, spesso leitmotiv, in alcune colonne sonore tra gli anni sessanta e ottanta, soprattutto parti cantate nelle edizioni italiane di film Disney. \u00c8 stata voce solista di colonne sonore composte da Ennio Morricone e Bruno Nicolai."}
{"id": "4448027", "revid": "438678", "url": "https://it.wikipedia.org/wiki?curid=4448027", "title": "Impulso matematico di Dirac", "text": ""}
{"id": "4448031", "revid": "827882", "url": "https://it.wikipedia.org/wiki?curid=4448031", "title": "Bergoglio (disambigua)", "text": ""}
{"id": "4448036", "revid": "47767", "url": "https://it.wikipedia.org/wiki?curid=4448036", "title": "Piroska", "text": ""}
{"id": "4448041", "revid": "287204", "url": "https://it.wikipedia.org/wiki?curid=4448041", "title": "Babacar Toure", "text": ""}
{"id": "4448042", "revid": "57426073", "url": "https://it.wikipedia.org/wiki?curid=4448042", "title": "Jorge Bergoglio", "text": ""}
{"id": "4448045", "revid": "1782831", "url": "https://it.wikipedia.org/wiki?curid=4448045", "title": "Dead Silence (album)", "text": "Dead Silence \u00e8 il quarto album in studio della band canadese Billy Talent. Prodotto dal chitarrista della band Ian D'Sa, \u00e8 stato pubblicato l'11 settembre 2012 sotto l'etichetta Warner Music Canada.\nLe registrazioni dell'album sono iniziate il 25 novembre 2011 e sono finite nel luglio del 2012.\nIl titolo e la copertina dell'album sono stati rivelati negli account Twitter e Facebook e nel sito ufficiale della band l'11 luglio 2012.\nIl primo singolo dell'album, \"Viking Death March\", \u00e8 stato pubblicato il 25 maggio 2012 e ha raggiunto la posizione numero 3 nella classifica canadese rock/alternative. Il secondo singolo, \"Surprise Surprise\", \u00e8 stato pubblicato quasi tre mesi dopo, il 7 agosto 2012, e ha raggiunto la prima posizione nella medesima classifica.\nLa copertina \u00e8 stata disegnata dall'artista australiana Ken Taylor.\nI Billy Talent hanno pubblicato l'album in anteprima il 4 settembre 2012 sul loro account SoundCloud."}
{"id": "4448046", "revid": "287204", "url": "https://it.wikipedia.org/wiki?curid=4448046", "title": "Andrej Stimac", "text": ""}
{"id": "4448055", "revid": "163662", "url": "https://it.wikipedia.org/wiki?curid=4448055", "title": "Mario Bergoglio", "text": ""}
{"id": "4448060", "revid": "399", "url": "https://it.wikipedia.org/wiki?curid=4448060", "title": "Francesco", "text": ""}
{"id": "4448067", "revid": "59912", "url": "https://it.wikipedia.org/wiki?curid=4448067", "title": "Villa Manin di Passariano", "text": ""}
{"id": "4448069", "revid": "767487", "url": "https://it.wikipedia.org/wiki?curid=4448069", "title": "La folle impresa del dottor Schaefer", "text": "La folle impresa del dottor Schaefer (\"The President's Analyst\") \u00e8 un film del 1967 diretto da Theodore J. Flicker.\n\u00c8 un film commedia statunitense con elementi di fantaspionaggio con James Coburn, Godfrey Cambridge, Pat Harrington Jr., Barry McGuire e Joan Darling. \u00c8 una satira sui problemi di violazione della privacy per quanto riguarda l'intrusione nei sistemi di comunicazione e nella vita privata dei cittadini portata avanti dal governo degli Stati Uniti.\nProduzione.\nIl film, diretto e sceneggiato di Theodore J. Flicker, fu prodotto da Stanley Rubin per la Paramount Pictures tramite la Panpiper Productions e girato a Washington, a New York e nei Paramount Studios a Los Angeles. Il titolo di lavorazione fu \"T. P. A. (The President's Analyst)\".\nDistribuzione.\nIl film fu distribuito con il titolo \"The President's Analyst\" negli Stati Uniti dal 21 dicembre 1967 al cinema dalla Paramount Pictures.\nAltre distribuzioni:\nCritica.\nSecondo il Morandini il film \u00e8 una \"farsa satirica di fantapolitica con precisi agganci alla realt\u00e0 degli anni '60, ma ancora attuale\". Secondo Leonard Maltin il film \u00e8 una \"satira assolutamente folle che prende brillantemente di mira alcuni principi apparentemente intoccabili\". Maltin segnala inoltre il finale che risulterebbe \"una meraviglia\".\nPromozione.\nLa tagline \u00e8: \"Only two people on earth want Sidney Schaefer alive. Sidney Schaefer. And the President of the United States.\"."}
{"id": "4448070", "revid": "46931", "url": "https://it.wikipedia.org/wiki?curid=4448070", "title": "The President's Analyst", "text": ""}
{"id": "4448075", "revid": "110273545", "url": "https://it.wikipedia.org/wiki?curid=4448075", "title": "Henri Christian Michel Stengel", "text": "Entrato molto giovane nell'esercito reale francese, scal\u00f2 rapidamente la gerarchica fino a raggiungere il grado di generale di divisione \u00e8 stato ferito mortalmente durante i combattimenti del Cassanio mentre prestava servizio come comandante della cavalleria nell'Armata d'Italia\nGli inizi della carriera.\nNel 1758 entr\u00f2 a far parte delle Guardie Palatine (esercito bavarese), passando nel 1760 all'esercito francese. Combatt\u00e9 nella guerra dei sette anni, diventando tenente nel 1762, capitano nel 1769 e ufficiale superiore nel 1788. Dopo la Rivoluzione francese fu nominato colonnello del 1\u00ba Reggimento Ussari.\nLe guerre rivoluzionarie.\nDopo la Rivoluzione, Stengel serv\u00ec come generale di brigata nell'Armata del Nord. Nel settembre 1792 combatt\u00e9 a Valmy e a novembre a Jemappes. Nello stesso anno condusse con successo l'avanguardia di Dumouriez a Mechelen e Voroux-les-Liers nei Paesi Bassi austriaci. Nel\n1793 fu sconfitto ad Aldenhoven; ci\u00f2 provoc\u00f2 la cacciata dei francesi da Aquisgrana. Per questi avvenimenti gli fu presentato un mandato di comparizione di un tribunale rivoluzionario; giudicato innocente, fu comunque costretto al ritiro anticipato.\nReintegrato al grado il 1 \u00b0 marzo 1795, fu promosso generale di divisione il 13 giugno e trasferito a comandare la cavalleria dell'Armata d'Italia.\nLa battaglia di Mondov\u00ec e i combattimenti del Cassanio.\nIl 21 aprile 1796 durante i combattimenti di Mondov\u00ec la cavalleria dell'Armata d'Italia, lasciata inattiva durante la campagna di Montenotte a causa dei luoghi inadatti, pot\u00e9 essere impiegata.\nPi\u00f9 di 200 dragoni francesi attraversarono il fiume Ellero, presso l'area del Cassanio, per attaccare le truppe austro-sarde ormai in ritirata.\nPrima di portare a termine questo compito Stengel e i suoi cavalieri furono intercettati dal reggimento piemontese dei Dragoni del Re, comandati dal colonnello marchese di Chaffardon, meglio armati e con cavalli migliori (un contemporaneo racconta \"\"l'urto degli alti e robusti cavalli piemontesi fu tale che molti dei piccoli e smunti cavalli francesi si rovesciarono a terra\"), anche se inferiori in numero.\nLa disfatta francese fu totale, lo stesso Stengel fu ferito gravemente al braccio sinistro, portato al riparo nella cappella di San Paolo riconobbe l'esistenza di Dio, la legittimit\u00e0 del re di Sardegna e grid\u00f2: \"le roi me conna\u00ect\".\nTrasportato nell'ospedale di Carassone, mor\u00ec dopo 7 giorni in seguito all'amputazione del braccio ferito. Venne sepolto nella chiesa di San Giovanni in Lupazzanio, presso l'altare di San Giacinto, sul lato destro della chiesa, ora scomparso.\nEncomii.\nIl nome di Stengel \u00e8 inciso sull'Arc de Triomphe de l'\u00c9toile."}
{"id": "4448093", "revid": "1318658", "url": "https://it.wikipedia.org/wiki?curid=4448093", "title": "Protodiacono", "text": ""}
{"id": "4448097", "revid": "104284645", "url": "https://it.wikipedia.org/wiki?curid=4448097", "title": "Episodi di Derek (prima stagione)", "text": "La serie televisiva Derek va in onda sul canale britannico Channel 4 dal 30 gennaio 2013.\nLa prima stagione, composta da sei episodi, \u00e8 stata trasmessa nel Regno Unito dal 30 gennaio al 6 marzo 2013. In Italia \u00e8 disponibile su Netflix.\n\u00c8 stata inoltre confermata la produzione di una seconda stagione."}
{"id": "4448104", "revid": "850286", "url": "https://it.wikipedia.org/wiki?curid=4448104", "title": "Viaggio in Occidente", "text": ""}
{"id": "4448114", "revid": "6923", "url": "https://it.wikipedia.org/wiki?curid=4448114", "title": "Mai con i quadri", "text": "Mai con i quadri \u00e8 una miniserie televisiva diretta da Mario Caiano, andata in onda su Canale 5 marted\u00ec 9 e gioved\u00ec 11 febbraio 1999.\nTrama.\nContinuano le indagini del procuratore David Segre, che nel frattempo \u00e8 stato trasferito a Lucca. Qui affronta il caso dell'omicidio di Isabella De Gherarducci, affascinante studiosa d'arte molto nota nel suo ambiente. Dalle prime ricerche David scopre che la donna ha avuto una vita sentimentale piuttosto turbolenta e interroga quindi i suoi ex amanti. In seguito si rende conto che era coinvolta in un traffico illecito di opere d'arte. L'assassino di Isabella de Gherarducci si diverte a sfidare il procuratore David Segre che sta indagando sull'accaduto. Gli manda infatti messaggi in cui indica come uccider\u00e0 la prossima volta. Mentre David si convince che \u00e8 il delitto legato al traffico illecito di opere d'arte, viene ucciso il sovrintendente Giancarlo Alfieri."}
{"id": "4448117", "revid": "54354", "url": "https://it.wikipedia.org/wiki?curid=4448117", "title": "Italian Harlem", "text": ""}
{"id": "4448123", "revid": "729019", "url": "https://it.wikipedia.org/wiki?curid=4448123", "title": "Gran Premio motociclistico d'Argentina 1981", "text": "Il Gran Premio motociclistico d'Argentina fu il primo appuntamento del motomondiale 1981.\nSi svolse il 22 marzo 1981 presso l'Aut\u00f3dromo Municipal di Buenos Aires. Erano in programma le classi 125, 250 e 350. Il Motomondiale ritornava in Argentina dopo 18 anni d'assenza.\nIn 350 Carlos Lavado part\u00ec in testa per farsi raggiungere e superare al settimo giro dal Campione del mondo in carica della categoria Jon Ekerold, primo al traguardo.\nLa 250 vide ancora Lavado andare in testa, per ritirarsi dopo 15 giri. La prima posizione and\u00f2 quindi a Jean-Fran\u00e7ois Bald\u00e9 non senza una dura lotta con l'australiano Graeme Geddes, autore di una buona gara. Per il francese fu la prima vittoria iridata.\nIn 125 doppietta Minarelli; solo quinto il campione uscente Pier Paolo Bianchi. Debutto per la nuova Sanvenero, bicilindrica costruita grazie alla sponsorizzazione di un imprenditore edile toscano."}
{"id": "4448125", "revid": "287204", "url": "https://it.wikipedia.org/wiki?curid=4448125", "title": "Qutayla bint 'Abd al-'Uzza", "text": "Appartenente al clan coreiscita dei Ban\u016b \u02bf\u0100mir, Qutayla bint \u02bfAbd al-\u02bfUzza b. \u02bfAbd As\u02bfad b. Na\u1e63r b. M\u0101lik b. \u1e24isl and\u00f2 sposa ad Ab\u016b Bakr prima dell'Egira.\nA lui gener\u00f2 tra gli altri figli \u02bfAbd All\u0101h e Asm\u0101\u02be.\nNonostante il marito sia annoverato come il primo uomo a convertirsi all'Islam, Qutayla rimase pagana e fu quindi ripudiata, ottenendo da Ab\u016b Bakr alcune misure di \"qara\u1e93\" (burro chiarificato) e di zibibbo.\nRest\u00f2 fino alla morte nella natia Mecca."}
{"id": "4448127", "revid": "647919", "url": "https://it.wikipedia.org/wiki?curid=4448127", "title": "2\u00b0 Reggimento San Marco", "text": ""}
{"id": "4448129", "revid": "767487", "url": "https://it.wikipedia.org/wiki?curid=4448129", "title": "Duffy, il re del doppio gioco", "text": "Duffy, il re del doppio gioco (\"Duffy\") \u00e8 un film del 1968 diretto da Robert Parrish.\n\u00c8 un film commedia britannico e statunitense con Susannah York, James Coburn, James Mason e James Fox.\nProduzione.\nIl film, diretto da Robert Parrish su una sceneggiatura di Harry Joe Brown Jr. e Donald Cammell con il soggetto di Pierre de la Salle, fu prodotto da Martin Manulis per la Columbia Pictures e girato ad Almer\u00eda in Spagna e nei Shepperton Studios in Inghilterra. Il titolo di lavorazione fu \"Avec-Avec\". Il brano della colonna sonora \"I'm Satisfied\", cantato da Lou Rawls, fu composto da Cynthia Weil, Barry Mann e Ernie Freeman (parole e musica).\nDistribuzione.\nIl film fu distribuito con il titolo \"Duffy\" nel Regno Unito nell'ottobre del 1968 al cinema dalla Columbia Pictures\nAltre distribuzioni:\nCritica.\nSecondo il Morandini il film si segnala per i suoi \"momenti morti\": il \"disegno dei caratteri, la descrizione degli ambienti, l'ironia con cui Parrish controlla il racconto\". Secondo Leonard Maltin il film \u00e8 una \"mediocre commedia criminale\" che si segnala per lo \"spreco di tutti i talenti coinvolti\" ma anche per la \"bella fotografia\".\nPromozione.\nLe tagline sono:"}
{"id": "4448133", "revid": "1833487", "url": "https://it.wikipedia.org/wiki?curid=4448133", "title": "Harlem italiano", "text": "Italian Harlem (Ita \"Harlem italiano\") fu il nome dato al quartiere Harlem Est di New York, quando fu abitato prevalentemente da italoamericani.\nFu anche la prima parte di New York a essere chiamata Little Italy (Piccola Italia); dopo che gran parte della popolazione italiana se n'\u00e8 andata, il quartiere \u00e8 conosciuto come \"Spanish Harlem\" a causa della predominanza di popolazione ispanica.\nStoria.\nNel 1878 si stabil\u00ec lungo la 115^ strada un gruppo di famiglie provenienti da Polla, in provincia di Salerno. Nei decenni successivi una ondata di immigrati italiani si stabil\u00ec nel quartiere di East Harlem andandosi ad insediare ad est di Lexington Avenue, tra la 96^ e la 116^ strada ed est di Madison Avenue e tra la 116^ e la 125^ strada. \nTra il grande numero di italiani che si stabil\u00ec nella zona ve ne furono diversi che andarono ad insediarsi in specifiche strade insieme ad altri connazionali, provenienti dalla medesime regioni, province, o addirittura comuni, riproducendo cos\u00ec le loro comunit\u00e0 d'origine. \nA causa della povert\u00e0 diffusa, della ghettizzazione e della corruzione della politica locale l'area fu alla fine del XIX secolo terreno fertile per la nascita delle prime associazioni a delinquere di stampo mafioso a New York. A Italian Harlem ebbero il loro quartier generale il boss della Mano nera Giosu\u00e8 Gallucci e i siciliani di Giuseppe Morello, uno dei primi capi della mafia italoamericana. Tra il 1920 ed il 1930 Italian Harlem fu rappresentata al Congresso dal deputato Fiorello La Guardia, futuro sindaco di New York. L'area raggiunse il suo apice negli anni trenta con circa 110.000 abitanti. Sebbene ad Italian Harlem la percentuale totale italoamericani (circa l'81%) sulla popolazione totale fosse leggermente inferiore a quella di Little Italy, dove raggiungeva con l'88%; il numero di residenti ad Italian Harlem era tuttavia tre volte quello di Little Italy. Ogni strada era popolata da immigrati italiani provenienti dalle varie regioni del Belpaese, sebbene la maggioranza fosse costituita da siciliani e da meridionali. La popolazione italoamericana del quartiere \u00e8 rimasta maggioritaria sino agli anni ottanta, quando una parte di essa, giunta ormai alla seconda e terza generazione, si \u00e8 trasferita in altre aree della citt\u00e0 come Astoria lasciando spazio a nuove comunit\u00e0 d'immigrati insediatisi nell'area.\nCuriosit\u00e0.\nL'attore Al Pacino nacque nell'Harlem italiano, trasferendosi nel Bronx all'et\u00e0 di due anni."}
{"id": "4448136", "revid": "647919", "url": "https://it.wikipedia.org/wiki?curid=4448136", "title": "Reggimento &quot;Carlotto&quot;", "text": ""}
{"id": "4448138", "revid": "287204", "url": "https://it.wikipedia.org/wiki?curid=4448138", "title": "U R So Fucked", "text": "U R So Fucked \u00e8 un singolo del gruppo Psy-trance israeliano Infected Mushroom pubblicato il 14 febbraio 2012 da Dim Mak Records, estratto dall'album \"Army of Mushrooms\".\nIl disco.\nIl brano \u00e8 una fusione tra il suono caratteristico del gruppo e una forte tendenza \"dubstep\". Non tanto nel basso che, a differenza del classico basso con filtro LFO del dubstep, presenta un suono simile a una linea di basso modificate tramite scratch. Piuttosto nella batteria, con un intermezzo tipicamente reggae e un violento \"drop\". Altra caratteristica assolutamente atipica del \"dubstep\" canonico \u00e8 una chitarra distorta che segue la ritmica del basso.\nSecondo quanto dichiarato dai due membri del gruppo Erez Eisen e Amit Duvdevani in un \"making-of\" pubblicato sul canale ufficiale del gruppo su YouTube, il testo della canzone nasce da una disavventura che il gruppo ha avuto, una volta giunto per un concerto in un aeroporto coreano. Qui passarono molto tempo bloccati, poich\u00e9 i due addetti che dovevano accompagnarli in albergo con tutto l'equipaggiamento, avevano parcheggiato in un parcheggio diverso e se ne erano dimenticati. Amit Duvdevani inizi\u00f2 a ripetere inveendo contro di loro con fare ironico \"sono molto intelligenti\" (\"they are so smart\"), fino a canticchiarlo, con il resto del gruppo che in coro ripeteva \"yea yea yea yea\". Il risultato piacque al gruppo e Amit registr\u00f2 con il suo iPhone il coretto. Una volta giunto in studio decisero di farne un brano, cambiando il \"they are so smart\" in \"you are so fucked\", per esigenze di media, dal momento che, a parer loro, un titolo pi\u00f9 duro e volgare meglio si addice a un pezzo \"dubstep\"."}
{"id": "4448139", "revid": "287204", "url": "https://it.wikipedia.org/wiki?curid=4448139", "title": "3\u00b0 Reggimento &quot;San Marco&quot;", "text": ""}
{"id": "4448140", "revid": "765914", "url": "https://it.wikipedia.org/wiki?curid=4448140", "title": "Papa Bergoglio", "text": ""}
{"id": "4448144", "revid": "1100311", "url": "https://it.wikipedia.org/wiki?curid=4448144", "title": "Al-Kharitiyath Sports Club", "text": "L'Al-Kharitiyath Sports Club \u00e8 una squadra di calcio del Qatar che gioca nella Seconda Divisione. Il club ha sede ad Al Khor, fondato nel 1996, gioca le sue partite casalinghe all'Al-Khawr Stadium..\nStoria.\nIl club \u00e8 una delle societ\u00e0 pi\u00f9 giovani del Qatar, infatti \u00e8 stato fondato solo ne 1996 con il nome di Al-Hilal, tra i fondatori del club ci sono:\nRosa 2019.\n\"Aggiornata al 22 settembre 2019.\"\nAllenatori.\n\"Aggiornata al 1\u00ba luglio 2012.\""}
{"id": "4448146", "revid": "57431240", "url": "https://it.wikipedia.org/wiki?curid=4448146", "title": "Al Kharitiyat Sports Club", "text": ""}
{"id": "4448147", "revid": "647919", "url": "https://it.wikipedia.org/wiki?curid=4448147", "title": "Servizio Difesa Installazioni", "text": ""}
{"id": "4448158", "revid": "228587", "url": "https://it.wikipedia.org/wiki?curid=4448158", "title": "Business as Usual (EPMD)", "text": "Business as Usual \u00e8 il terzo album del duo hip hop statunitense EPMD. L'album non ha ottenuto lo stesso successo dei primi due album del gruppo, ma non lo si pu\u00f2 considerare neanche un fallimento. \u00c8 il primo album del duo distribuito dalla Def Jam. L'album ha ottenuto il disco d'oro il 7 maggio del 1991 dalla \"RIAA\".\nAllMusic gli assegna tre stelle su cinque."}
{"id": "4448162", "revid": "117702347", "url": "https://it.wikipedia.org/wiki?curid=4448162", "title": "Vja\u010deslav Ivan'kov", "text": "Biografia.\nHa operato sia nell'Unione Sovietica che negli Stati Uniti. Il suo soprannome \"Japon\u010dik\" (\u042f\u043f\u043e\u043d\u0447\u0438\u043a), ovvero \"il giapponese\" \u00e8 dovuto ai suoi tratti vagamente simil-orientali.\nIvan'kov \u00e8 nato in Unione Sovietica, da genitori russi, Olga Gostasvic e Bernard Rojal-Ivan'kov.\nCrebbe a Mosca. Fu un wrestler amatoriale e fu imprigionato per la prima volta quando partecip\u00f2 ad una rissa in un bar per difendere l'onore di una donna, come lui dichiar\u00f2.\nDopo il carcere decise di fare commercio nel mercato nero.\nPoi fu introdotto in attivit\u00e0 di bande di strada.\nLa sua banda usava documenti falsi per entrare nelle case e rubarvi.\nNel 1974 nella prigione di Butyrka fu \"incoronato\", riconoscimento dato dalla fratellanza criminale \"vor v zakone\" (ladri nella legge).\nNel 1982 le autorit\u00e0 lo arrestarono per traffico di droga e possesso di armi.\nSebbene dovesse scontare 14 anni di carcere fu rilasciato nel 1991, grazie all'intervento di un potente politico e di un giudice corrotto della corte suprema russa.\nNel marzo del 1992 si trasferisce negli Stati Uniti, nonostante dovesse scontare una condanna di 10 anni e avesse gi\u00e0 una pessima reputazione.\nA differenza della mafia italo-americana dove i boss danno gli ordini, Ivan'kov era solito andare ad estorcere da s\u00e9.\nLa ragione per cui arriv\u00f2 in America non fu chiara all'inizio.\nIl Ministero degli interni russo sugger\u00ec all'FBI che Ivan'kov sia andato per gestire e controllare le attivit\u00e0 del crimine organizzato russo negli Stati Uniti.\nSebbene Alexander Grant, un editore per il giornale Novoe Russkoe Slov nel 1994 disse che lui in realt\u00e0 scapp\u00f2 dalla Russia per la nascita di nuovi criminali che non rispettavono le antiche leggi criminali ma che non erano presenti nello stato americano.\nIn poco tempo la sua banda composta da 100 elementi diventa uno dei pi\u00f9 potenti gruppi criminali russi a Brooklyn.\nFu arrestato dall'FBI l'8 giugno 1995 con l'accusa di estorsione di 2,7 milioni di dollari all'impresa Summit gestita da due imprenditori russi.\nIl 13 luglio 2004 fu estradato in Russia per accuse di omicidio nei confronti di due turchi, uccisi in un ristorante a Mosca.\nLa giuria lo dichiar\u00f2 non colpevole e il caso fu archiviato nel 2005.\nil 28 luglio 2009 intorno alle 19:20 (ora locale) venne ucciso con un fucile da cecchino in un ristorante di Mosca, in via Choro\u0161evskoe.\nIl funerale si svolse il 13 ottobre 2009, ottenendo una grande attenzione mediatica in Russia. Presenziarono centinaia di criminali, ognuno portando il proprio tributo."}
{"id": "4448166", "revid": "287204", "url": "https://it.wikipedia.org/wiki?curid=4448166", "title": "Pierre Ceresole", "text": "Biografia.\nLa famiglia di origine.\nPierre Ceresole nacque a Losanna da una famiglia svizzera piuttosto conosciuta. Suo padre Paul fu un alto ufficiale dell'Esercito svizzero, giudice al tribunale Federale e presidente della Confederazione Elvetica. Il nonno paterno Auguste Ceresole era un pastore protestante stabilitosi a Vevey. Il nonno materno, Marc Secretan, fu avvocato, poi matematico ed in seguito fotografo (all'epoca dei dagherrotipi) e fabbricante di strumenti ottici.\nL'ortografia corretta del cognome, francesizzato da alcuni autori in C\u00e9r\u00e9sole, \u00e8 quella riportata nell'incipit in quanto si tratta di un cognome di origine italiana. Il bisnonno di Pierre, Vincent Robert Marie Ceresole, nacque infatti a Monticello d'Alba (CN, provincia nella quale si trova anche il comune di Ceresole d'Alba). Peraltro Pierre si firmava \"Ceresole\" senza accenti sulle \"e\".\nI primi anni.\nI suoi genitori ebbero dieci figli, dei quali Pierre era il penultimo; la madre mor\u00ec quando Pierre aveva nove anni. Studi\u00f2 ingegneria a Zurigo e fisica in Germania. Tra il 1909 e il 1914 ebbe modo di viaggiare negli USA e in Giappone. Inizialmente lavor\u00f2 come operaio e tenne poi corsi di francese. A fronte delle ingiustizie sociali che riscontr\u00f2 nelle Isole Hawaii decise di devolvere il proprio guadagno ad un'opera di beneficenza. Dal 1912 inizi\u00f2 a lavorare come ingegnere in Giappone ma allo scoppio della Prima guerra mondiale fece ritorno in Svizzera.\nLa scelta antimilitarista.\nDurante il conflitto espresse pubblicamente il proprio rifiuto della guerra. Approfond\u00ec inoltre gradualmente la propria visione del cristianesimo ed arriv\u00f2 a fare dono al Consiglio federale dei titoli che aveva ricevuto in eredit\u00e0. Nel 1915 fu profondamente colpito dal \"\u00abrefus de servir\u00bb\" (obiezione di coscienza) messo in atto dall'istitutore vallese John Baudraz e dalla mancata presa di posizione delle chiese cristiane sull'argomento. Rifiut\u00f2 allora di pagare la \"tassa militare\", una imposta che sostituiva l'effettuazione del servizio militare, servizio dal quale Pierre era dispensato per motivi sanitari. Questa forma di protesta gli cost\u00f2 la prima condanna a un giorno di prigione. Pubblic\u00f2 inoltre \"Religion et Patriotisme\", un testo nel quale spiegava le ragioni del proprio rifiuto. Il 4 novembre alla fine del culto nella chiesa francese di Zurigo espresse un appello a rifiutare quelli che definiva gli \"idoli nazionali\". A livello professionale tra il 1915 e il 1918 lavor\u00f2 ancora come ingegnere, mentre in seguito fu insegnante di francese.\nLa fondazione del Servizio Civile Internazionale.\nNel 1919, invitato da Leonhard Ragaz, prese parte a Bilthoven (frazione di De Bilt, nei Paesi Bassi) alla fondazione del Movimento Internazionale di Riconciliazione. Di questo movimento pacifista di ispirazione cristiana Pierre Ceresole fu il primo segretario generale, il che gli consent\u00ec di fare la conoscenza di uomini e donne di vari paesi con la sua stessa propensione verso un'azione costruttiva. Nel 1920 si dimise da tale carica per fondare il Servizio Civile Internazionale (che nei primi anni ebbe il nome di \"Service Civil Volontaire International\"). Sempre nel 1920 assieme ad alcuni altri pacifisti tedeschi, austriaci e inglesi (tra i quali il quacchero Hubert Parris) organizz\u00f2 a Esnes-en-Argonne, presso Verdun (Francia), il primo campo di lavoro SCI. In questo luogo altamente simbolico perch\u00e9 devastato dall'attivit\u00e0 bellica della prima guerra mondiale lavorarono alla ricostruzione del villaggio, per cinque mesi, volontari appartenenti a paesi che solo pochi anni prima erano in guerra tra loro. Nel 1924 ebbe luogo il primo campo di lavoro in Svizzera.\nTra il 1926 e il 1937 Pierre Ceresole divideva il proprio tempo tra l'insegnamento a La Chaux-de-Fonds (come professore di matematica) e le campagne del Servizio Civile Internazionale in vari paesi tra i quali in particolare l'India, dove tra il 1934 e il 1937 vennero organizzati progetti a sostegno della popolazione del Bihar danneggiate da un forte terremoto.\nIn India Pierre incontr\u00f2 parecchie volte Gandhi.. Nel 1936 lo scrittore Romain Rolland propose la candidatura di Pierre Ceresole al Premio Nobel per la pace.\nLa conversione al Quaccherismo e gli ultimi anni.\nNel 1936 Pierre scrisse una lunga lettera nella quale chiedeva di aderire alla Societ\u00e0 degli Amici (Quaccherismo).\nAl suo ritorno dall'India, nel 1937, fece sosta negli USA per assistere al congresso mondiale dei Quaccheri presso Filadelfia.\nAnche prima dello scoppio della Seconda guerra mondiale Pierre Ceresole rifiut\u00f2 di partecipare ad una esercitazione di oscuramento. Nella Pasqua del 1940 si espresse pubblicamente in una chiesa. Nel 1941 divulg\u00f2 una circolare interna dello stato maggiore dell'Esercito svizzero con il testo \"Sono proibiti articoli e commenti che insistano sugli orrori della guerra per mostrarne il carattere inumano, anti cristiano e anti-sociale.\".\nIn due occasioni, nel 1942 e nel 1944, si rec\u00f2 a piedi in Germania. La maggior parte di queste azioni dimostrative gli costarono processi e condanne a pene detentive. Il 26 dicembre 1941 spos\u00f2 Lise David, una parente, con la quale abiter\u00e0 in una piccola casa a Daley sur Lutry. Mor\u00ec il 23 ottobre 1945 dopo parecchi mesi di malattia.\nCitazioni.\nI \"Carnets de route\" (quaderni di strada) di Pierre Ceresole contengono numerosi pensieri brevi tra i quali quelli sotto elencati:\nBibliografia.\nOpere di Pierre Ceresole.\nArticoli:\nTestimonianze sull'azione dello SCI:\nAlcuni omaggi a Pierre Ceresole.\nTra il 1950 e il 1959 numerosi volontari del Servizio Civile Internazionale hanno partecipato alla costruzione di edifici di abitazione nella Francia devastata dalla guerra. L'opera di questi volontari \u00e8 stata ricordata dall'intitolazione a \"Pierre Ceresole\" della via principale dell'espansione residenziale \"Claire-Cit\u00e9\" a Rez\u00e9, una cittadina nei pressi di Nantes.\nAnche a Pessac (appena a sud di Bordeaux), nel quartiere detto \"Cap de Bosun\" si trova una \u00abavenue Pierre C\u00e9r\u00e9sole\u00bb, ed una \u00ab rue Pierre Ceresole \u00bb \u00e8 presente a Granville (in Bassa Normandia).\nUna canzone di Hans Aaen dedicata ai quaccheri contemporanei e pubblicata nel 1981 parla di Pierre Ceresole nella sua prima strofa..\nNel 2010 gli \u00e8 stata dedicata una mostra presso la biblioteca di La Chaux-de-Fonds, che ospita parte degli archivi SCI.\nNel 2018 a Siderno (in provincia di Reggio Calabria) in Contrada Donisi \u00e8 stata intitolata, una strada a Pierre Ceresole e, precisamente il tratto stradale compreso tra l'incrocio di via Toronto e la Strada statale 106 Jonica. Pierre Ceresole, negli anni 50, (precisamente nel 1951), quando una violenta alluvione devast\u00f2 l'intera Calabria, invi\u00f2 numerosissimi volontari del Servizio Civile Internazionale, per studiare i possibili interventi da realizzare in loco. In particolare fece realizzare, importanti opere pubbliche e, tra queste, un ponte (situato nei pressi del torrente San Filippo, inaugurato nel novembre del 1952 e gi\u00e0 in precedenza intitolato allo stesso Ceresole). La costruzione del ponte ebbe, da subito, una valenza non solo economica (rappresentando l\u2019unica forma di collegamento con il centro cittadino di Siderno) ma anche socio-culturale. Non fu comunque questa la sola opera realizzata, infatti Ceresole, fece realizzare a Donisi, anche la costruzione della scuola elementare, situata a circa cento metri dal ponte stesso."}
{"id": "4448168", "revid": "6923", "url": "https://it.wikipedia.org/wiki?curid=4448168", "title": "Toby Wilkinson", "text": "Studi.\nHa studiato egittologia al Downing College, presso l'Universit\u00e0 di Cambridge. Ha conseguito il \"Bachelor of Arts\" a pieni voti (\"first class\") ed \u00e8 stato premiato con il \"Thomas Mulvey Egyptology Prize\". Ha conseguito il dottorato al Christ's College di Cambridge nel 1993.\nCarriera universitaria.\nIl primo incarico universitario di Wilkinson \u00e8 stato il fellow di ricerca in egittologia \"Lady Wallis Budge\" al Christ's College di Cambridge. Dal 1997 al 1999 ha ricoperto l'incarico di fellow di ricerca \"Leverhulme\" all'Universit\u00e0 di Durham.\n\u00c8 fellow al Clare College di Cambridge dal 2003. \u00c8 membro del comitato editoriale del Journal of Egyptian History. \u00c8 fellow di ricerca onorario al Dipartimento di Archeologia dell'Universit\u00e0 di Durham. Nel luglio 2011 \u00e8 diventato direttore dell\"'International Strategy Office\" dell'Universit\u00e0 di Cambridge. Grazie a questa posizione, ha curato i rapporti internazionali dell'universit\u00e0 e ha agevolato le collaborazioni internazionali. \u00c8 inoltre membro della Royal Historical Society.\nNel 2017 \u00e8 diventato prorettore vicario (relazioni esterne) dell'Universit\u00e0 di Lincoln nel Regno Unito. Nel 2021 si \u00e8 trasferito nel Pacifico meridionale in qualit\u00e0 di vice rettore dell'Universit\u00e0 Nazionale delle Figi.\nRiconoscimenti.\nNel 2011 ha vinto l'Hessell-Tiltman Prize, riservato al miglior libro di carattere storico non romanzesco, grazie a \"L'antico Egitto: storia di un impero millenario\" (orig. \"The Rise and Fall of Ancient Egypt\")."}
{"id": "4448171", "revid": "22475", "url": "https://it.wikipedia.org/wiki?curid=4448171", "title": "Phyllops falcatus", "text": "Phyllops falcatus () \u00e8 un pipistrello della famiglia dei Fillostomidi, unica specie vivente del genere Phyllops (), diffuso nei Caraibi.\nDescrizione.\nDimensioni.\nPipistrello di piccole dimensioni, con la lunghezza della testa e del corpo tra 55 e 65\u00a0mm, la lunghezza dell'avambraccio tra 40 e 48\u00a0mm, la lunghezza delle orecchie tra 11 e 13\u00a0mm e un peso fino a 23\u00a0g.\nCaratteristiche craniche e dentarie.\nIl cranio \u00e8 robusto, con un rostro corto e largo, un processo post-orbitale ben sviluppato e una scatola cranica alta e arrotondata. Gli incisivi superiori interni sono triangolari ed appuntiti, mentre quelli esterni sono bifidi, come anche quelli inferiori. Il terzo molare inferiore \u00e8 molto piccolo.\nSono caratterizzati dalla seguente formula dentaria:\nAspetto.\nLa pelliccia \u00e8 di lunghezza media, densa e setosa. Le parti dorsali sono bruno-grigiastre, mentre le parti ventrali sono pi\u00f9 chiare. Sono presenti due piccole macchie bianche su ogni spalla e dietro la base posteriore dell'orecchio. Il muso \u00e8 corto e largo, con una foglia nasale larga e appuntita e delle piccole verruche sul labbro inferiore. Le orecchie sono di dimensioni normali, arrotondate e separate. Il trago \u00e8 spesso, lungo circa un quarto del padiglione auricolare ed \u00e8 rosato. Le ali sono grandi, larghe, nerastre e attaccate posteriormente al piede. La porzione di membrana tra l'indice e il terzo dito \u00e8 semi-trasparente. Il pollice \u00e8 molto lungo. \u00c8 privo di coda, mentre l'uropatagio \u00e8 ridotto ad una sottile membrana ricoperta di peli che si estende lungo la parte interna degli arti inferiori. Il calcar \u00e8 molto corto. Il cariotipo \u00e8 2n=30 per le femmine, 31 per i maschi ed FNa=56.\nEcolocazione.\nEmette ultrasuoni a basso ciclo di lavoro con impulsi di breve durata a frequenza iniziale di 73\u00a0kHz e finale a 23 kHZ. Oltre alla fondamentale \u00e8 presente una seconda armonica.\nBiologia.\nComportamento.\nSi rifugia sugli alberi in piccoli gruppi fino a non pi\u00f9 di 5 individui. L'attivit\u00e0 di nutrimento avviene nella prima serata, sebbene recenti osservazioni abbiano registrato picchi in ore pi\u00f9 tarde.\nAlimentazione.\nSi nutre di specie native di \"Ficus\", di frutta di \"Cecropia scheberiana\" e \"Syzygium jambos\".\nRiproduzione.\nFemmine gravide sono state catturate sull'isola di Haiti nei mesi di gennaio, maggio e agosto, mentre a Cuba sembrano esserci diversi periodi riproduttivi.\nDistribuzione e habitat.\nQuesta specie \u00e8 diffusa a Cuba, Hispaniola e a Grand Cayman e Cayman Brac. Resti fossili sono stati rinvenuti sull'Isola dei Pini.\nVive nelle foreste sempreverdi fino a 680 metri di altitudine.\nTassonomia.\nSono state riconosciute 2 sottospecie:\nStato di conservazione.\nLa IUCN Red List, nonostante l'areale limitato e l'apparente assenza di un evidente declino, classifica \"P.falcatus\" come specie a rischio minimo (LC).\nEvoluzione.\nIl genere \u00e8 attualmente monotipico ma esistono tuttavia due forme fossili e subfossili risalenti al tardo Pleistocene di Cuba e dell'Isola dei Pini e descritti come \"Phyllops silvai\" (Suarez &amp; Diaz-Franco, 2003) e \"Phyllops vetus\" (Anthony, 1917)."}
{"id": "4448174", "revid": "633073", "url": "https://it.wikipedia.org/wiki?curid=4448174", "title": "Phyllops", "text": ""}
{"id": "4448177", "revid": "599013", "url": "https://it.wikipedia.org/wiki?curid=4448177", "title": "Elena Albertoni", "text": "\u00c8 famosa per il design di caratteri tipografici e in particolare per i font \"Dolce\" e \"Dyna\".\nBiografia.\nStudia grafica a Amiens in Francia presso l'\u00c9cole Sup\u00e9rieure d'Art et Design. Si specializza nel disegno di caratteri a Parigi con il corso \"DSAA Typographique\" all'\u00c9cole Estienne. Qui si dedica in particolar modo a indagare le ampie possibilit\u00e0 offerte dal formato OpenType, che ben si adatta al suo desiderio di creare caratteri script moderni.\nCarriera.\nPresso \u00c9cole Estienne progetta il carattere \"Dolce\" e con questo vince il Type Directors Club nel 2005. \nNel 2004 si trasferisce a Berlino, dove lavora come designer per la FontFabrik, del designer olandese Lucas de Groot. Un anno dopo fonda, con Pascal Duez la Anatoletype. \nNel 2007 vince nuovamente il Type Directors Club con il font \"Gregoria\" un carattere sviluppato per restituire in forma digitale la notazione medievale usata per il canto gregoriano.\nI caratteri tipografici.\nElena ha creato numerosi caratteri tipografici, la maggior parte dei quali del tipo script:"}
{"id": "4448181", "revid": "88740", "url": "https://it.wikipedia.org/wiki?curid=4448181", "title": "Little Germany (Manhattan)", "text": "Little Germany (\"piccola Germania\"; in tedesco: Kleindeutschland o Dutchtown) fu un quartiere di immigrati tedeschi nella Lower East Side di Manhattan a New York nato intorno al 1840.\nStoria.\nNegli anni quaranta del XIX secolo raggiunsero le coste statunitensi circa 800.000 immigrati di lingua tedesca. La maggior parte di essi arriv\u00f2 attraverso il porto di New York, citt\u00e0 dove in migliaia decisero d'insediarsi attratti dalle tante opportunit\u00e0 economiche. Nel 1855 New York era la terza citt\u00e0 tedesca del mondo dopo Berlino e Vienna. Circa 50.000 tedeschi si erano insediati in un quartiere posto lungo le rive dell'East River e ribattezzato Little Germany. A favorire la nascita dell'insediamento vi fu anche la tendenza di parte degli immigrati germanofoni ad autoisolarsi in comunit\u00e0 monoetniche.\nDeclino e scomparsa di Little Germany.\nVerso la fine del XIX secolo l'area di Little Germany fu interessata da un fenomeno di ricambio della popolazione che favor\u00ec la fine dell'enclave etnica tedesca di New York. Gli eventi erano dovuti in parte agli stessi tedeschi che, diventati ormai cittadini americani di seconda o terza generazione, preferivano insediarsi in altri quartieri come Yorkville, Williamsburg e Brooklyn, ed in parte dall'arrivo in citt\u00e0 di nuove ondate di immigrati. Tra questi furono principalmente gli ebrei dell'Europa orientale e gli italiani che andarono ad insediarsi a Little Germany mescolandosi con ci\u00f2 che rimaneva del tessuto etnico originario.\nAd aggravare il declino del quartiere vi fu il con il disastro della \"General Slocum\" del 15 giugno 1904, quando oltre un migliaio di residenti del quartiere, molti dei quali bambini, morirono in un tragico naufragio nell'East River. "}
{"id": "4448183", "revid": "1100311", "url": "https://it.wikipedia.org/wiki?curid=4448183", "title": "Al-Faisaly Football Club", "text": "L'Al-Faisaly Football Club, noto come Al-Faisaly, (in arabo: \u0646\u0627\u062f\u064a \u0627\u0644\u0641\u064a\u0635\u0644\u064a) \u00e8 una societ\u00e0 di calcio con sede a Harmah, in Arabia Saudita. Dalla stagione 2010-2011 milita nella Saudi Professional League.\nRosa 2020-2021.\n\"Aggiornata al 10 febbraio 2021.\"\nRosa 2019-2020.\n\"Aggiornata al 19 dicembre 2019.\""}
{"id": "4448184", "revid": "339392", "url": "https://it.wikipedia.org/wiki?curid=4448184", "title": "Brigata Marina San Marco", "text": ""}
{"id": "4448188", "revid": "28592", "url": "https://it.wikipedia.org/wiki?curid=4448188", "title": "Bricco Marmorito", "text": ""}
{"id": "4448189", "revid": "28592", "url": "https://it.wikipedia.org/wiki?curid=4448189", "title": "Portacomaro Stazione", "text": ""}
{"id": "4448192", "revid": "28592", "url": "https://it.wikipedia.org/wiki?curid=4448192", "title": "Borgoglio", "text": ""}
{"id": "4448193", "revid": "287204", "url": "https://it.wikipedia.org/wiki?curid=4448193", "title": "Najran Sport Club", "text": "Il Najran Sport Club (in arabo: \u0646\u0627\u062f\u064a \u0646\u062c\u0631\u0627\u0646 \u0627\u0644\u0631\u064a\u0627\u0636\u064a) \u00e8 una societ\u00e0 di calcio con sede a Najr\u0101n in Arabia Saudita ed attualmente milita nella Saudi Professional League.\nOrganico.\nRosa 2015-2016.\n\"Aggiornata al 1\u00ba luglio 2015.\"\nGiocatori famosi.\nAsia\nAfrica\nSoud America\nEuropa"}
{"id": "4448194", "revid": "767487", "url": "https://it.wikipedia.org/wiki?curid=4448194", "title": "Canale Gowanus", "text": "Il canale Gowanus \u00e8 un canale della citt\u00e0 di New York, nel quartiere di Brooklyn, geograficamente sulla parte pi\u00f9 occidentale di Long Island. Collegato alla baia di Gowanus nella baia di Upper New York, il canale traccia i confini di Red Hook e Sud Brooklyn ad ovest, e ad est del Parco Slope\nCi sono 5 ponti che lo attraversano da est a ovest ad Union Street, Carroll Street, Third Street, Ninth Street, e Hamilton Avenue.\nAll'inizio del 2006 sorse il problema della gestione delle acque reflue, per una controversia sulla progettazione della Brooklyn Nets Arena: un campo da pallacanestro e 17 grattacieli."}
{"id": "4448195", "revid": "122570380", "url": "https://it.wikipedia.org/wiki?curid=4448195", "title": "Miguel Fernando Pereira Rodrigues", "text": "Caratteristiche tecniche.\nGioca come difensore centrale.\nCarriera.\nClub.\nUni\u00e3o Leiria.\nNato a F\u00e1tima, nel distretto di Santar\u00e9m, inizia a giocare proprio al , prima di essere aggregato nel 2007 al CADE. Nel 2009 entra nelle giovanili dell'. Il club, sommerso da una grave crisi finanziaria, lo fa esordire il 5 maggio 2012 nel corso della sfida persa al Da Luz contro il Benfica.\nNacional.\nNel luglio 2012 viene acquistato dal Nacional, con cui colleziona 17 presenze alla prima stagione, contribuendo all'ottavo posto finale. Il 19 aprile 2014 segna la sua prima rete in Primeira Liga, nel corso della partita vinta 5-0 contro il , che sancisce la qualificazione in Europa League della squadra di Madera. La sua prima partecipazione alla competizione continentale ha luogo il 21 agosto 2014, quando nel preliminare il Nacional affronta in Bielorussia la Dinamo Minsk, uscendo sconfitto 0-2. In seguito Rodrigues rimane a Madera pure per la stagione 2015-2016, conclusasi in undicesima posizione. Col Nacional ha disputato in quattro anni 64 incontri in campionato, segnando una rete.\nPanait\u014dlikos.\nDal 2016 al 2018 ha disputato due stagioni con i greci del Panait\u014dlikos, con cui \u00e8 riuscito ad arrivare stabilmente a met\u00e0 classifica. Dopo 54 gettoni e due reti in Souper Ligka, Rodrigues rescinde il suo contratto con gli ellenici.\nRio Ave ed Estoril Praia.\nIl 19 maggio 2018 ritorna in patria nelle file del Rio Ave, ma a gennaio 2019 viene ceduto in prestito all'Estoril Praia. In seguito, dal 2019, viene aggregato al .\nNazionale.\nDopo otto presenze col Portogallo under-20, il 4 settembre 2014 Rodrigues debutta con la maglia della selezione under-21, nel corso della sfida vinta in trasferta 2-1 contro la Norvegia, in un match valido per le qualificazioni agli Europei 2015."}
{"id": "4448200", "revid": "57434110", "url": "https://it.wikipedia.org/wiki?curid=4448200", "title": "Najran SC", "text": ""}
{"id": "4448202", "revid": "88740", "url": "https://it.wikipedia.org/wiki?curid=4448202", "title": "Ama (pescatrici subacquee)", "text": "Le , note anche come uminchu nella lingua di Okinawa e come kaito sulla penisola di Izu, sono delle pescatrici subacquee in apnea tradizionali giapponesi.\nDescrizione.\nLa parola ama significa letteralmente \u201cdonna del mare\u201d. Secondo la tradizione giapponese, questa figura esiste da circa duemila anni. Tradizionalmente, ed almeno sino agli anni sessanta, le \"ama\" non indossavano che un leggero panno, senza alcun ausilio per la respirazione sott'acqua. Ora, a seconda della regione, indossano una maschera, le pinne o, al massimo, una leggera tuta termica. La tradizione delle \"ama\" sta scomparendo, sostituita da donne che utilizzano una muta da sub completa.\nLe \"ama\" sono note per la pesca delle perle, ma soprattutto per le immersioni in cerca di prodotti del mare (per il consumo o la vendita), come alghe, aragoste, polpi, ricci di mare, abaloni, ostriche. Di solito le \"ama\" hanno anche un altro lavoro ed hanno meno incidenti rispetto agli altri tipi di apneisti professionisti, in quanto non iperventilate.\nLe \"ama\" possono continuare a immergersi fino in et\u00e0 avanzata. Nel 2003, l'et\u00e0 media delle \"ama\" era di 67 anni (le pi\u00f9 giovani intorno ai 50 anni e le pi\u00f9 anziane sugli 87 anni).\nNella cultura di massa.\nLe \"ama\" sono state immortalate sulle stampe ukiyo-e di Utamaro e Hokusai (\"Il sogno della moglie del pescatore\" ne \u00e8 l'esempio pi\u00f9 famoso) e sui francobolli. Vengono citate nel libro \"La voce delle onde\" di Yukio Mishima e appaiono, inoltre nel dorama della NHK \"Ama-chan\" e nei romanzi \"Il respiro degli Abissi\" di James Nestor e \"Si vive solo due volte\" di Ian Fleming, dal quale venne tratto il film \"Agente 007 - Si vive solo due volte\" dove appare la pescatrice Kissy Suzuki."}
{"id": "4448207", "revid": "1993636", "url": "https://it.wikipedia.org/wiki?curid=4448207", "title": "Tariel Oniani", "text": "Fa parte dell'organizzazione criminale Kutaisi.\nBiografia.\nNacque nella citt\u00e0 mineraria di Tkibuli, nell'ex repubblica sovietica georgiana, il padre mor\u00ec lavorando in miniera e lui si dedic\u00f2 alle attivit\u00e0 criminali. A 17 anni fu arrestato per rapina a mano armata e imprigionato.\nFu iniziato, cos\u00ec al 'vor v zakone' ovvero \"ladro in legge\". Dagli anni '80 fu uno dei criminali pi\u00f9 importanti di Mosca.\nNegli anni '90 si trasfer\u00ec a Parigi, dove gli fu presentato Alimzhan Tokhtakhunov.\nDopo essere stato accusato di diversi crimini si trasfer\u00ec in Spagna, dove oper\u00f2 nel settore edilizio assumendo illegalmente immigrati georgiani fino al 2005, quando la polizia spagnola condusse una vasta operazione contro la sua organizzazione.\nFu accusato di riciclaggio di denaro, tratta di immigrati. Fu arrestata anche sua figlia dodicenne.\nDopo il 2005 ritorna a Mosca assumendo l'identit\u00e0 di Tariel Mulukhov.\nSorgono tensioni tra lui e il rivale vor Aslan \"Grandpa Hassan\" Usoyan.\nIntorno al 2007 iniziano a volerlo morto anche la banda di Usoyan e l'armeno Alek Minalyan.\nnel luglio 2010 Oniani e i suoi alleati furono condannati a 10 anni per sequestro di persona.\nnel 2011 fu estradato alle autorit\u00e0 spagnole.\nNel gennaio 2013 Aslan Usoyan fu ucciso a Mosca, come risultato della rivalit\u00e0 con Tariel Oniani, sebbene ci sia il sospetto che possa essere stato anche il criminale azerbaigiano Rovshan Janiev."}
{"id": "4448212", "revid": "125828275", "url": "https://it.wikipedia.org/wiki?curid=4448212", "title": "Monte Acuto (Firenze)", "text": "Il monte Acuto \u00e8 un rilievo della Toscana settentrionale situato a nord-ovest di Firenze che domina la citt\u00e0 di Sesto Fiorentino. \nDescrizione.\nLa montagna \u00e8 alta 606\u00a0m s.l.m. e fa parte del massiccio di monte Morello del quale rappresenta il contrafforte meridionale.\n\u00c8 raggiungibile da Sesto Fiorentino attraverso la strada provinciale SP130 \"Panoramica dei colli alti\" oppure da Firenze attraverso la SR65 \"Bolognese\" e successivamente la SP130."}
{"id": "4448213", "revid": "287204", "url": "https://it.wikipedia.org/wiki?curid=4448213", "title": "Joel Dreessen", "text": "Carriera professionistica.\nNew York Jets.\nDreessen fu scelto dai Jets nel quinto giro del Draft 2005. Nella sua stagione da rookie disput\u00f2 14 partite, nessuna delle quali come titolare, ricevendo 5 passaggi per 41 yard.\nHouston Texans.\nDopo un anno di inattivit\u00e0, nel 2007 si un\u00ec agli Houston Texans. Il 28 ottobre 2007, Joel Dreessen segn\u00f2 il suo primo touchdown su ricezione, su un passaggio da 28 yard nel quarto periodo dal quarterback Sage Rosenfels in trasferta contro i San Diego Chargers .Dreessen rifirm\u00f2 coi Texans nel 2009 un contratto triennale del valore di 3,6 milioni di dollari.\nVerso la fine della stagione 2009, Dreessen divenne il tight end a causa dell'infortunio di Owen Daniels. Il primo touchdown della stagione lo segn\u00f2 nell'ultima partita della stagione regolare contro i New England Patriots su un passaggio di Matt Schaub.\nDenver Broncos.\nDreessen firm\u00f2 coi Denver Broncos il 23 marzo 2012. Nella sua prima stagione in Colorado ricevette 356 yard e segn\u00f2 5 touchdown, coi Broncos che terminarono col miglior record della AFC ma furono eliminati nel divisional round dei playoff dai futuri campioni dei Baltimore Ravens."}
{"id": "4448220", "revid": "729019", "url": "https://it.wikipedia.org/wiki?curid=4448220", "title": "Amer Sports Oyj", "text": "La Amer Sports Oyj (formalmente Amer-Yhtym\u00e4 Oyj) \u00e8 una societ\u00e0 per azioni finlandese fondata nel 1950 specializzata in attrezzature sportive con sede ad Helsinki.\n\u00c8, ad oggi, la pi\u00f9 grande multinazionale del suo settore, grazie anche alle numerose consociate che possiede."}
{"id": "4448222", "revid": "339392", "url": "https://it.wikipedia.org/wiki?curid=4448222", "title": "Amer-Yhtym\u00e4 Oyj", "text": ""}
{"id": "4448223", "revid": "1543377", "url": "https://it.wikipedia.org/wiki?curid=4448223", "title": "Profronde van Drenthe 2013", "text": "La Profronde van Drenthe 2013, cinquantunesima edizione della corsa e valida come evento dell'UCI Europe Tour 2013 categoria 1.1, si svolse il 9 marzo 2013 su un percorso totale di circa 200,7\u00a0km. Fu vinto dallo svedese Alexander Wetterhall che termin\u00f2 la gara in 4h56'47\", alla media di 40,575\u00a0km/h.\nPartenza con 155 ciclisti, dei quali 33 portarono a termine il percorso."}
{"id": "4448225", "revid": "293377", "url": "https://it.wikipedia.org/wiki?curid=4448225", "title": "Uminchu", "text": ""}
{"id": "4448226", "revid": "287204", "url": "https://it.wikipedia.org/wiki?curid=4448226", "title": "Kaito", "text": ""}
{"id": "4448238", "revid": "693190", "url": "https://it.wikipedia.org/wiki?curid=4448238", "title": ".svg", "text": ""}
{"id": "4448241", "revid": "767487", "url": "https://it.wikipedia.org/wiki?curid=4448241", "title": "Primo triumvirato (Argentina)", "text": "Il primo triumvirato fu l'organo esecutivo che sostitu\u00ec la Giunta Grande e govern\u00f2 le Province Unite del R\u00edo de la Plata tra il 23 settembre 1811 e l'8 ottobre 1812. Originariamente formato da Feliciano Chiclana, Manuel de Sarratea e Juan Jos\u00e9 Paso, vide in seguito la sostituzione di quest'ultimo con Juan Mart\u00edn de Pueyrred\u00f3n. Dopo poco pi\u00f9 di un anno, l'organismo cedette il potere al Secondo Triumvirato.\nFormazione del primo triumvirato.\nLa Giunta Grande, costituitasi in seguito all'integrazione dei rappresentanti delle citt\u00e0 dell'interno alla Prima Giunta, trov\u00f2 serie difficolt\u00e0 a governare, in parte per il numero eccessivo dei suoi membri e per la sua struttura interna indefinita, e in parte per i contrasti sorti tra essa e la citt\u00e0 di Buenos Aires, i cui interessi erano rappresentati dal \"cabildo\". La partenza di Saavedra per il fronte di guerra, dopo la disastrosa battaglia di Huaqui, fece perdere al governo la sua figura pi\u00f9 importante. Il 19 settembre 1811, nonostante il parere contrario della giunta, l'autorit\u00e0 municipale elesse i suoi rappresentanti al futuro congresso; risultarono votati Juan Jos\u00e9 Paso e Feliciano Chiclana. Il \"cabildo\" nomin\u00f2 inoltre sedici mandatari (\"apoderados\"), incaricati di discutere con l'esecutivo nazionale le misure da prendere per risolvere la gravissima situazione in cui versavano le Province Unite; tra di essi risultavano eletti Bernardino Rivadavia, Manuel de Sarratea e Vicente L\u00f3pez y Planes.\nNel tentativo di placare l'opposizione crescente, il 23 settembre 1811 la Giunta Grande nomin\u00f2 per decreto un nuovo organo esecutivo composto da tre persone, a cui fu dato il nome di Triumvirato, adducendo motivazioni di velocit\u00e0 di decisione e di energia. Furono chiamati a farne parte Paso, Chiclana e Sarratea, mentre Rivadavia, L\u00f3pez y Planes e Jos\u00e9 Juli\u00e1n P\u00e9rez ne furono proclamati segretari senza diritto di voto. I membri della giunta entrarono in un nuovo organismo, la \"Giunta di Conservazione della Sovranit\u00e0 di Ferdinando VII\" (\"Junta Conservadora de la Soberan\u00eda de Fernando VII\"), alla quale il Triumvirato avrebbe dovuto rispondere.\nAzione di governo.\nPer un mese furono presenti a Buenos Aires due diverse autorit\u00e0, una in rappresentanza delle citt\u00e0 dell'interno e l'altra dei ceti elevati di Buenos Aires. Sollecitata a stabilire la suddivisione dei compiti e dei poteri, la giunta eman\u00f2 il 22 ottobre un regolamento, che per\u00f2 il Triumvirato non approv\u00f2, ma sottomise all'esame del \"cabildo\" cittadino. Davanti alle esitazioni dell'autorit\u00e0 municipale e al conflitto montante nell'opinione pubblica, il 7 novembre i triumviri decisero di sciogliere con un atto di forza la Giunta di Conservazione. Pochi giorni dopo emanarono uno Statuto provvisorio, che stabil\u00ec una serie di principi legali e che avrebbe dovuto rimanere in vigore fino all'adozione di una nuova Costituzione; in esso si affermavano, quantunque in maniera vaga, i principi di libert\u00e0 di stampa, di sicurezza personale e di divisione dei poteri.\nIl mese seguente, a seguito della sollevazione chiamata \"Mot\u00edn de la Trenzas\" (in italiano \"Ammutinamento delle Trecce\"), i membri della giunta furono espulsi da Buenos Aires, e Saavedra fu confinato a Mendoza.\nNel gennaio del 1812 il Triumvirato soppresse le \"Audiencias\", sostituendole con una \"C\u00e1mara de Apelaciones\" (\"Camera d'Appello\"), formata da cinque membri; a differenza del precedente, che assolveva anche compiti di carattere amministrativo, il nuovo organismo mantenne solo il potere giudiziario. Lasci\u00f2 inoltre senza effetto la normativa sulla formazione delle giunte provinciali licenziata dal precedente organo di governo, installando nelle province governatori scelti dallo stesso governo.\nA marzo, il Triumvirato fiss\u00f2 le regole di convocazione delle assemblee previste per eleggere i membri giunti al termine del loro mandato; a tali assemblee fu concesso solo tale potere, e la loro composizione era palesemente sbilanciata a favore dei rappresentanti di Buenos Aires.\nL'opposizione.\nNel gennaio del 1812, si costitu\u00ec a Buenos Aires la \"Sociedad Patri\u00f3tica y Literaria\", alla quale aderirono gli elementi pi\u00f9 radicali della borghesia cittadina; molti di essi avevano gi\u00e0 fatto parte della precedente \"Sociedad Patri\u00f3tica\", dissolta dalla Giunta Grande dopo la rivoluzione del 5 e 6 aprile 1811. Inizialmente favorevole al governo, l'atteggiamento dell'associazione e della figura pi\u00f9 rappresentativa di essa, Bernardo de Monteagudo, si fece nel tempo sempre pi\u00f9 critico, spingendo decisamente verso una dichiarazione di indipendenza e la convocazione di un congresso.\nIn citt\u00e0 erano nel frattempo giunti dall'Europa alcuni ufficiali di origine creola, tra i quali figuravano Jos\u00e9 de San Mart\u00edn e Carlos Mar\u00eda de Alvear, che si erano affiliati ad una loggia segreta, la Loggia Lautaro, che poneva tra i suoi obbiettivi l'indipendenza americana e l'emancipazione dalla Spagna. I comuni obbiettivi con la \"Sociedad Patri\u00f3tica\" trasformarono quest'ultima nello strumento pubblico dei membri della loggia, vincolati dal patto di segretezza.\nIn questo contesto, il 4 aprile fu convocata l'assemblea per l'elezione del successore di Juan Jos\u00e9 Paso. La scelta cadde su Juan Mart\u00edn de Pueyrred\u00f3n; trovandosi quest'ultimo impegnato nella campagna militare dell'Alto Per\u00f9, fu designato come suo sostituto temporaneo Jos\u00e9 Miguel D\u00edaz V\u00e9lez. Quest'ultima decisione provoc\u00f2 uno scontro con il Triumvirato, che aveva stabilito nello Statuto provvisorio che, in caso di assenza di uno dei membri, il suo ruolo sarebbe stato assolto da uno dei segretari. Quando l'assemblea si proclam\u00f2 sovrana, il Triumvirato la sciolse d'autorit\u00e0.\nL'opposizione realista di Buenos Aires fu soffocata nel sangue dopo la scoperta di una congiura guidata dal commerciante spagnolo Mart\u00edn de \u00c1lzaga, gi\u00e0 eroe della resistenza durante le invasioni britanniche e protagonista di un tentato colpo di Stato contro il vicer\u00e9 Santiago de Liniers nel 1809; la reazione del governo, nel quale si distinse l'operato del segretario Rivadavia, fu durissima, e port\u00f2 all'esecuzione di 41 persone, compreso lo stesso \u00c1lzaga, e all'esilio di numerose altre.\nLa crisi e la caduta.\nIl prestigio del Triumvirato, gi\u00e0 profondamente minato dallo scioglimento dell'assemblea, sub\u00ec un ulteriore colpo dalla guerra contro i realisti; disobbedendo agli ordini del governo, che gli aveva chiesto di ripiegare su C\u00f3rdoba, Manuel Belgrano riusc\u00ec a fermare l'invasione nemica a Tucum\u00e1n, vincendo un'importantissima battaglia.\nAlla scadenza del mandato di Sarratea, la nuova assemblea si riun\u00ec il 6 ottobre per nominarne il successore; Monteagudo, eletto nella citt\u00e0 di Mendoza, ne fu escluso per mezzo di una commissione elettorale, cos\u00ec come altri esponenti radicali. L'8 ottobre 1812, reparti dell'esercito guidati da Alvear e San Mart\u00edn, accompagnati dai civili vicini alla \"Sociedad Patri\u00f3tica\", occuparono la piazza, chiedendo all'esecutivo le dimissioni, la consegna provvisoria del potere al \"cabildo\" e la convocazione immediata di un'Assemblea generale. Di fronte alla sommossa, i triumviri si dimisero; l'autorit\u00e0 municipale nomin\u00f2 un nuovo esecutivo di tre membri, il cosiddetto Secondo Triumvirato, che avrebbe dovuto rimanere in carica fino alla convocazione di un'Assemblea Generale, destinata a redigere una nuova costituzione."}
{"id": "4448244", "revid": "606039", "url": "https://it.wikipedia.org/wiki?curid=4448244", "title": "Carduus marianus", "text": ""}
{"id": "4448245", "revid": "606039", "url": "https://it.wikipedia.org/wiki?curid=4448245", "title": "Centaurea dalmatica", "text": ""}
{"id": "4448247", "revid": "606039", "url": "https://it.wikipedia.org/wiki?curid=4448247", "title": "Mariana lactea", "text": ""}
{"id": "4448248", "revid": "606039", "url": "https://it.wikipedia.org/wiki?curid=4448248", "title": "Silybum leucanthum", "text": ""}
{"id": "4448258", "revid": "767487", "url": "https://it.wikipedia.org/wiki?curid=4448258", "title": "Silybum maculatum", "text": ""}
{"id": "4448261", "revid": "606039", "url": "https://it.wikipedia.org/wiki?curid=4448261", "title": "Silybum mariae", "text": ""}
{"id": "4448264", "revid": "606039", "url": "https://it.wikipedia.org/wiki?curid=4448264", "title": "Silybum pygmaeum", "text": ""}
{"id": "4448276", "revid": "443105", "url": "https://it.wikipedia.org/wiki?curid=4448276", "title": "Junta Grande", "text": ""}
{"id": "4448282", "revid": "74801", "url": "https://it.wikipedia.org/wiki?curid=4448282", "title": "Giuseppe Pomponio", "text": "Biografia.\nFiglio di contadini, assieme al fratello Michelangelo fu a capo di una delle pi\u00f9 importanti bande della provincia di Chieti che semin\u00f2 il terrore per circa nove anni, compiendo omicidi, rapine, saccheggi e sequestri di persona.\nPomponio fu autore di pi\u00f9 di una trentina di omicidi, taluni anche eclatanti, come il rapimento e la conseguente uccisione del barone Gaetano Francescelli o l'assassinio del Capitano della milizia di San Salvo Luigi Ciavatta.\nLa gravit\u00e0 e la frequenza di tali azioni delittuose erano cos\u00ec elevate da portare il sindaco Giuseppe Ciavatta, fratello di Luigi, ad esortare l'intervento dell'esercito e l'attuazione di misure eccezionali: \"\"Da otto mesi che i due briganti Giuseppe e Michelangelo Pomponio uniti a un terzo sconosciuto, e favoriti da ignoti manutengoli, scorrono questo tenimento e tutta la valla del Treste, per cui si hanno a lamentare gravi misfatti, atroci casi di morte violenta e la perduta sicurezza. Ne \u00e8 seguito l'abbandono degli affari e seri dissesti finanziari. Invano l'autorit\u00e0 Pubblica e Militare, con zelo superiore ad ogni elogio, hanno cercato di distruggere la mala pianta, poich\u00e9 le loro fatiche, malgrado il concorso di onesti cittadini, non hanno raggiunto lo scopo. La causa principale dell'insuccesso consiste nel perch\u00e9 i cennati briganti hanno fedeli corrispondenti entro il Comune, e perch\u00e9 i contadini in generale per tema di sanguinose rappresaglie, e taluni per gola dell'oro brigantesco, in buona voglia, ne occultano le mosse. A mali eccezionali bisognano eccezionali rimedi. Quindi crediamo opportuno e conveniente pregare l'Autorit\u00e0 Governativa a permettere ed ordinare tutte quelle misure eccezionali, che si credono della circostanza, tanto relative alla vigilanza e alla chiusura delle masserie sospettose, quanto alla fermata preventiva dei manutengoli\"\u201d. In tal modo il sindaco ottenne che un distaccamento militare si stabilisse nel paese.\nUccisione di Luigi Ciavatta.\nIl 15 settembre 1868, Giuseppe Pomponio, insieme al fratello Michelangelo e ad altri sei briganti, tese un agguato a Luigi Ciavatta, Capitano della milizia di San Salvo, come rappresaglia per l'azione di contrasto portata avanti dai due fratelli Ciavatta. I briganti si nascosero nei pressi dell'incrocio tra le attuali Via del Caravaggio e Contrada Colle Pagano a San Salvo, sapendo che Luigi Ciavatta sarebbe passato l\u00ec, come sua consuetudine, per andare a caccia. Avendolo sorpreso e disarmato, dopo una violenta colluttazione a mani nude, lo uccisero con un colpo di fucile al cuore. In conseguenza di questo fatto, la via dove avvenne l'agguato venne comunemente chiamata \"via della disgrazia\".\nRapimento di Gaetano Franceschelli.\nCon l'arrivo del distaccamento pi\u00f9 volte venne tentata l'espugnazione da parte di carabinieri e guardia nazionale della torre di Montebello, rifugio della banda, senza per\u00f2 l'ottenimento di alcun risultato. Si giunse ad una svolta nell'autunno del 1870, quando venne rapito Gaetano Franceschelli, discendente della famiglia baronale di Montazzoli. Nonostante avessero gi\u00e0 incassato buona parte delle lire di riscatto, i fratelli Pomponio decisero di non liberare il prigioniero, fornendo al capitano Chiaffredo Bergia l'occasione di snidarli dai loro covi.\nL'ufficiale fece spargere la voce di essere stato trasferito altrove; invece con altri 4 carabinieri part\u00ec alla volta di Dogliola appostandosi nei pressi del paese, sulla riva sinistra del fiume Trigno. Dopo ore d'appostamento riuscirono a catturare ed uccidere D'Alena, mentre un altro brigante, Berardino Di Nardo, si dava alla fuga. Giuseppe Pomponio, sentendo i colpi d'arma da fuoco si allontan\u00f2 con il rapito, il quale, seppur avanti con gli anni, attese che Pomponio si addormentasse e gli tolse il fucile: spar\u00f2 due colpi ferendo il brigante alla spalla e di striscio in pieno volto, poi si diede alla fuga per i campi. Pomponio insegu\u00ec facilmente il Franceschelli data l'et\u00e0, lo raggiunse ad un chilometro di distanza e lo fin\u00ec con cinque colpi di rivoltella alla schiena.\nMorte.\nMa le ferite riportate non erano di poco conto e lo costrinsero a chiedere aiuto a Angelo Maria Argentieri. Viste per\u00f2 le condizioni precarie di Pomponio, Argentieri, volendo salvarsi dalla galera, il 27 settembre rifer\u00ec tutto ai carabinieri facendolo catturare in una masseria di Furci, durante il conflitto a fuoco risultante ed il corpo a corpo con Bergia venne ucciso da un colpo di pistola sparatogli dal carabiniere Pavan.\nSecondo un'altra versione Pomponio, gravemente ferito da Franceschelli cerc\u00f2 rifugio presso la masseria del manutengolo Angelo Maria Argentieri di Furci, che tuttavia lo trad\u00ec segnalandone la presenza ai carabinieri, Pomponio venne catturato e trasportato ferito nell'abitato di Furci, dove mor\u00ec senza rivelare i nascondigli delle refurtive. Secondo una terza versione dopo la sua cattura sarebbe stato impiccato, decapitato e il giorno dopo squartato e per monito agli altri briganti, una parte del suo cadavere fu appeso nel bastione di Vasto detto del \u201dBassano\u201d, un braccio all'entrata del castello di Monteodorisio, l'altro braccio sotto l'arcata della \u201dPorte de la Terre\u201d di San Salvo.\nIl fratello Michelangelo, venne ucciso il 2 ottobre, sempre a Furci, dopo che lo stesso Argentieri aveva indicato il suo rifugio nella masseria della brigantessa Filomena Soprano, di Itri, druda di D'Alena."}
{"id": "4448286", "revid": "767487", "url": "https://it.wikipedia.org/wiki?curid=4448286", "title": "Schizocarpo", "text": "Uno schizocarpo \u00e8 un tipo di frutto secco che giunto a maturazione si divide in pi\u00f9 parti indeiscenti detti mericarpi, ognuno dei quali deriva da un carpello e contiene uno o pi\u00f9 semi.\nDeriva da un ovario pluricarpellare sincarpico pluriloculare in cui ogni loggia si disarticola per dare un achenio generalmente monospermio (un solo seme), ma non sempre, ad esempio i mericarpi del genere \"Abutilon\" contengono due o pi\u00f9 semi. Il singolo achenio prende il nome di mericarpo (classificazione non considerata valida da tutti).\nIn base al numero degli acheni lo schizocarpo pu\u00f2 essere:"}
{"id": "4448292", "revid": "729019", "url": "https://it.wikipedia.org/wiki?curid=4448292", "title": "Stazione di Shimo-Kitazawa", "text": "La \u00e8 una stazione ferroviaria di interscambio di Tokyo, situata nel quartiere di Setagaya. Presso di essa si incrociano le linee Inokashira della Kei\u014d Corporation e la linea Odawara delle ferrovie Odaky\u016b. La stazione serve il quartiere di Shimokitazawa, zona molto frequentata dai giovani, e si trova a 3\u00a0km da Shibuya.\nStoria.\nLa stazione Odakyu fu inaugurata il 1\u00ba aprile 1927, mentre quella della Keio il 1\u00ba agosto 1933. Essa fu anche location del film \"Tokyo Eyes\", una coproduzione franco-giapponese thriller/romance con Shinji Takeda e Hinano Yoshikawa, diretto dal francese Jean-Pierre Limosin.\nA partire dal 22 febbraio 2013 \u00e8 stata introdotta la numerazione di stazione sulla linea Keio, e Shimo-Kitazawa ha assunto il codice \"IN05\"."}
{"id": "4448293", "revid": "564451", "url": "https://it.wikipedia.org/wiki?curid=4448293", "title": "Stazione di Shimokitazawa", "text": ""}
{"id": "4448297", "revid": "196390", "url": "https://it.wikipedia.org/wiki?curid=4448297", "title": "Metropolitana di Catanzaro", "text": ""}
{"id": "4448306", "revid": "339392", "url": "https://it.wikipedia.org/wiki?curid=4448306", "title": "Sant'Angelo Calcio", "text": ""}
{"id": "4448307", "revid": "729019", "url": "https://it.wikipedia.org/wiki?curid=4448307", "title": "Stazione di Meidaimae", "text": "La \u00e8 una stazione ferroviaria di interscambio di Tokyo, situata nel quartiere di Setagaya. Presso di essa si incrociano le linee Inokashira e linea Kei\u014d, entrambe della Kei\u014d Corporation, anche se di scartamento differente. La stazione serve l'area di Meidaimae, zona universitaria, e si trova a 4,9\u00a0km da Shibuya e 5,2\u00a0km da Shinjuku.\nStoria.\nLa stazione venne aperta il 15 aprile 1913 col nome di . Venne quindi rinominata nel 1917, e quindi Meidaimae l'8 febbraio 1935. I binari della linea Inokashira arrivarono il 1\u00ba agosto 1933.\nDal 22 febbraio 2013 \u00e8 stata attivata la numerazione di stazione, che per questa stazione \u00e8 \"KO06\" sulla linea Keio, e \"IN08\" per la Inokashira.\nStruttura.\nL'ingresso della stazione si trova al piano terra, con i binari della linea Kei\u014d al secondo piano, e quelli della linea Inokashira al piano sotterraneo"}
{"id": "4448308", "revid": "339392", "url": "https://it.wikipedia.org/wiki?curid=4448308", "title": "AC Sant'Angelo", "text": ""}
{"id": "4448313", "revid": "767487", "url": "https://it.wikipedia.org/wiki?curid=4448313", "title": "Quartette", "text": "Quartette \u00e8 un cortometraggio muto del 1895 diretto da William Heise o W.K.L. Dickson.\nIl film riprende una scena dal lavoro teatrale \"Trilby\", tratto dal romanzo \"Trilby\" di George L. Du Maurier pubblicato nel 1894.\nTrama.\nIl film riporta una scena dalla novella Trilby.\nProduzione.\nIl film fu prodotto dall'Edison Manufacturing Company.\nDistribuzione.\nDistribuito dalla Edison Manufacturing Company, il cortometraggio - conosciuto anche con il titolo \"Trilby Quartette\" - usc\u00ec nelle sale cinematografiche statunitensi nel 1895."}
{"id": "4448320", "revid": "339392", "url": "https://it.wikipedia.org/wiki?curid=4448320", "title": "W.K.L. Dickson", "text": ""}
{"id": "4448324", "revid": "729019", "url": "https://it.wikipedia.org/wiki?curid=4448324", "title": "Stazione di Eifukuch\u014d", "text": "La \u00e8 una stazione ferroviaria di Tokyo, situata nel quartiere di Suginami. Essa serve la Inokashira della Kei\u014d Corporation. La stazione si trova a 6,0\u00a0km dal capolinea di Shibuya.\nStoria.\nDal 22 febbraio 2013 \u00e8 stata attivata la numerazione di stazione, che per questa stazione \u00e8 \"IN09\".\nStruttura.\nLa stazione \u00e8 dotata di 4 binari con due marciapiedi a isola centrali. Il fabbricato viaggiatori \u00e8 sopraelevato, com binari a livello del terreno."}
{"id": "4448327", "revid": "729019", "url": "https://it.wikipedia.org/wiki?curid=4448327", "title": "Leopoldo De Renzis", "text": "Biografia.\nEsponente della famiglia che aveva avuto come capostipite Cola di Rienzo, Leopoldo De Renzis nacque a Teano ed apparteneva al ramo dei baroni di Montanaro e tenutari di Francolise.\nDalle poche notizie biografiche disponibili sul suo conto, si deriva che sia stato allievo della Scuola militare Nunziatella, e che vi abbia conosciuto alcuni tra i protagonisti dei moti repubblicani di diversi anni dopo, come il lontano parente Carlo Lauberg, Gabriele Manthon\u00e9 e Pasquale Baffi.\nCome ufficiale dei Dragoni, partecip\u00f2 agli scontri presso Velletri contro le truppe del generale Championnet, dopo la disfatta dell'esercito napoletano nella battaglia di Civita Castellana. In seguito alla dissoluzione dell'esercito, ed alla fuga di Ferdinando IV di Borbone in Sicilia sotto protezione inglese, De Renzis fu congedato e ripar\u00f2 inizialmente a Terracina. Recatosi a Napoli, vi incontr\u00f2 Lauberg, che era tornato in Italia dall'esilio al seguito delle truppe francesi, ed insieme a suo fratello Stanislao De Renzis fu inserito nel governo della neonata Repubblica Partenopea. In particolare, Stanislao ricevette l'incarico di Ministro dell'Interno, e Leopoldo di Ministro della Guerra. Il 29 marzo 1799 Stanislao, dalla salute gi\u00e0 precaria, mor\u00ec, e pertanto Leopoldo and\u00f2 a Capua ed ingiunse alla vedova e ai figli di lasciare la citt\u00e0 e di raggiungerlo a Napoli.\nDurante il suo incarico di governo, Leopoldo De Renzis collabor\u00f2 attivamente con Francesco Caracciolo a ricostruire una parvenza di marina da guerra, armando con cannoni alcune zattere e tartane e riuscendo ad impedire lo sbarco immediato degli inglesi a Procida. Si adoper\u00f2 inoltre per riorganizzare le truppe napoletane disperse nelle campagne, e a convincerle a prestare servizio per la Repubblica.\nCon il volgere al termine del 1799, Championnet abbandon\u00f2 Napoli, lasciando i repubblicani alla merc\u00e9 delle forze dell'Esercito della Santa Fede, capitanate dal cardinale Fabrizio Ruffo. Nel frattempo, a Capua tutte le propriet\u00e0 di famiglia, comprese quelle del fratello Stanislao, furono saccheggiate, lasciando senza mezzi i superstiti.\nDe Renzis partecip\u00f2 alla difesa del Maschio Angioino, rimanendovi gravemente ferito. Catturato, fu condannato a morte per crimini contro lo stato e giacobinismo, e portato all'esecuzione in piazza del Mercato su una sedia, dato che non era in grado di camminare. \u00c8 incerto se fu impiccato o decapitato, ma in ogni caso la sua salma fu gettata in una fossa comune nella vicina chiesa del Carmine."}
{"id": "4448331", "revid": "729019", "url": "https://it.wikipedia.org/wiki?curid=4448331", "title": "Stazione di Kugayama", "text": "La \u00e8 una stazione ferroviaria di Tokyo, situata nel quartiere di Suginami. Essa serve la Inokashira della Kei\u014d Corporation.\nStruttura.\nLa stazione \u00e8 dotata di 2 binari con un marciapiede a isola centrale. Il fabbricato viaggiatori \u00e8 sopraelevato, com binari a livello del terreno, e ospita un panificio, una libreria e un ristorante italiano."}
{"id": "4448333", "revid": "585241", "url": "https://it.wikipedia.org/wiki?curid=4448333", "title": "Aslan Usojan", "text": "Incominci\u00f2 le sue attivit\u00e0 criminali in Georgia, e prosegu\u00ec a Mosca, negli Urali, in Siberia, Uzbekistan, Krasnodar, So\u010di, e altre regioni dell'ex Unione Sovietica.\nSecondo l'Economist \u00e8 considerato un mafioso russo.\nSi \u00e8 ipotizzato anche che avesse fornito illecitamente armi ai movimenti separatisti curdi, come il PKK che sta combattendo contro lo stato turco per un Kurdistan autonomo e per i diritti politici e culturali dei curdi in Turchia.\nIl 16 gennaio 2013, \u00dbsoyan fu colpito alla testa a Mosca da un cecchino dal sesto piano dell'appartamento del palazzo adiacente e malgrado gli sforzi delle sue guardie del corpo e degli operatori dell'ambulanza mor\u00ec durante il tragitto verso l'ospedale.\nLa famiglia decise poi di seppellirlo nella sua citt\u00e0 natale Tbilisi.\nLa sua morte potrebbe essere collegata con gli investimenti per la costruzione delle strutture olimpiche a So\u010di."}
{"id": "4448336", "revid": "287204", "url": "https://it.wikipedia.org/wiki?curid=4448336", "title": "Jaromir Malek", "text": ""}
{"id": "4448341", "revid": "729019", "url": "https://it.wikipedia.org/wiki?curid=4448341", "title": "Stazione di Komaba-T\u014ddaimae", "text": "La \u00e8 una stazione ferroviaria di Tokyo, situata nel quartiere di Meguro. Essa serve la Inokashira della Kei\u014d Corporation e presso la stazione si trova il campus di Komaba dell'Universit\u00e0 di Tokyo.\nStruttura.\nLa stazione \u00e8 dotata di 2 binari con un marciapiede a isola centrale. Il fabbricato viaggiatori \u00e8 sopraelevato, com binari a livello del terreno, e ospita un panificio, una libreria e un ristorante italiano."}
{"id": "4448344", "revid": "1573940", "url": "https://it.wikipedia.org/wiki?curid=4448344", "title": "Chiesa di Santa Maria la Bruna di Lanciasino", "text": "La chiesa di Santa Maria la Bruna di Lanciasino era un luogo di culto di Napoli. I suoi ruderi sorgono nei pressi della Rotonda di Arzano e del quartiere di Secondigliano, nel luogo dove nel 1500 esisteva l'antico Casale di Lanciasino.\nIl Comune di Napoli ha dato affido ad una associazione di volontariato del luogo il compito di recuperare il sito e di presidiare l'antica chiesa, pi\u00f9 volte ridotta a una discarica abusiva.\nStoria.\nDel villaggio di Lanciasino, uno degli antichi Casali di Napoli, si ha notizia fino dalla XV indizione, tenuta nell'anno 47 (pi\u00f9 probabilmente nell'anno 41\u00b0, ossia il 1017) degli imperatori Basilio II Bulgaroctono e Costantino VIII. \nSi sa che era situato al confine tra i Casali di Secondigliano, Arzano e Casavatore e la Chiesa, come accadeva in tutti gli antichi borghi, rappresentava il fulcro del villaggio e il punto di riferimento per tutti gli abitanti.\nDagli atti risulta che il Casale di Lanciasino, il cui nome poteva significare dal dialetto \"Lancia in seno\", e quindi legato alla Madonna addolorata, il 23 novembre 1555 era ancora un Casale indipendente, ma poi, successivamente, essendo troppo piccolo, fu aggregato al Casale di Secondigliano.\nLa storia della cinquecentesca chiesa di Santa Maria la Bruna di Lanciasino \u00e8 poco nota e non esistono molte testimonianze. Quelle esistenti risalgono al 1515, anche se la costruzione originale sulla quale l'edificio \u00e8 stato eretto risulta essere ancora pi\u00f9 antica.\nLa chiesa di Santa Maria la Bruna, fu eretta quasi certamente su un pi\u00f9 vecchio luogo di culto cristiano che gi\u00e0 nel I sec. aveva preso il posto di un antico tempietto pagano.\nFu il centro di culto per i fedeli di questo piccolo villaggio, che si dedicavano all'agricoltura e alla raccolta e alla lavorazione del lino e del cotone.\nNel 1978 la Curia di Napoli, dopo averla sconsacrata come di norma, vendette per 10 milioni di lire l'immobile ad un privato che lo utilizz\u00f2 come deposito.\nNell'aprile del 1997, a seguito di denunce e di articoli sui principali quotidiani locali, l'ufficio centrale per i beni archeologici, artistici e storici intervenne decretando che il rudere fosse protetto ai sensi della legge 1939 n\u00b0 1029 sulla tutela delle cose di interesse storico \u2013 artistico. \nLa chiesa di Santa Maria la Bruna di Lanciasino per\u00f2 resta ancora abbandonata e necessita urgentemente di restauri. \nEssa rappresenta l'unica importante testimonianza storica per il quartiere di Secondigliano e per il Rione dei fiori, recentemente sorto precisamente nel luogo dove un tempo sorgeva l'antico Casale di Lanciasino.\nDescrizione.\nLa facciata della chiesa \u00e8 in pietra e presenta un bellissimo rosone ormai decaduto. Il campanile in stile rinascimentale \u00e8 ancora in piedi, nonostante segni di cedimento strutturale.\nAll'interno i pavimenti policromi, sono stati orribilmente deturpati, cos\u00ec come l'immagine della Madonna, gli angeli e il pulpito in marmo sono anneriti dalla fuliggine e dall'umidit\u00e0 che ha reso quasi irriconoscibili le opere d'arte in essa contenute.\nGiacciono ancora a terra capitelli in marmo, e numerose altre parti delle decorazioni del soffitto.\nDalle finestre monofore continua a entrare acqua piovana."}
{"id": "4448346", "revid": "109651", "url": "https://it.wikipedia.org/wiki?curid=4448346", "title": "Episodi di The Americans (serie televisiva 2013)", "text": ""}
{"id": "4448350", "revid": "599013", "url": "https://it.wikipedia.org/wiki?curid=4448350", "title": "Glenn Hagan", "text": "Carriera.\nDopo tre stagioni alla Saint Bonaventure University venne selezionato al secondo giro del Draft NBA 1978 dai Philadelphia 76ers, venendo svincolato nel settembre dello stesso anno. Dal maggio al settembre 1980 \u00e8 stato ingaggiato dagli Atlanta Hawks, senza per\u00f2 scendere mai in campo; allo stesso modo and\u00f2 con i Boston Celtics (da aprile ad ottobre 1981). Il 2 novembre 1981 firma con i Detroit Pistons, con cui disputa 4 partite in NBA, venendo svincolato il 23 dello stesso mese."}
{"id": "4448351", "revid": "767487", "url": "https://it.wikipedia.org/wiki?curid=4448351", "title": "John Paul Goode", "text": "Fu uno dei geografi chiave del periodo iniziale della geografia statunitense, dal 1900 al 1940 (McMaster and McMaster 306). Goode nacque a Stewartville, in Minnesota, il 21 novembre 1862. Si laure\u00f2 presso la University of Minnesota nel 1889 e consegu\u00ec il dottorato in Economia presso la University of Pennsylvania nel 1903. Nel corso del 1903 gli fu offerta una posizione come professore nel dipartimento di geografia dell'Universit\u00e0 di Chicago (Haas and Ward 241, 243).\nAtlante di Goode.\nDue dei primi studenti di Goode (Leppard and Espenshade) lo aiutarono a creare \"l'atlante scolastico di Goode\" (pi\u00f9 tardi denominato \"Atlante mondiale di Goode\"), pubblicato per la prima volta nel published in 1923 da Rand McNally. Goode dichiar\u00f2 che \u201cOgni pollice quadrato nella mappa rappresenta lo stesso numero di miglia quadrate della superficie terrestre cos\u00ec come ogni altro pollice quadrato della mappa\u201d (cit. \u201c[E]very square inch in the map represents the same number of square miles of the earth's surface as any other square inch in the map\u201d(Schulten p187) ). Talora infatti utilizz\u00f2 la \"Goode's Homolesine Equal Area Projection\"; di esempio citiamo la tavola che riguarda l'Oceano Pacifico, che presenta peraltro enormi distorsioni nella rappresentazione cartografica (es. Australia). L'atlante viene tuttora pubblicato ed \u00e8 giunto alla ventunesima edizione.\nNel 1928, con una salute cagionevole ed all'et\u00e0 di 66 anni, Goode ebbe un attacco di cuore. Il 5 agosto 1932, John Paul Goode mor\u00ec all'et\u00e0 di 69 anni(Hass and Ward p246)."}
{"id": "4448353", "revid": "1543377", "url": "https://it.wikipedia.org/wiki?curid=4448353", "title": "Buick Lucerne", "text": "La Lucerne \u00e8 un'autovettura full-size prodotta dalla Buick tra i model year 2006 e 2011.\nIl contesto.\nIntrodotta al salone dell'automobile di Chicago del 2005, la Lucerne ha sostituito sia la Park Avenue che la LeSabre per il model year 2006. La Lucerne ha rappresentato il modello al top della gamma Buick fino al 2011, quando \u00e8 stata tolta dal mercato. Non \u00e8 stato annunciato nessun modello successore. La Lucerne era basata su una versione rivista del pianale H della General Motors, che in seguito sarebbe stato utilizzato sulla Pontiac Bonneville.\nCaratteristiche.\nLa Lucerne possedeva come motore base il propulsore V6 \"3800\" da 3,8 L di cilindrata (da cui il nome \"3800\"). Era invece opzionale il V8 Cadillac da 4,6 L. La Lucerne era anche disponibile con il sistema di sospensioni attive \"Magnetic Ride Control\", gi\u00e0 utilizzato sulla Corvette. Tutti i modelli General Motors che avevano installato i motori V6 Buick da 3,8 L furono le prime vetture SULEV (cio\u00e8 \"Super Ultra Low Emission Vehicles\", ossia veicoli ad emissioni nocive ultrabasse). Il motore era montato anteriormente, e la trazione era all\u2019avantreno. I cambi disponibili erano due, entrambi automatici a quattro rapporti. Uno era il \"4T65-E\", che era montato quando il modello aveva installato il motore V6, mentre l'altro era il \"4T80-E\", che era invece montato in associazione al propulsore V8.\nIl prezzo base della Lucerne era pi\u00f9 basso di quello della LeSabre, sua vettura antenata, sebbene l'opzione che contemplava l'installazione del motore V8 aumentava il prezzo a livello di quello della Park Avenue.\nSeguendo la tradizione della Buick, la Lucerne aveva installato le finte prese d\u2019aria \"Ventiport\" sui parafanghi anteriori in una quantit\u00e0 che corrispondeva al numero dei cilindri, cio\u00e8 tre o quattro per lato in base a s\u00e9 l'esemplare avesse avuto installato, rispettivamente, un motore V6 o V8.\nLa Lucerne \u00e8 stata assemblata a Hamtramck, nel Michigan, insieme alla Cadillac DTS ed \u00e8 stata offerta inizialmente con tre allestimenti, \"CX\", \"CXL\" (con il motore a sei cilindri) e \"CXS\" (con il propulsore V8).\nNel 2008 la Lucerne \u00e8 stata oggetto di alcuni aggiornamenti. Nell'occasione la Buick cominci\u00f2 ad offrire il sistema che avvertiva il conducente quando la vettura usciva dalla corsia di marcia senza la volontariet\u00e0 da parte del guidatore. Inoltre, vennero aggiornati i colori della carrozzeria. Furono anche introdotti altri due livelli di allestimento, il \"CXL Special Edition\" (equipaggiato meglio del \"CXL\") ed il \"Super\".\nNel 2009 la Lucerne fu aggiornata nuovamente. Tra le novit\u00e0 ci fu un nuovo motore base, il V6 \"LZ9\" da 3,9 L, la connettivit\u00e0 Bluetooth e l'XM Satellite Radio. Nell'occasione, la Buick annunci\u00f2 che la Lucerne sarebbe stata disponibile con motore Flex senza costi aggiuntivi.\nNel 2010 per tutte le Lucerne furono disponibili i pannelli sottoporta, la calandra e i fendinebbia installati precedentemente solo sull'allestimento \"Super\".\nNell'ultimo anno di produzione (2011), la Lucerne non fu aggiornata.\nLa Lucerne Super.\nIntrodotta al salone dell'automobile di New York del 2007, la Lucerne Super era la versione pi\u00f9 potente e lussuosa del modello. Il motore installato era un V8 Northstar da 4,6 L che erogava 17\u00a0CV in pi\u00f9 del propulsore montato sulla CXS. La Lucerne Super era dotata di uno spoiler posteriore che concorreva a creare un aspetto sportiveggiante. La produzione della Lucerne Super \u00e8 iniziata nel 2008.\nL'omaggio a Louis Chevrolet.\nIl nome \"Lucerne\" \u00e8 stato un omaggio non ufficiale alla Svizzera, cio\u00e8 al Paese da cui proveniva Louis Chevrolet, fondatore dell'omonima casa automobilistica. La prima idea di richiamare la citt\u00e0 natale di Louis Chevrolet, La Chaux-de-Fonds, non ebbe seguito perch\u00e9 questo centro abitato \u00e8 una citt\u00e0 industriale sede, tra l'altro, di molte industrie orologiere, e quindi non era un esempio di luogo che rappresentasse la bellezza della Svizzera, perlomeno per l'immaginario collettivo degli statunitensi. Fu quindi scelta Lucerna (in inglese \"Lucerne\"). Localizzata al centro del territorio svizzero, Lucerna \u00e8 invece famosa per essere tra le pi\u00f9 belle e visitate citt\u00e0 della nazione elvetica.\nLa sicurezza.\nLa Buick Lucerne ha ottenuto il giudizio complessivo di \"Good\" dall'Insurance Institute for Highway Safety per gli impatti frontali.\nLa fine della produzione.\nL'ultima Lucerne \u00e8 stata assemblata il 15 giugno 2011. Non sono stati annunciati modelli successori. Con l'introduzione della Verano nel 2012, la LaCrosse ha preso il posto della Lucerne come modello di punta della gamma Buick."}
{"id": "4448359", "revid": "767487", "url": "https://it.wikipedia.org/wiki?curid=4448359", "title": "Trilby (film 1923)", "text": "Trilby \u00e8 un film muto del 1923 diretto da James Young, una delle numerose versioni per il cinema di \"Trilby\", romanzo di George L. Du Maurier pubblicato nel 1894.\nTrama.\nA Parigi, nel Quartiere Latino, lo studente Little Billee incontra Trilby, una giovane modella di cui si innamora. Ma Trilby suscita anche l'interesse di Svengali, un torbido individuo che, ipnotizzata la ragazza, la porta via con s\u00e9. Trilby, sotto l'influenza di Svengali a cui non riesce a sottrarsi, diventa una prodigiosa cantante. Little Billee - che ha abbandonato le sue ricerche - sembra quasi averla dimenticata quando, per caso, la ritrova, riconoscendola nella famosa Madame Svengali, una cantante alla moda che furoreggia nei teatri. Il primo brano in cui si esibisce \u00e8 un trionfo. Ma quando Svengali ha un attacco di cuore e perde la sua influenza su Trilby, la giovane non riesce pi\u00f9 a raggiungere quei livelli di eccellenza che l'hanno resa famosa. Il suo canto \u00e8 diventato men che mediocre e la sua esibizione viene coperta dai fischi del pubblico furibondo e deluso. Trilby sembra risvegliarsi da un sogno: torna ad essere quella che era stata una volta, riconosce Little Billee, riunendosi a lui. Ma gli sforzi a cui \u00e8 stata costretta per poter cantare hanno minato la sua salute. Esausta, senza pi\u00f9 forze, Trilby muore.\nProduzione.\nLe riprese del film, prodotto dalla Richard Walton Tully Productions, iniziarono negli United Studios, a Hollywood. Oltre al finale drammatico che chiude la storia, venne girato - in alternativa - anche un \"happy ending\".\nDistribuzione.\nIl copyright del film, richiesto dalla Richard Walton Tully Productions, fu registrato il 17 luglio 1923 con il numero LP19206.\nDistribuito dall'Associated First National Pictures, il film - presentato da Richard Walton Tully - usc\u00ec nelle sale cinematografiche statunitensi il 29 luglio 1923.\nCopia della pellicola si trova conservata negli archivi dell'EYE Film Institute Netherlands di Amsterdam."}
{"id": "4448362", "revid": "2130303", "url": "https://it.wikipedia.org/wiki?curid=4448362", "title": "Chiesa di Santa Maria delle Grazie al Moiariello", "text": "La chiesa di Santa Maria delle Grazie al Moiariello (nota anche come Cappella Cotugno) \u00e8 una chiesa di Napoli di interesse storico e artistico, sita in Salita Moiariello, nella zona di Capodimonte, non lontano dal Palazzo Torre Palasciano.\nQuesta chiesa, dedicata alla Madonna delle Grazie, \u00e8 detta comunemente \"Cappella Cotugno\" perch\u00e9 posta in una propriet\u00e0, che, fino ai principi del secolo XIX era del celebre medico cattolico Domenico Cotugno.\nAttualmente \u00e8 sede della Commanderia \"Ex val Vesuvio\" dell'Associazione Templari Cattolici d'Italia, che ne ha curato la riapertura al culto e la ristrutturazione dopo anni di chiusura per inagibilit\u00e0.\nStoria.\nIl tempietto fu edificato nel 1741 a proprie spese dal Sacerdote don Francesco Grassi, il quale si indusse a elevarlo perch\u00e9 i suoi antenati, che possedevano da Sopramuro a Caponapoli, avevano una cappella consacrata alla Vergine delle Grazie presso le muraglie del Re Corrado, la quale per\u00f2, verso il 1400, fu distrutta. L'abate Grassi, che era uno degli ultimi tardi nipoti della estinta famiglia, dopo circa 300 anni volle edificare il tempietto al Moiariello e lo dedic\u00f2 appunto alla Vergine delle Grazie in memoria di quello gi\u00e0 distrutto a Caponapoli.\nSorgendo sui terreni di propriet\u00e0 del medico Domenico Cotugno la Cappella fu presto chiamata dal popolo con il nomignolo di \"Cappella Cotugno\" e fu affidata ai Padri Teatini di Napoli che la ebbero in grande cura e la ufficiarono fino al 1886, anno in cui ci fu l'ultima soppressione. Le propriet\u00e0 dei Teatini e l'annessa chiesetta, caddero nelle mani del Demanio.\nLa Cappella rest\u00f2 chiusa per un po', ma venne riaperta al culto con l'opera solerte dei sacerdoti Luigi Scala ed Alberto Di Mattia, i quali cominciarono ad ufficiare ed a restaurare con l'aiuto degli abitanti delle ville circostanti. \nIl tempietto per\u00f2, sebbene migliorato, aveva bisogno di un generale restauro. Le prime mosse furono fatte dal cav. Francesco De Luca e dalla sua consorte, che, a proprie spese, fecero costruire in marmo i due altarini del Cuore di Ges\u00f9 e di Maria, i quali erano in fabbrica e pressoch\u00e9 cadenti.\nSpinto da quest'altro miglioramento il rettore Pasquale Vanacore propose ai signori villeggianti il restauro generale della Chiesa, da farsi con le loro spontanee oblazioni. I primi a rispondere all'appello a contribuire generosamente furono il nominato cav. De Luca e Achille Venerosi. \nNel novembre 1886 la chiesetta fu chiusa a si dette mano ai lavori. Nel giorno 4 settembre 1887 il restauro era compiuto ed il tempietto fu riaperto al culto con la celebrazione di splendide feste.\nLa chiesa sub\u00ec un restauro dal Comune di Napoli con il concorso dei fedeli dal Luglio 1964 al febbraio 1965. Dopo alcuni anni torn\u00f2 in stato di abbandono. Nel 1980, a causa del terremoto, alcune famiglie di sfollati trovarono rifugio nella canonica e, profittando dello stato di abbandono della Cappella, la occuparono lasciandola esposta al saccheggio di svariati arredi sacri ed opere che essa conteneva.\nTra le varie cose, furono completamente asportati i marmi della balaustra, oggi completamente inesistente, e alcuni marmi decorativi degli altari minori, cos\u00ec come fu completamente trafugato l'antico pavimento in maioliche del 1700 del quale restano alcune mattonelle dietro l'Altare Maggiore, queste non asportate per la complessit\u00e0 e la mancanza di spazio della struttura.\nNegli anni 90, alcuni residenti decisero di autotassarsi per ricomporre il danno, ma il restauro selvaggio imbianc\u00f2 gran parte delle pareti facendone perdere l'originale bellezza.\nNel 2012 il Rettore, don Antonio Cannatelli, ha dato mandato di presidiare il tempietto all'Associazione Templari Cattolici d'Italia, e ha concesso l'utilizzo della casa canonica alla \"Commanderia Ex val Vesuvio\" dell'Ordine. Ai fratelli dell'Ordine Templare va il merito di aver ristrutturato in parte e recuperato la chiesetta restituendola al culto dei fedeli.\nDescrizione.\nIl tempietto in parola \u00e8 decorato con tre altari. Sull'altare maggiore, si venera la Vergine delle Grazie in una stupenda tavola dipinta dal rinomato Andrea da Salerno e sugli altarini minori laterali, uno a destra e uno a sinistra, due tele, rappresentanti il \"Cuore di Ges\u00f9\" e il \"Cuore Immacolato di Maria\", dipinti regalati dall'artista Federico Maldarelli.\nLe pareti sono ornate con eleganti stucchi imitanti il marmo statuario con le riquadrature imitanti il travertino di cui le finissime dorature originarie sono andate del tutto scomparse. Scendono vagamente ad ornare le pareti serti di fiori dipinti a maioliche con altri artistici fregi. Il tutto presenta una soave armonia di linee, di ornati e di colori, in cui l'occhio dolcemente si riposa.\nOggi la Cappella custodisce, tra le altre opere, anche un crocifisso ligneo opera del maestro Sergio Allocati."}
{"id": "4448365", "revid": "1543377", "url": "https://it.wikipedia.org/wiki?curid=4448365", "title": "Cycas wadei", "text": "Cycas wadei \u00e8 una pianta appartenente alla famiglia delle Cycadaceae endemica delle Filippine.\nDistribuzione e habitat.\nQuesta specie \u00e8 endemica dell'isola di Culion, nelle Filippine.\nSi incontra in ambienti piuttosto xerici a bassa altitudine caratterizzati da boschetti e cespugli alternati a vaste estensioni erbose.\nConservazione.\nLa \"IUCN Red List\" classifica \"C. wadei\" come specie in pericolo critico a causa del ristrettissimo areale. L'habitat \u00e8 minacciato dagli incendi e dall'urbanizzazione. Il numero di individui in natura si calcola non superi le 5000 unit\u00e0."}
{"id": "4448369", "revid": "729019", "url": "https://it.wikipedia.org/wiki?curid=4448369", "title": "Linea principale Takayama", "text": "La , \u00e8 una linea ferroviaria giapponese a scartamento ridotto di circa 225\u00a0km che collega Gifu con Toyama. Nella parte settentrionale la linea \u00e8 gestita dalla JR West, mentre nella maggior parte del restante percorso, dalla JR Central. La ferrovia collega direttamente l'area metropolitana del Ch\u016bky\u014d (la conurbazione di Nagoya) con la regione dell'Hokuriku, sebbene utilizzando una combinazione di Shinkansen e linea principale Hokuriku i tempi di percorrenza siano migliori. Tuttavia la linea, passando all'interno delle spettacolari aree della vecchia provincia di Hida e le montagne di Gifu, rappresenta un'importante arteria turistica: fra le varie attrazioni turistiche si hanno la citt\u00e0 di Takayama, le case dai tetti di paglia di Shirakawa-g\u014d e il fiume Kiso.\nStoria.\nLa prima sezione della linea, fra Gifu e Kagamigahara, fu aperta nel 1920, e l'intera linea venne completata nel 1934. \nFra il 2004 e il 2007, parte della linea fra Tsunogawa e Inotani fu chiusa a causa di un'alluvione che ne danneggi\u00f2 la struttura.\nServizi.\nL'espresso limitato \"Hida\" collega Nagoya con Takayama, Hida-Furukawa e Toyama, con dieci coppie al giorno, e \u014csaka con Takayama con una coppia al giorno.\nLa linea \u00e8 in genere divisa, per i servizi locali, in tre sezioni, fra Gifu e Takayama, fra questa e Inotani, e quindi da quest'ultima fino a Toyama. Fra Gifu e Mino-\u014cta ci sono circa 2 treni locali all'ora, mentre per circa 4 ore non sono presenti locali fra Gero e Takayama.\nPassing loops.\nHisuiky\u014d.\nHichis\u014d (Coordinate: )\nWashibara.\nShirakawa\nFukurai.\nGero\nSh\u014dgano.\nGero "}
{"id": "4448374", "revid": "768068", "url": "https://it.wikipedia.org/wiki?curid=4448374", "title": "John Baines", "text": "Studi.\nHa frequentato il Winchester College, un collegio scolastico maschile di Winchester nella contea di Hampshire, Inghilterra. Per studiare egittologia si trasfer\u00ec all'Universit\u00e0 di Oxford. Ha quindi conseguito un Bachelor of Arts nel 1967, poi progredito in Master of Arts. Nel 1976 ha conseguito il dottorato.\nCarriera universitaria.\nBaines \u00e8 professore in carica di egittologia all'Universit\u00e0 di Oxford. Detiene la carica dal 1976, quando, all'et\u00e0 di trent'anni, era fra i pi\u00f9 giovani insegnanti di ruolo dell'universit\u00e0. \u00c8 inoltre autore di vari articoli scientifici e pubblicazioni sull'antica civilt\u00e0 egizia.\nI suoi interessi sono rivolti all'arte, alla religione e alle biografie relative all'antico Egitto, alla ricostruzione dell'antica societ\u00e0 egizia e allo studio antropologico e comparativo delle civilt\u00e0 antiche."}
{"id": "4448385", "revid": "767487", "url": "https://it.wikipedia.org/wiki?curid=4448385", "title": "Yvon Joseph", "text": "Carriera.\nGiocatore della Nazionale di pallavolo maschile di Haiti, Joseph non aveva mai giocato a pallacanestro fino al 1980, anno in cui venne scoperto da un allenatore del Miami Dade College. Decise quindi di trasferirsi negli Stati Uniti, e impar\u00f2 ben presto il gioco: al Miami Dade College disput\u00f2 64 partite in due anni, e dal 1982 al 1985 gioc\u00f2 a Georgia Tech.\nVenne selezionato al Draft NBA 1985 dai New Jersey Nets come 36\u00aa scelta assoluta. Disput\u00f2 una sola partita con i Nets, divenendo il primo haitiano nella storia della NBA."}
{"id": "4448391", "revid": "16758", "url": "https://it.wikipedia.org/wiki?curid=4448391", "title": "Francesco Borghi", "text": "Carriera.\nClub.\nFrancesco Borghi crebbe nel settore giovanile dell'Hockey Club Varese, disputando inoltre due campionati dal 2007 al 2009, con 6 punti in 42 presenze. Nel 2009 pass\u00f2 al Real Torino disputando il campionato di Serie A2.\nBorghi nel luglio del 2010 pass\u00f2 invece all'Hockey Milano Rossoblu. Nel corso della stagione 2011-2012 raggiunse il massimo in carriera con 11 punti in 42 partite di stagione regolare, conquistando poi al termine dei playoff infine la promozione in Serie A. In vista della stagione successiva, la prima in Serie A per la squadra milanese, Borghi fu riconfermato nel roster per un altro anno. Nonostante la stagione da titolare, nella successiva stagione 2013-2014 gioc\u00f2 un solo incontro in serie A, disputando la maggior parte delle gare con la maglia del Varese in terza serie.\nRimase col Varese anche nelle stagioni successive, tutte giocate in seconda serie.\nNazionale.\nNella stagione 2008-09 vest\u00ec la maglia della Nazionale italiana nel campionato mondiale Under-18 di Prima Divisione, collezionando cinque presenze. \nDurante le Universiadi del Trentino 2013, chiuse al sesto posto, ha vestito la maglia della nazionale universitaria."}
{"id": "4448397", "revid": "2134764", "url": "https://it.wikipedia.org/wiki?curid=4448397", "title": "Paolo Della Bella (hockeista su ghiaccio)", "text": ""}
{"id": "4448398", "revid": "599013", "url": "https://it.wikipedia.org/wiki?curid=4448398", "title": "The Pit", "text": ""}
{"id": "4448400", "revid": "852336", "url": "https://it.wikipedia.org/wiki?curid=4448400", "title": "Raimon Vidal de Besaudun", "text": ""}
{"id": "4448401", "revid": "729019", "url": "https://it.wikipedia.org/wiki?curid=4448401", "title": "Linea Taketoyo", "text": "La , \u00e8 una linea ferroviaria giapponese a scartamento ridotto di circa 20 km che collega \u014cbu con Taketoyo, entrambe nella prefettura di Aichi in Giappone. La linea \u00e8 gestita dalla JR Central ed \u00e8 a trazione termica. Nel 2010 sono iniziati i lavori per renterla elettrica entro il 2015, quando saranno possibili treni diretti per Nagoya.\nServizi e stazioni.\nSulla linea sono disponibili dei treni rapidi (R) che saltano le stazioni minori."}
{"id": "4448402", "revid": "281901", "url": "https://it.wikipedia.org/wiki?curid=4448402", "title": "Microichthys", "text": ""}
{"id": "4448403", "revid": "33689", "url": "https://it.wikipedia.org/wiki?curid=4448403", "title": "Bernart Vidal", "text": " ipotizza che Bernart avrebbe potuto appartenere alla stessa famiglia di Raimon Vidal de Besaudun."}
{"id": "4448405", "revid": "767487", "url": "https://it.wikipedia.org/wiki?curid=4448405", "title": "Candies (gruppo musicale giapponese)", "text": "Dal 1973 al 1978, Candies \u00e8 un famoso trio pop giapponese. Nel 1977, nonostante la popolarit\u00e0, hanno deciso di sciogliersi. Il loro ultimo concerto \u00e8 diventato leggendario. Quando \u00e8 stato trasmesso in televisione ha raggiunto uno share del 32%.\nCuriosit\u00e0: i nomi dei tre membri (Ran, Miki e Sue) sono i nomi delle protagoniste del manga \"Shugo Chara!\"\nDiscografia.\nSingoli.\nQueste canzoni si trovano su Youtube.\nLead vocal : Sue (1,2,3,4) Ran (5,6,7,8,9,10,11,12,13,14,15,17,18) Miki (16)"}
{"id": "4448406", "revid": "17654", "url": "https://it.wikipedia.org/wiki?curid=4448406", "title": "Gazzetta privilegiata di Milano", "text": ""}
{"id": "4448407", "revid": "17654", "url": "https://it.wikipedia.org/wiki?curid=4448407", "title": "Gazzetta ufficiale di Milano", "text": ""}
{"id": "4448410", "revid": "599013", "url": "https://it.wikipedia.org/wiki?curid=4448410", "title": "The Cub", "text": ""}
{"id": "4448411", "revid": "599013", "url": "https://it.wikipedia.org/wiki?curid=4448411", "title": "Sporting Life", "text": ""}
{"id": "4448412", "revid": "92723", "url": "https://it.wikipedia.org/wiki?curid=4448412", "title": "Pezzi (famiglia)", "text": "Pezzi \u00e8 una famiglia originaria della Valsolda. Il nome \u00e8 ricompreso nel novero delle famiglie di Magistri comacini.\nAlcuni componenti della famiglia passarono a Venezia alla fine del Seicento, ove esercitarono con notevole successo l'attivit\u00e0 mercantile.\nDa questa famiglia discesero alcuni medici piuttosto noti nella Serenissima del XVIII secolo. Particolarmente celebrato fu il dottor Pietro Pezzi, autore di numerose pubblicazioni scientifiche.\nCarlo Antonio Pezzi, fratello di Pietro, fu letterato di simpatie bonapartiste.\nAlberto Pezzi fu uno dei pionieri della moderna industria tessile veneziana, insieme al patrizio veneto Nicol\u00f2 Tron, del quale fu socio nel lanificio di Schio. Avvi\u00f2 uno stabilimento per la produzione laniera a Pieve di Soligo intorno alla met\u00e0 del Settecento e un fortunato negozio di panni di seta, \u00abAll'insegna del lievro\u00bb, a Venezia, in Piazzetta dei Leoni, dietro Piazza San Marco.\nDomenico Pezzi, ultimo figlio di Alberto, fu padre del giornalista Francesco Pezzi e nonno di Gian Jacopo Pezzi e Giulietta Pezzi, a loro volta giornalisti e letterati, nonch\u00e9 di Caterina Pezzi, moglie del patriota veneziano barone Giovanni Francesco Avesani, negoziatore della resa degli austriaci nel 1848.\nUn ramo della stessa famiglia fu nobilitato e risiedette a Mel, in provincia di Belluno, dove Gian Battista Pezzi (Venezia, 1779 - Biadene, 1855), figlio di Antonio Pezzi (Venezia, 1758 - ...) con la moglie Giacomina Brun, vi si trasfer\u00ec nel 1804 per svolgere l'incarico di direttore delle locali carceri. Negli anni '30 dello stesso secolo pass\u00f2 a dirigere le carceri di Biadene di Montebelluna, dove mor\u00ec di colera una ventina di anni dopo. I discendenti di Gian Battista si imparentarono con le famiglie Dall'As\u00e9n, Luzzatto, Dolce e Da Canal. \nUn altro importante ramo prosper\u00f2 tra Venezia e San Polo di Piave."}
{"id": "4448413", "revid": "17654", "url": "https://it.wikipedia.org/wiki?curid=4448413", "title": "Magistri comacini", "text": ""}
{"id": "4448414", "revid": "17654", "url": "https://it.wikipedia.org/wiki?curid=4448414", "title": "Magistri commacini", "text": ""}
{"id": "4448415", "revid": "17654", "url": "https://it.wikipedia.org/wiki?curid=4448415", "title": "Magistri comaceni", "text": ""}
{"id": "4448417", "revid": "599013", "url": "https://it.wikipedia.org/wiki?curid=4448417", "title": "Rose of the World", "text": ""}
{"id": "4448419", "revid": "767487", "url": "https://it.wikipedia.org/wiki?curid=4448419", "title": "Rose of the World (film 1918)", "text": "Rose of the World \u00e8 un film muto del 1918 diretto da Maurice Tourneur. \u00c8 conosciuto anche con il titolo \"The Rose of the World\".\nLa sceneggiatura di Charles Maigne si basa sul romanzo \"Rose of the World\" di Agnes Castle e Egerton Castle che, in origine, fu pubblicato su \"The Saturday Evening Post\" dal 3 agosto 1904 al 20 febbraio 1905.\nTrama.\nIn India, Rosamond English viene a sapere che suo marito Harry, un capitano dell'esercito, \u00e8 rimasto ucciso in battaglia. La giovane vedova si dispera, ma poi, passato qualche tempo, si risposa con sir Arthur Gerardine, sperando che il nuovo matrimonio possa farle dimenticare il grande amore della sua vita. Ma non \u00e8 cos\u00ec. Sir Arthur, oltretutto, anziano e pomposo, contribuisce notevolmente a farle ricordare con rimpianto il suo primo marito.\nRosamond ritorna in Inghilterra dove vuol dare alle stampe collaborando con il tenente Belhune una biografia di Harry. A ripercorrere con la memoria i ricordi che la legano ancora al primo marito, la sua salute mentale peggiora, causandole delle crisi. Sir Arthur giunge dall'India insieme a un servo indiano. Rosamond, delirando, chiede all'uomo di pregare per il ritorno di Harry e il servo, allora, rivela di essere lui Harry, sotto mentite spoglie. I due finalmente sono riuniti e sir Arthur pu\u00f2 uscire dalla loro vita.\nProduzione.\nIl film fu prodotto dalla Famous Players-Lasky Corporation.\nDistribuzione.\nDistribuito dall'Artcraft Pictures Corporation e Famous Players-Lasky Corporation, usc\u00ec nelle sale cinematografiche USA il 7 gennaio 1918."}
{"id": "4448420", "revid": "481666", "url": "https://it.wikipedia.org/wiki?curid=4448420", "title": "The Rose of the World", "text": ""}
{"id": "4448421", "revid": "599013", "url": "https://it.wikipedia.org/wiki?curid=4448421", "title": "Bertran", "text": ""}
{"id": "4448422", "revid": "852336", "url": "https://it.wikipedia.org/wiki?curid=4448422", "title": "Javare", "text": ""}
{"id": "4448424", "revid": "34392", "url": "https://it.wikipedia.org/wiki?curid=4448424", "title": "Latinoamericano", "text": ""}
{"id": "4448425", "revid": "222571", "url": "https://it.wikipedia.org/wiki?curid=4448425", "title": "Max Ansoldi", "text": ""}
{"id": "4448426", "revid": "670104", "url": "https://it.wikipedia.org/wiki?curid=4448426", "title": "Roland Hofer", "text": "Carriera.\nNacque e crebbe a Vipiteno, si form\u00f2 nella squadra della sua citt\u00e0, con la quale esord\u00ec in seconda serie nel campionato 2006-2007.\nA diciotto anni si trasfer\u00ec in Finlandia, dove - in sei stagioni - indoss\u00f2 le maglie di HIFK (campionato under-20, stagione 2008-2009), Vaasan Sport (con cui, oltre al campionato giovanile, esord\u00ec nella Mestis 2009-2010), Pelicans Lahti (campionato under-20 2010-2011), Heinolan Kiekko (Mestis 2010-2011) ed Heinolan Peliitat (Mestis 2011-2014).\nFece ritorno in una squadra altoatesina nell'estate del 2014, quando firm\u00f2 con l'Hockey Club Bolzano per disputare la EBEL. Fu confermato anche per la stagione successiva, ma nel febbraio 2016 venne escluso dalla rosa per fare posto nel roster a Davide Nicoletti.\nNell'estate del 2016 si accas\u00f2 al Renon, con cui vinse il campionato italiano e la Alps Hockey League, e che lo confermarono poi anche per la stagione successiva, conclusa con la vittoria del seconcdo scudetto consecutivo e della supercoppa italiana.\nFece ritorno poi per una stagione al Vipiteno (2018-2019), per poi passare per quella successiva al Val Pusteria.\nNel settembre 2020 sottoscrisse un contratto con il Fassa."}
{"id": "4448427", "revid": "670104", "url": "https://it.wikipedia.org/wiki?curid=4448427", "title": "Armin Hofer", "text": "Carriera.\nClub.\nArmin Hofer dopo essere cresciuto nelle squadre giovanili esord\u00ec con la prima squadra dell'HC Val Pusteria nel corso della stagione 2004-05, collezionando tre presenze ed un assist. Dalla stagione successiva entr\u00f2 stabilmente nella rosa della squadra, disputando 35 incontri, uno dei quali valido per i playoff. Nella stagione 2007-08 arriv\u00f2 per la prima volta a quota 10 punti al termine della stagione regolare, e mise a segno i primi punti in carriera nei playoff. L'anno successivo fu limitato da un infortunio al ginocchio, tuttavia al termine dell'anno fu riconfermato dalla formazione pusterese.\nNella stagione 2009-10 super\u00f2 se stesso stabilendo un nuovo primato personale con 19 punti in 40 partite. I primi successi giunsero invece a partire dal campionato 2010-11, quando il club conquist\u00f2 la Coppa Italia, primo trofeo della propria storia. Nel mese di settembre del 2011 giunse invece la conquista della Supercoppa italiana.\nDopo le numerose stagioni consecutive trascorse a Brunico, Hofer conquist\u00f2 a partire dalla stagione 2011-12 il grado di capitano alternativo che mantenne fino alla stagione 2013-14.\nNazionale.\nFra il 2004 ed il 2006 Armin Hofer milit\u00f2 nelle formazioni giovanili Under-18 e Under-20, conquistando per due volta la terza posizione nella Prima Divisione del Mondiale U18 del 2004 e nella Prima Divisione del Mondiale U20 del 2006.\nDal 2005 al 2019 indoss\u00f2 la maglia della Nazionale maggiore; per due volte Hofer conquist\u00f2 il titolo di Prima Divisione, nel 2009 e nel 2011, mentre disput\u00f2 i mondiali di Gruppo A nel 2008, nel 2010, nel 2014, nel 2017 e nel 2019. Nel 2013 prese parte al torneo di qualificazione olimpica per i giochi di So\u010di 2014 ed al mondiale di Prima Divisione disputatosi in Ungheria. Nel 2015 prese parte al mondiale di Prima Divisione disputatosi in Polonia."}
{"id": "4448428", "revid": "599013", "url": "https://it.wikipedia.org/wiki?curid=4448428", "title": "Bernart", "text": "&lt;poem&gt;\n [Guigo]\n Ar parra si sabetz triar,\n Bernatz, ni chausir per razo\n qual volriatz ad ops d'amar:\n un mantelh fach d'aital faisso\n que ja dona de re de no no.us dia,\n o una lansa dura ab fer trencan\n qu'ab cavalier pro d'armas ni prezan\n no.us encontre que derrocatz no.n sia.\n [Bernart]\n Guigo, anc tot so que volc far\n Rotlan ab son bran fort e bo\n no poc complir ni acabar,\n per qu'a la lansa dic de no;\n lo mantelh vuelh per la genser que sia,\n qu'ab lieys auray tot quan vuelh ni deman,\n et ieu vuelh may complir tot mon talan\n que voler so que complir no poiria.\n [...]&lt;/poem&gt;\n&lt;poem&gt;\n [Bernart]\n Segner Blacaz, ben mi platz e m'ajenza\n que.m respondatz d'aizo qu'eu vos voil dir.\n Cal volriaz [a] vostr'obs retenir\n de doas domnas: bonas son ses falenza,\n d'una beutat e d'un joven,\n mais l'una val mais veramen;\n et cella aurez sol un jorn l'an\n c'a maior prez, l'autr'a vostre talan?\n [Blacatz]\n Amic Bernart, segont ma conoissenza\n vos respondrai cal deu om mais grazir.\n Ades mi platz on plus m'en pois jauzir\n de ma domna, mas per la mais-valenza\n prenc.ab tot meinz de jauzimen,\n cella c'om ten per plus valen:\n s'eu tot m'en suffre plus d'afan\n endreit d'amor, am mais la plus prezan.\n [...]&lt;/poem&gt;\n&lt;poem&gt;\n [Bernart]\n N'elyas, de dos amadors\n me digatz qals ama plus fort:\n l'us non pot a dreg ni a tort\n mudar qe non parle soven\n de sa domna ab tota gen;\n l'autre no.m parl' a nulla ren qe sia,\n mas en son cor remira nuech e dia,\n pessan, com leis puesca servir en grat:\n ara chausetz lo plus enamorat!\n [Elias]\n En Bernart, plus destreign amors\n l'amic qi non ha nul confort,\n s'en parlan no.s dona conort\n de leis q'ama plus coralmen,\n cant en pot parlar d'avinen,\n qe l'apensat qi tostemps penssaria;\n amar pot el, mas no lo semblaria.\n q'ades parl' om d'aqo qe.l ven a grat,\n e se cal' om qant no.n a volontat.\n [...]&lt;/poem&gt;\n&lt;poem&gt;\n [Bernart]\n Gauselm, no\u00b7m puesc estener\n c'ab vos, iratz, no contenda,\n qu'en talant ai qu'ieu defenda\n las donas a mon poder,\n que vos aug descaptener;\n c'una\u00b7m rent cortez'esmenda\n que m'avia fait doler;\n per qu'eu, en lor captener,\n tanh que mos bels digz despenda.\n [Gaucelm]\n Bernart, be sapchatz de ver\n que no vezem que be prenda\n a nuill qu'en dona s'entenda,\n per qu'ie\u00b7us ho fauc ans saber\n que fol vo\u00b7n fassatz tener,\n ni qu'ela s'amor vos venda;\n e no\u00b7i metatz vostr'aver,\n que ben poiriatz decazer,\n s'aviatz mil marcx de renda.\n [...]&lt;/poem&gt;"}
{"id": "4448430", "revid": "1573940", "url": "https://it.wikipedia.org/wiki?curid=4448430", "title": "Vampyressa", "text": "Vampyressa () \u00e8 un genere di pipistrelli della famiglia dei Fillostomidi.\nDescrizione.\nDimensioni.\nAl genere Vampyressa appartengono pipistrelli di piccole dimensioni, con lunghezza della testa e del corpo tra 43 e 65\u00a0mm, la lunghezza dell'avambraccio tra 30 e 38\u00a0mm e un peso fino a 16\u00a0g.\nCaratteristiche craniche e dentarie.\nIl cranio \u00e8 corto e largo, con il rostro pi\u00f9 corto della scatola cranica e il palato che si estende ben oltre gli ultimi molari. Gli incisivi superiori interni sono lunghi, bifidi, separati alla base ma convergenti verso l'estremit\u00e0. Quelli pi\u00f9 esterni sono corti, mentre quelli inferiori sono piccoli. Il primo premolare superiore \u00e8 pi\u00f9 piccolo del secondo, mentre il primo inferiore \u00e8 simile nella forma ai canini.\nSono caratterizzati dalla seguente formula dentaria:\nAspetto.\nLa pelliccia dorsale \u00e8 composta di peli tricolori o talvolta a quattro colori. Le parti superiori variano dal marrone chiaro al marrone scuro, mentre le parti ventrali sono pi\u00f9 chiare e grigiastre. Sono presenti due strisce bianche sui lati del muso e in alcune specie una striscia dorsale chiara che si estende dalla zona tra le spalle fino alla groppa. Il muso \u00e8 corto e largo, gli occhi sono di dimensioni moderate. La foglia nasale \u00e8 corta, larga e lanceolata. Le orecchie sono relativamente grandi, ben separate tra loro, arrotondate e con i bordi colorati di giallo. Il trago \u00e8 piccolo, triangolare e appuntito, con il bordo esterno dentellato e un lobo allungato alla base del bordo anteriore, spesso ricoperto di peli e probabilmente con una funzione ghiandolare. \u00c8 privo di coda, mentre l'uropatagio \u00e8 ridotto ad una membrana lungo la parte interna degli arti inferiori e con il margine libero talvolta frangiato e a forma di U rovesciata. Il calcar \u00e8 molto corto.\nDistribuzione.\nIl genere \u00e8 diffuso in America Centrale e meridionale.\nTassonomia.\nIl genere comprende 7 specie."}
{"id": "4448432", "revid": "287204", "url": "https://it.wikipedia.org/wiki?curid=4448432", "title": "Francesco III", "text": ""}
{"id": "4448433", "revid": "486946", "url": "https://it.wikipedia.org/wiki?curid=4448433", "title": "Francesco V", "text": ""}
{"id": "4448442", "revid": "287204", "url": "https://it.wikipedia.org/wiki?curid=4448442", "title": "Bulstrode Whitelocke", "text": "Eletto al Parlamento nel 1626 presiedette il comitato che stil\u00f2 i capi d'accusa che portarono alla condanna a morte del conte di Strafford (1593-1641) partigiano del re Carlo I e uno dei suoi pi\u00f9 vicini consiglieri.\nCondivise le tesi dell'erastianesimo partecipando ai dibattiti dell'Assemblea di Westminster (1643-1649) dove teologi soprattutto calvinisti, la corrente prevalente nella Chiesa di Inghilterra, discutevano sulla forma da dare all'organizzazione della Chiesa nel Regno Unito e sui rapporti che doveva intrattenere con la Corona britannica. Assieme a Thomas Hobbese John Selden, Whitelocke fu tra i sostenitori pi\u00f9 accreditati ed influenti di coloro che sostenevano la supremazia dello Stato sulla Chiesa.\nWhitelocke collabor\u00f2 passivamente alla politica del governo di Oliver Cromwell rifiutandosi di partecipare al processo che port\u00f2 alla condanna a morte del re Carlo I ma ebbe tuttavia importanti incarichi sotto la repubblica come membro del Consiglio di stato (1653) e poi guardasigilli.\nAllo scioglimento del Lungo Parlamento si oppose a Cromwell e fu nominato ambasciatore in Svezia (1653-1654) con la quale stipul\u00f2 un trattato di amicizia. Per l'ostilit\u00e0 alla politica di Cromwell fu destituito dal suo ufficio di commissario presso il Gran Sigillo (1655) ma fu comunque incaricato come addetto al commercio e alla navigazione e a lui spesso ricorse il Lord protettore per consultarlo come esperto degli affari esteri.\nWhitelocke, pronunciatosi come favorevole all'assunzione del titolo di re da parte di Richard Cromwell, venne nominato presidente del Consiglio di Stato (1659).\nDopo le dimissioni di Richard Cromwell, divenne presidente del Parlamento.\nPrima dell'avvento della Restaurazione stuartista si ritir\u00f2 da ogni carica politica e quindi ottenne il perdono da Carlo II Stuart che gli concesse di mantenere la maggior parte delle sue propriet\u00e0. Visse ormai in solitudine concludendo tranquillamente la sua vita a Chilton Park presso Hungerford nel Wiltshire."}
{"id": "4448453", "revid": "88812", "url": "https://it.wikipedia.org/wiki?curid=4448453", "title": "Lungo Parlamento", "text": ""}
{"id": "4448458", "revid": "486946", "url": "https://it.wikipedia.org/wiki?curid=4448458", "title": "Soglio di Pietro", "text": ""}
{"id": "4448461", "revid": "765341", "url": "https://it.wikipedia.org/wiki?curid=4448461", "title": "Rump Parliament", "text": "Il Rump Parliament (in italiano il Parlamento \"tronco\" o \"restante\" oppure \"Parlamento superstite\" o anche \"Parlamento deretano\") \u00e8 un avvenimento relativo alla Guerra civile inglese e sta ad indicare ci\u00f2 che restava del Lungo Parlamento dopo la cosiddetta Purga di Pride del 6 dicembre 1648.\nContesto storico.\nNel 1628 Carlo I per sostenere le spese necessarie all'appoggio militare in Francia per il soccorso degli ugonotti, convoc\u00f2 il Parlamento.\nI parlamentari per\u00f2, invece di concedere sussidi al re, gli chiesero conto di tutte le illegalit\u00e0 commesse, chiedendogli di firmare la cosiddetta \"Petizione dei Diritti\" (\"Petition of Right\") con la quale si decretava che ogni imposizione fiscale dovesse essere approvata dal Parlamento stesso. Per questo motivo il re sciolse il Parlamento appena un mese dopo la riconvocazione.\nDurante i dieci anni d'assenza del Parlamento, Carlo I tent\u00f2 di racimolare denaro attraverso l'imposizione di nuovi tributi e di diffondere l'Anglicanesimo in Scozia, regione di fede calvinista, provocando una rivolta.\nCarlo I si trov\u00f2 costretto a convocare il Parlamento per chiedere l'approvazione di ulteriori tasse necessarie a formare un esercito da inviare contro gli insorti. Ci\u00f2 avvenne il 13 aprile 1640, ma il 5 maggio dello stesso anno, a causa delle proteste dei parlamentari, il monarca sciolse l'assemblea.\nI successi dei rivoltosi scozzesi e lo scoppio della rivolta in Irlanda costrinsero per\u00f2 il re a riconvocare il parlamento e ad accettare, pur di farsi concedere sussidi, una limitazione, almeno formale, del proprio potere in favore di quello del parlamento stesso che non si sciolse fino al 1653.\nIl re cerc\u00f2 di liberarsi dei parlamentari che gli erano pi\u00f9 ostili ma questi, avvertiti in tempo, riuscirono a salvarsi anche con l'appoggio della popolazione di Londra, sempre pi\u00f9 insofferente dell'atteggiamento di Carlo I.\nScoppi\u00f2 cos\u00ec una guerra civile tra monarchici e parlamentari che alla fine vinsero con a capo Oliver Cromwell.\nNel 1647 Carlo I fugg\u00ec dall'Inghilterra e si rifugi\u00f2 in Scozia per chiederle l'alleanza per la sua restaurazione. Gli scozzesi invasero l'Inghilterra ma il 17 agosto del 1648 Cromwell a capo del New Model Army sconfisse definitivamente a Preston gli scozzesi che gli consegnarono Carlo I.\nUna parte dei membri del Parlamento, soprattutto i presbiteriani, cercarono di negoziare con il re un nuovo assetto istituzionale del Regno ma gli elementi pi\u00f9 radicali dell'esercito si opposero e inviarono il 20 novembre una rimostranza al re. Le risposte di Carlo I non erano quelle sperate dagli oppositori ma vennero giudicate accettabili dai parlamentari il 5 dicembre con 125 voti contro 58.\nIl Rump Parliament.\nIl giorno dopo, il 6 dicembre 1648, il colonnello Thomas Pride, un compagno d'armi di Cromwell, occup\u00f2 gli ingressi del Parlamento con due reggimenti di soldati e imped\u00ec l'accesso ai deputati elencati in una lista d'esclusione. L'operazione \"Purga di Pride\" prosegu\u00ec i giorni seguenti sino alla riduzione dei parlamentari a una sessantina.\nNasceva cos\u00ec il \"parlamento tronco\" che giudic\u00f2 il re per alto tradimento e lo condann\u00f2 a morte. La sentenza, che recava la firma di Oliver Cromwell, venne eseguita il 30 gennaio 1649.\nDurante lo svolgimento del processo, il Consiglio dell'esercito, rifacendosi al \"Patto del popolo\" (\"Agreement of the People for a firme peace\") dell'inverno del 1647, avanzava una nuova petizione al Parlamento redatta dai Livellatori di John Lilburne dove si chiedeva lo scioglimento del Parlamento e nuove elezioni.\nIl parlamento insabbi\u00f2 il progetto e Cromwell e Fairfax s'incaricarono di reprimere l'agitazione popolare riportando l'ordine nel maggio del 1649.\nIl 19 maggio dello stesso anno i parlamentari approvarono l'abolizione della Camera dei Lords e della monarchia, istitu\u00ecrono un Consiglio di Stato, emanazione dell'esercito, a cui affidarono il potere esecutivo e proclamarono la Repubblica (\"Commonwealth\")\nDegradando sempre pi\u00f9 il potere del \"Rump parliament\" il 20 aprile 1653 Cromwell con un atto di forza ne stabil\u00ec lo scioglimento. Un ironico avviso venne affisso sulla porta dell'assemblea: \u00abCamera da affittare\u00bb\nIl Parlamento sar\u00e0 sostituito da una camera di Rappresentanza nel giugno del 1653 costituita da 140 membri (129 inglesi, 5 scozzesi e 6 irlandesi) designati dal Consiglio di Stato su guida di Cromwell.\nSi costituiva cos\u00ec il 4 luglio 1653 quello che fu chiamato \"Parlamento di Barebone\", od anche \"Parlamento dei Santi\" (costituito dai puritani). Il \"Little Parliament\" sar\u00e0 sciolto nello stesso anno 1653 e fu l'ultimo tentativo del Commonwealth inglese di trovare una stabilizzazione della politica prima di nominare il 16 dicembre 1653 Oliver Cromwell Lord protettore."}
{"id": "4448467", "revid": "1543377", "url": "https://it.wikipedia.org/wiki?curid=4448467", "title": "Purga di Pride", "text": "La Purga di Pride (in inglese Pride's Purge) \u00e8 l'avvenimento del 6 dicembre 1648 svoltosi durante la Guerra civile inglese quando il colonnello Thomas Pride, appartenente al New Model Army, fece ritirare forzatamente i membri moderati dalla Camera dei Comuni del Parlamento.\nContesto storico.\nNel 1628 Carlo I per sostenere le spese necessarie all'appoggio militare in Francia per il soccorso degli ugonotti, convoc\u00f2 il Parlamento.\nI parlamentari per\u00f2, invece di concedere sussidi al re, gli chiesero conto di tutte le illegalit\u00e0 commesse, chiedendogli di firmare la cosiddetta \"Petizione dei Diritti\" (\"Petition of Right\") con la quale si decretava che ogni imposizione fiscale dovesse essere approvata dal Parlamento stesso. Per questo motivo il re sciolse il Parlamento appena un mese dopo la riconvocazione.\nDurante i dieci anni d'assenza del Parlamento, Carlo I tent\u00f2 di racimolare denaro attraverso l'imposizione di nuovi tributi e di diffondere l'Anglicanesimo in Scozia, regione di fede calvinista, provocando una rivolta.\nCarlo I si trov\u00f2 costretto a convocare il Parlamento per chiedere l'approvazione di ulteriori tasse necessarie a formare un esercito da inviare contro gli insorti. Ci\u00f2 avvenne il 13 aprile 1640, ma il 5 maggio dello stesso anno, a causa delle proteste dei parlamentari, il monarca sciolse l'assemblea.\nI successi dei rivoltosi scozzesi e lo scoppio della rivolta in Irlanda costrinsero per\u00f2 il re a riconvocare il parlamento e ad accettare, pur di farsi concedere sussidi, una limitazione, almeno formale, del proprio potere in favore di quello del parlamento stesso che non si sciolse fino al 1653 e fu perci\u00f2 denominato \"Parlamento Lungo\".\nIl re cerc\u00f2 di liberarsi dei parlamentari che gli erano pi\u00f9 ostili ma questi, avvertiti in tempo, riuscirono a salvarsi anche con l'appoggio della popolazione di Londra, sempre pi\u00f9 insofferente dell'atteggiamento di Carlo I.\nScoppi\u00f2 cos\u00ec una guerra civile tra monarchici e parlamentari che alla fine vinsero guidati da Oliver Cromwell.\nNel 1647 Carlo I fugg\u00ec dall'Inghilterra e si rifugi\u00f2 in Scozia che riprese la guerra contro gli inglesi. Il 17 agosto del 1648 Cromwell a capo del New Model Army sconfisse a Preston gli scozzesi che gli consegnarono Carlo I.\nLa \"purga\".\nUna parte dei membri del Parlamento, soprattutto i presbiteriani, cerc\u00f2 di negoziare con il re un nuovo assetto istituzionale del Regno. Gli elementi pi\u00f9 radicali dell'esercito si opposero a queste trattative e inviarono il 20 novembre 1648 una rimostranza al re.\nLe risposte del re furono ben al di sotto di quello che si sperava, ma la Camera dei Comuni invece il 5 dicembre 1648 le giudic\u00f2 accettabili con 129 voti contro 83.\nIl giorno dopo il colonnello Thomas Pride, un ufficiale compagno d'armi di Cromwell, si present\u00f2 in cima alle scale che portavano al Parlamento occupandone le entrate con due reggimenti di soldati per impedire l'accesso o arrestare i deputati moderati, elencati in una lista d'esclusione.\nL'operazione \"Purga di Pride\" prosegu\u00ec nei giorni seguenti fino al 12 dicembre. Da allora furono imprigionati 45 membri, di cui 25 vennero rilasciati prima di Natale. Si giunse probabilmente all'epurazione di 130 deputati presbiteriani e a una complessiva riduzione dei parlamentari ad una sessantina.\nLondra venne occupata per la seconda volta dall'esercito e \u00absi gettarono le basi di dodici anni di dominio militare nel paese.\u00bb\nNacque cos\u00ec il \"parlamento tronco\" (\"Rump Parliament\") che interruppe le trattative e giudic\u00f2 il re colpevole di alto tradimento condannandolo a morte. La sentenza, che recava la firma di Oliver Cromwell, venne eseguita il 30 gennaio 1649."}
{"id": "4448471", "revid": "1543377", "url": "https://it.wikipedia.org/wiki?curid=4448471", "title": "Endri Kosturi", "text": "Nato in Albania e cresciuto in Italia, vive e lavora a Londra. \u00c8 autore di numerose tele informali realizzate in acrilico con una particolare tecnica pittorica a strati. Sull'opera finita vengono spesso impresse singole frasi o parole apparentemente decontestualizzate. Nella sua pittura ricorrono con frequenza tematiche legate all'amore e alla libert\u00e0. Ha esposto nelle principali citt\u00e0 europee, tra cui Milano, Roma, Parigi, Londra e Trieste.\nBiografia.\nDimostra fin da piccolo grande attitudine per la pittura e la poesia. Nel 1987, a soli sette anni di et\u00e0, espone una delle sue prime tele di grandi dimensioni, Primavera (100 x 200\u00a0cm), alla Galeria Kombetare e Arteve di Tirana. Nel 1990 si trasferisce con la famiglia in Italia e prosegue gli studi artistici a Udine, dedicandosi principalmente al figurativismo. A partire dal 1999 soggiorna per lunghi periodi a Parigi dove approfondisce la conoscenza di Van Gogh e dell'impressionismo, iniziando un percorso che lo conduce verso l'arte informale. Con Dragonfly, la sua prima serie monotematica, Kosturi sviluppa il tema della libellula come affinit\u00e0 sentimentale e onirica dell'essere umano. Nel 2000 sviluppa il ciclo dei Balconi in cui evidenzia le diversit\u00e0 tra due mondi tendenzialmente opposti, tra interiorit\u00e0 individuale e mondo esterno, tra conscio e inconscio. Ritornato in Italia, nel 2001 realizza con tecniche miste la serie Beat Flowers (Fiori beat), ispirata dalla lettura di San Francisco Blues di Jack Kerouac. Nel 2003 si trasferisce a Londra, in quella che diverr\u00e0 la sua citt\u00e0 d'adozione. Nel 2010, riprendendo il tema del murale astratto e avvalendosi per la prima volta della pittura a strati (layer), dipinge la serie Wonderwall, un muro immaginario che l'artista percepisce nella dimensione interiore ed esteriore della natura umana.\nUnwiped Windows.\nNel 2010 presenta Unwiped Windows. La serie di dipinti e monostampe, che riprende e sviluppa il tema della finestra, viene esposta con una personale alla Lennox Gallery di Londra. La mostra si rivela un successo di pubblico e di critica e viene replicata al Grange St Paul's Hotel di Londra. Le opere della serie Unwiped Windows sono realizzate con la tecnica della stratificazione di pigmenti. Sugli strati di pasta modellante acrilica granulare vengono incisi, talora graffiati, i sentimenti dell'artista sotto forma di parole o frasi.\nLight Within The Shadows.\nNel 2011 espone al Plain Wall Projects di Londra la monotematica Light within the shadow. La mostra, allestita dall'architetto Robin Monotti, si sviluppa su due livelli ed \u00e8 una metafora dell'amore che prende forma nell'effimero corpo umano. Al piano terra, dipinti imbrigliati su reti da pesca fluttuano sospesi nello spazio, introducendo e guidando il visitatore al processo creativo dell'artista. Una stretta scala, dipinta in rosso, conduce al piano superiore, ambiente espositivo ove predomina il blu. Assieme ad un vasto corpo di dipinti, l'esposizione comprende anche una installazione video che proietta un cortometraggio realizzato dallo stesso Kosturi in collaborazione con il fotografo Marcel Bird Wieteska. Nelle opere di Light within the shadows, la finestra rimane il nodo focale di riflessione e la tecnica pittorica a strati (layer) \u00e8 la stessa gi\u00e0 utilizzata in Unwiped Windows. La poesia, sotto forma di parole graffiate sulla tela, \u00e8 parte integrale di ogni dipinto mentre il contrasto tra luce e ombra viene estremizzato.\nSee-A Light.\nNel 2012 il Centro Commerciale Torri d'Europa di Trieste ospita la mostra See-A Light, mare e luce \u2013 l'orizzonte infinito. Kosturi si avvale di una formula innovativa che, oltre ad una ventina di tele ideate e realizzate nella stessa Trieste nei mesi antecedenti l'esposizione, comprende installazioni video (con la collaborazione del videomaker Marco Tessarolo), musica (composta da Silvia Rosani) e performance artistiche dal vivo. Le opere di See-A Light traggono spunto dai suggestivi paesaggi triestini e rappresentano l'omaggio di Kosturi alla natura, alla luce e al mare, protagonisti indiscussi, rappresentati astrattamente come raggi solari che si riflettono sulle onde del mare, allusione metaforica del confine tra dimensione razionale ed inconscio.\nDer Kaiser von Atlantis.\nKosturi \u00e8 autore delle scenografie dell'opera lirica Der Kaiser von Atlantis di Viktor Ullmann, andata in scena il 27 settembre 2012 presso il Teatro Verdi di Muggia e replicata il 2 ottobre 2012 presso la Risiera di San Sabba di Trieste, prima rappresentazione assoluta in un campo di concentramento. Le scene sono essenziali, quasi minimaliste, con un'enorme luna piena dipinta su tela a drappeggiare il fondale."}
{"id": "4448475", "revid": "93556", "url": "https://it.wikipedia.org/wiki?curid=4448475", "title": "Otgonbayar Ershuu", "text": "Biografia.\nIl suo nome d'arte \u00e8 OTGO. \u00c8 cresciuto ad Ulan Bator con sette fratelli ed un fratello adottivo. La pittura lo ha affascinato sin dalla sua infanzia. Il suo talento venne riconosciuto e all'et\u00e0 di 15 anni tenne le prime mostre personali. Ha studiato pittura tradizionale mongola ad Ulan Bator concludendo gli studi di pittura nel 1998. Dopo gli studi ha preso parte come pittore e restauratore a molti viaggi di ricerca in luoghi storici della Mongolia. Nei monasteri buddisti e lamaisti ha studiato diverse tecniche e l'iconografia della pittura in miniatura some anche i loro retroscena spirituali. A partire dal 1998 vive come artista libero. Tra le sue opere si annoverano, oltre a lavori artistici liberi, anche circa seicento quadri di ricerca sull'arte buddista. OTGO vive dal 2005 a Berlino e ad Ulan Bator. Dal 2007 al 2010 ha studiato presso l\u2019Istituto di Arti Figurative dell\u2019Universit\u00e0 delle Arti di Berlino ed ha concluso gli studi nel 2010 in qualit\u00e0 di Master of Arts. Dal 2001 Otgonbayar Ershuu ha presentato i suoi lavori in mostre internazionali in Giappone, Svezia, Francia, Paesi Bassi, India, Repubblica Ceca, Svizzera, Germania e Mongolia.\nArte.\nPittura Thangka.\nI Thangka di OTGO sono nati non solo da intenzioni religiose bens\u00ec molto di pi\u00f9 per una sorta di sfida di voler apprendere una difficile e tradizionale tecnica di lavorazione. Un fascino per la tecnica di realizzazione ed una propria esigenza di una conferma artistica individuale hanno svegliato, nonostante la regolarit\u00e0, l'ambizione dell'artista e hanno rappresentato l'inizio di uno sviluppo pluriennale nel campo della pittura thangka. OTGO ha sviluppato la sua tecnica durante il suo lungo viaggio attraverso la Mongolia. Una particolarit\u00e0 dei thangka di OTGO \u00e8 che egli li disegna direttamente sulla tela di lino risparmiandosi cos\u00ec facendo lo step del disegno sul foglio per gli schizzi. Se si considera che i suoi quadri sono leggermente pi\u00f9 grossi di una diapositiva, si comprende immediatamente quanto il pittore debba lavorare in maniera dettagliata per completare un quadro.\nOtgonbayar Ershuu ha realizzato 600 thangka e la maggior parte dei quadri \u00e8 nata in un solo step. Con ogni pennellata passata soltanto una volta \u00e8 quasi impossibile correggere gli errori. \u00c8 necessario mantenere un alto grado di concentrazione per ore, senza considerare i naturali bisogni umani o fattori di disturbo imprevedibili. La pittura thangka mongola \u00e8 miniaturizzata secondo la tradizione del paese e anche l'iconografia \u00e8 stata adattata allo sfaccettato mondo della fede. Il repertorio di figure di OTGO si rivolge ai mondi degli dei dello sciamanesimo, del tengrismo e del buddismo. Salta all'occhio la rappresentazione per lo pi\u00f9 erotizzata dei temi dipinti. Un leitmotiv della fede mongola \u00e8 il raggiungimento dell' \u201eunit\u00e0 del tutto\u201c attraverso il superamento di tutte le contraddizioni del reale mondo fenomenico. Emblematico per questo processo \u00e8 l'unione sessuale tra uomo e donna che alla fine porta in s\u00e9 il germoglio della nuova vita. L'erotizzazione dei contenuti religiosi dei dipinti diventa, considerando quest'idea di fondo, una conseguenza naturale e quasi implicita.\nOtgonbayar Ershuu estrae i suoi temi della pittura e delle figure divine dalle rappresentazioni artistiche tradizionali. A volte le sue miniature divine sono dettagli di un grande quadro o l'interpretazione in pittura di una scultura diventando tuttavia sempre in una versione molto particolare ed individuale delle vere \u201eOTGO's\u201d. Otgonbayar Ershuu lavora nella realizzazione dei suoi thangka con diversi colori di fondo, affinch\u00e9 ci\u00f2 sia possibile \u00e8 necessario trattare preventivamente le tele di lino.\nLa prima mano di nero \u00e8 un mix tra fuliggine nera, gesso e vodka o acquavite al latte. A questo miscuglio vengono aggiunti pigmenti estratti da minerali o da piante. Alla fine il miscuglio viene aggiunto a colla di yakhaut e applicata su entrambe le parti della tela. Un semplice test olfattivo rivela, anche dopo oltre 10 anni, l'utilizzo di fuliggine e alcool per il trattamento del materiale e conferisce ai lavori il loro carattere.\nFumetti.\nUn lavoro pluriennale di OTGO \u00e8 la \"Storia segreta dei mongoli \u2013 come fumetti raccontata nello stile della pittura mongola\". Questi fumetti sono costituiti da circa 600 pagine che si suddividono in dodici capitoli. Ogni pagine del libro mostra diverse immagini per un totale di circa 3000 disegni. La \"Segreta storia dei mongoli\" \u00e8 stata scritta circa 800 anni fa. \u00c8 la pi\u00f9 antica e importante opera letteraria dei mongoli, al tempo stesso mito, epos e cronaca. Originalmente non conteneva illustrazioni. Al fine di rendere questa storia pi\u00f9 comprensibile e pi\u00f9 interessante per diverse fasce d'et\u00e0, egli ha deciso di elaborare il contenuto di questa significante opera come pittura in miniatura mongola. Particolare importanza ha rappresentato per lui, durante il lavoro ai fumetti, riportare le caratteristiche dei mongoli cos\u00ec come i fatti storici e gli antefatti nel modo pi\u00f9 fedele all'originale possibile. Perci\u00f2 si sono rese necessaria intense ricerche che lo hanno portato ad esplorare in diversi campi del sapere. Tramite il coinvolgimento della pittura in miniatura deve essere assimilato qualcosa di caratteristico e di tradizionalmente mongolo"}
{"id": "4448485", "revid": "643662", "url": "https://it.wikipedia.org/wiki?curid=4448485", "title": "IODL", "text": ""}
{"id": "4448488", "revid": "287204", "url": "https://it.wikipedia.org/wiki?curid=4448488", "title": "Bianchetto (disambigua)", "text": ""}
{"id": "4448491", "revid": "1629429", "url": "https://it.wikipedia.org/wiki?curid=4448491", "title": "Franco della Saar", "text": "Il franco della Saar era la valuta utilizzata nel territorio del bacino della Saar, una regione della Germania occupata e governata dall'Inghilterra e dalla Francia dal 1920 al 1935 sotto il Mandato della Societ\u00e0 delle Nazioni e durante l'occupazione francese della stessa regione nel periodo 1947-59.\nStoria.\nIn seguito alla prima guerra mondiale, la Francia ricevette dalla Societ\u00e0 delle Nazioni il mandato di amministrare la Saar. Furono stampate banconote da 1 franco e da 50 centesimi nel 1919 da parte delle \"mines domaniales de la Sarre\" (miniere demaniali della Saar), che erano gi\u00e0 sfruttate dalla Francia. Ufficialmente il marco non fu sostituito nella Saar dal franco francese fino al maggio 1921. Con il ritorno della Saar alla Germania nel 1935, in seguito a un plebiscito, il Reichsmark sostitu\u00ec il franco.\nAlla fine della seconda guerra mondiale, la Francia rioccup\u00f2 la Saar e organizz\u00f2 un protettorato economico e politico. Il marco della Saar prese il posto del Reichsmark nel giugno 1947, prima dell'introduzione del franco nel novembre 1947.\nA partire dal 1954, furono coniate monete del franco della Saar: nel 1954 furono battute monete da 10, 20 e 50 franchi, che mostravano installazioni minerarie e lo stemma della Saar, e nel 1955 un pezzo da 100 franchi, con lo stemma della Saar circondato da una corona. Queste monete erano identiche a quelle del franco francese dell'epoca per dimensioni, peso e lega e si distinguevano unicamente per il disegno.\nIn seguito a un referendum organizzato nel 1956, la Saar ritorn\u00f2 alla Repubblica federale di Germania il 1\u00ba gennaio 1957.\nL'unione doganale tra la Saar e la Francia ebbe termine il 6 luglio 1959, quando il franco fu sostituito dal Deutsche Mark con un tasso di cambio di 100 franchi per marchi.\nBanconote.\nEsiste anche un taglio da 1000 franchi ed emissioni con la contro-marca \"NF - Nouveaux Francs\" (1958)."}
{"id": "4448494", "revid": "300067", "url": "https://it.wikipedia.org/wiki?curid=4448494", "title": "Wendell Hudson", "text": ""}
{"id": "4448495", "revid": "664113", "url": "https://it.wikipedia.org/wiki?curid=4448495", "title": "Romiglia", "text": ""}
{"id": "4448508", "revid": "599013", "url": "https://it.wikipedia.org/wiki?curid=4448508", "title": "Larry Fogle", "text": "Carriera.\nIn carriera ha giocato in NBA con i New York Knicks nel 1975, ed ha militato anche nei Rochester Zeniths in Continental Basketball Association, venendo nominato MVP delle finali 1979."}
{"id": "4448512", "revid": "716632", "url": "https://it.wikipedia.org/wiki?curid=4448512", "title": "Vergil's Downfall", "text": ""}
{"id": "4448514", "revid": "838137", "url": "https://it.wikipedia.org/wiki?curid=4448514", "title": "Zenobio Lorenzo Guilland", "text": "Biografia.\nOrdinato sacerdote il 28 ottobre 1914, il 18 settembre 1934 papa Pio XI lo nomin\u00f2 arcivescovo di Paran\u00e1, che da pochi mesi era stata elevata al rango di metropolia. Ricevette la consacrazione episcopale per le mani dell'allora nunzio apostolico in Argentina, l'arcivescovo Filippo Cortesi (co-consacranti i vescovi Miguel de Andrea e C\u00e9sar Antonio C\u00e1neva).\nMor\u00ec a Paran\u00e1 il 12 febbraio 1962, all'et\u00e0 di 71 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "4448515", "revid": "1305772", "url": "https://it.wikipedia.org/wiki?curid=4448515", "title": "Pok\u00e9mon Rumble U", "text": " \u00e8 un videogioco della serie \"Pok\u00e9mon\" per Wii U, appartenente alla serie di \"Pok\u00e9mon Rumble\".\nAppartenente alla quinta generazione, nel videogioco sono presenti 649 Pok\u00e9mon. I Pok\u00e9mon iniziali di \"Pok\u00e9mon Rumble U\" sono Pikachu, Snivy, Tepig e Oshawott."}
{"id": "4448532", "revid": "37401", "url": "https://it.wikipedia.org/wiki?curid=4448532", "title": "Lingua (idioma)", "text": ""}
{"id": "4448535", "revid": "107651291", "url": "https://it.wikipedia.org/wiki?curid=4448535", "title": "Robert Webb (erpetologo)", "text": "Professore emerito in scienze biologiche della University of Texas at El Paso, era considerato uno dei massimi studiosi dei rettili della Sierra Madre Occidentale, ed in generale degli Stati Uniti sudoccidentali e del Messico. \nHa all'attivo molte decine di pubblicazioni. In suo onore, Robert Bryson, James Ray Dixon e David Lazcano Villareal hanno battezzato \"Lampropeltis webbi\" una nuova specie di colubride scoperta nel 2000 e da loro descritta nel 2005."}
{"id": "4448543", "revid": "123626713", "url": "https://it.wikipedia.org/wiki?curid=4448543", "title": "Bristol Lucifer", "text": "Il Bristol Lucifer fu un motore aeronautico radiale a 3 cilindri prodotto dalla britannica Bristol Aeroplane Company. Il Lucifer era un progetto della britannica Cosmos Engineering, azienda rilevata dalla Bristol nel 1920.\nStoria.\nIl primo Lucifer, progettato da Roy Fedden, fu avviato nel 1919. Nel 1920 la Cosmos and\u00f2 in fallimento e fu assorbita dalla divisione motori della Bristol Aeroplane Company. Il motore fu presentato al grande pubblico nell'agosto 1920 all'Olympia Air Show di Londra. I cilindri del Lucifer, con la corsa ridotta di 31,8\u00a0mm, furono impiegati sul Bristol Jupiter, anch'esso originariamente un motore della Cosmos."}
{"id": "4448545", "revid": "228587", "url": "https://it.wikipedia.org/wiki?curid=4448545", "title": "Nomisma (societ\u00e0)", "text": ""}
{"id": "4448547", "revid": "16758", "url": "https://it.wikipedia.org/wiki?curid=4448547", "title": "Colubride", "text": ""}
{"id": "4448548", "revid": "57483184", "url": "https://it.wikipedia.org/wiki?curid=4448548", "title": "Pinus sylvestris mongolica", "text": ""}
{"id": "4448549", "revid": "57483196", "url": "https://it.wikipedia.org/wiki?curid=4448549", "title": "Pinus sylvestris sylvestris", "text": ""}
{"id": "4448550", "revid": "16758", "url": "https://it.wikipedia.org/wiki?curid=4448550", "title": "Robert G. Webb", "text": ""}
{"id": "4448551", "revid": "1543377", "url": "https://it.wikipedia.org/wiki?curid=4448551", "title": "Regno di Dian", "text": "Il Regno di Dian (cinese: ) fu fondato dal popolo di Dian, che viveva nei pressi del lago Dian nello Yunnan settentrionale, in Cina, tra il tardo periodo delle primavere e degli autunni e la Dinastia Han orientale. I Dian seppellivano i propri morti in fosse funerarie verticali. La lingua dei Dian era imparentata con le lingue tibeto-birmane.\nStoria.\nI Dian sono menzionati per la prima volta nello \"Shiji\" di Sima Qian. Secondo le fonti cinesi, il generale del Chu Zhuang Qiao fu il fondatore del Regno di Dian; i soldati cinesi che lo accompagnarono si unirono poi ai nativi. Zhuang conduceva una guerra di conquista nei confronti dei popoli \"barbari\" della zona, ma gli eserciti nemici gli impedirono di tornare nel Chu, cos\u00ec si stabil\u00ec nel luogo e divenne il re dei Dian. Il regno si trovava nei pressi di Kunming, confinava ad oriente con le trib\u00f9 dello Yelang, ad occidente con le trib\u00f9 del Kunming, e a nord con i cinesi, curando i rapporti con ciascuno di questi popoli.\nDurante il regno di Qingxiang del Chu (298-236 a.C.), un esercito fu inviato in missione nell'area che comprende le odierne regioni dello Sichuan, del Guizhou e dello Yunnan.\nNel 109 a.C. i Dian furono poi soggiogati dalla dinastia Han sotto il regno dell'imperatore Wu. Il loro re accolse con favore l'ingerenza delle truppe cinesi, nella speranza che lo assistessero nel contrastare le trib\u00f9 rivali; in questo periodo, ricevette il sigillo cinese divenendo cos\u00ec tributario dell'Impero. Il territorio del Regno di Dian fu definitivamente incorporato durante il regno dell'Imperatore Zhao.\nSepolture reali.\nI Dian seppellivano i propri re a Shizhaishan. Le sepolture erano identificate attraverso l'iscrizione del sigillo del re, ricevuto direttamente dall'Imperatore Han. Sima Qian sottolinea che i Dian furono l'unico popolo della zona, assieme a quello degli Yelang, a ricevere un sigillo imperiale.\nArte.\nLavori bronzei.\nIl popolo Dian era piuttosto abile nella lavorazione dei metalli, riusciva a colare sia il bronzo che il ferro. Gli oggetti lavorati in bronzo venivano realizzati sia a cera persa che a stampo. Le sepolture degli aristocratici contenevano un'impressionante variet\u00e0 di artifatti bronzei, sebbene le sepolture pi\u00f9 tarde contenessero localmente oggetti di bronzo.\nGrossi tamburi di bronzo furono impiegati dai Dian per comunicare in battaglia; nelle sepolture dei nobili tali oggetti accompagnavano il defunto nell'oltretomba: venivano riempiti di conchiglie e la parte superiore veniva sostituita con dei coperchi di bronzo.\nIaroslav Lebedynsky e Victor Mair sostengono che alcuni Sciti potrebbero essere emigrati nello Yunnan, in seguito alla loro espulsione da parte degli Yuezhi nel II secolo a.C.; gli scavi che hanno riportato alla luce l'arte preistorica della civilt\u00e0 dei Dian nello Yunnan hanno mostrato la rappresentazione di scene di caccia raffiguranti cavalieri caucasici con indosso abiti di foggia centro-asiatica. Ulteriori reminiscenze scitiche sono rintracciabili nelle scene animali, con felini che aggrediscono buoi.\nSociet\u00e0.\nSui coperchi dei tamburi sono spesso raffigurate scene di vita quotidiana dei Dian, attraverso le quali sono stati ricavati alcuni dei tratti fondamentali della loro societ\u00e0. Spesso sono infatti rappresentate scene di caccia, di tessitura ed agricole. Scene di piacere raccontano di come i Dian si dedicassero al combattimento tra tori, ballassero e apprezzassero la musica. I Dian erano usi indossare tuniche sopra calzoni corti. I capelli venivano spesso raccolti in code: le capigliature descritte da Sima Qian sembrano coincidere con quelle delle figurine umane bronzee.\nCome confermato dalle rappresentazioni quotidiane in bronzo, i Dian avevano addomesticato i cavalli, approssimativamente attorno al VI secolo a.C.. I resti bronzei raffigurano inoltre l'usanza dei Dian di decapitare i propri nemici.\nL'economia Regno di Dian si fondava sull'agricoltura; i bronzi hanno mostrato che un ruolo importante veniva rivestico anche dalla caccia e dalla schiavit\u00f9, oltre all'usanza di compiere sacrifici umani."}
{"id": "4448552", "revid": "15756", "url": "https://it.wikipedia.org/wiki?curid=4448552", "title": "Via Fiesolana", "text": "Via Fiesolana si trova a Firenze, da piazza Salvemini a via dei Pilastri. Circa a met\u00e0 vi incrocia la via di Mezzo.\nStoria.\nLa strada, uscente dall'antica porta di San Piero, conduceva un tempo verso Fiesole, congiungendosi poco dopo con borgo Pinti, fino al XII secolo, il che spiega la denominazione, antica e attestata nel corso dei secoli. \nLa via ha attualmente carattere secondario, ma dovette essere un tempo di un certo prestigio, stando almeno agli edifici che si allineano lungo il primo tratto, presumibilmente definitisi nel tempo a partire da case corti mercantili. Oltre via di Mezzo prevalgono invece edifici che ancora conservano caratteri propri delle antiche case a schiera a destinazione popolare, per lo pi\u00f9 un tempo di pertinenza di istituti religiosi. In tutti i casi la via si segnala per le molte memorie storiche, peraltro attestate da varie targhe apposte sulle facciate degli edifici, che ne ricordano gli illustri abitanti: Telemaco Signorini, Paolo Mascagni, Giuseppe Martelli, Luigi Cherubini.\nLa carreggiata \u00e8 pavimentata a lastrico.\nDescrizione.\nLa via ha carattere residenziale popolare e, nonostante l'assenza di emergenze architettoniche, si segnala per le molte memorie storiche peraltro attestate da varie targhe apposte sulle facciate degli edifici. La carreggiata \u00e8 pavimentata a lastrico.\nEdifici.\nGli edifici con voce propria hanno le note bibliografiche nella voce specifica.\nLapidi.\nSulla casa di Telemaco Signorini si legge:\nAl 12, sulla casa di Paolo Mascagni:\nOltre la via di mezzo, la targa a Luigi Cherubini:\nAl 26 la targa dedicata al \"designer\" di automobili Franco Scaglione:\nAl 28 infine la targa sulla casa di Giuseppe Martelli:"}
{"id": "4448554", "revid": "1005847", "url": "https://it.wikipedia.org/wiki?curid=4448554", "title": "Associazione Calcio Siena 1982-1983", "text": "Questa voce raccoglie le informazioni riguardanti l'Associazione Calcio Siena nelle competizioni ufficiali della stagione 1982-1983.\nStagione.\nNella stagione 1982-1983 il Siena disput\u00f2 il primo campionato di Serie C1 della sua storia, salvandosi al termine per classifica avulsa.\nOrganigramma societario.\nArea direttiva\nArea tecnica\nArea sanitaria"}
{"id": "4448559", "revid": "123227683", "url": "https://it.wikipedia.org/wiki?curid=4448559", "title": "Attilio Danese", "text": "Formazione e pensiero.\nGi\u00e0 docente di filosofia politica presso l'Universit\u00e0 di Teramo, nonch\u00e9 presso l'Universit\u00e0 Pontificia \"Auxilium\" di Roma, insegna attualmente presso l'Universit\u00e0 \"on line\" \"Leonardo da Vinci\" di Chieti. \u00c8 sposato con la saggista e docente di sociologia Giulia Paola Di Nicola con cui ha fondato nel 1985 il \"Centro di Ricerche Personaliste\" (Teramo) e la rivista culturale \"Prospettiva Persona\" (ISSN 1126-5191).\nAttilio Danese si \u00e8 laureato in pedagogia con il prof. L. Lugarini nel 1971 presso l'Universit\u00e0 dell'Aquila con 110 e lode e dignit\u00e0 di stampa, con una tesi dal titolo \"L'interpretazione hegeliana del mondo moderno negli scritti di Francoforte\". Nel 1979 si \u00e8 laureato in filosofia presso l'Universit\u00e0 di Roma \"La Sapienza\" con il prof. A. Capizzi con una dissertazione dal titolo \"Aspetti sociali del pensiero hegeliano\".\nPrima di conseguire il titolo accademico ha maturato studi teologici in un clima culturale dominato dalla teologia di stampo metafisico-tomista e dalla filosofia neoscolastica. Dopo la laurea e le prime pubblicazioni sull'Hegel giovane, rimase affascinato dalla filosofia personalista e in particolar modo dal pensiero di Emmanuel Mounier. L'interesse verso questa corrente lo spinse a spostarsi in Francia, per continuare a fare ricerca, presso la comunit\u00e0 dei \u201cMurs Blanc\u201d (i Muri Bianchi) a Chatenay Malabry (Parigi). I Muri Bianchi era una comunit\u00e0 di intellettuali fondata nel 1945 da Emmanuel Mounier, e frequentata allora dai migliori filosofi. All'interno di essa vivevano, tra gli altri, Paul Ricoeur, Paulette Mounier, J.M. Domenach, Simone e Paul Fraisse, tutti studiosi di discipline diverse che interagivano a livello amicale e culturale confrontandosi periodicamente sugli sviluppi delle scienze in chiave personalista.\nI colloqui, particolarmente fecondi, intrattenuti con Paul Ricoer indussero Attilio Danese a interpretare le filosofie contemporanee (quali la linguistica, l'ermeneutica, la psicanalisi, il pensiero debole) alla luce del buon essere della persona e della societ\u00e0. La svolta del pensiero di Attilio Danese, rispetto alla precedente impostazione hegeliana venne testimoniata con la pubblicazione del suo libro \"Unit\u00e0 e pluralit\u00e0. Mounier e il ritorno alla persona\" (contenente tra l'altro la prefazione di Paul Ricoeur), con cui ottenne il \u201cPremio Internazionale Mounier\u201d nel 1985 (giuria composta da E. Borne, R. Habachi, H. Hausemer). Attilio Danese e la moglie mantennero un costante confronto culturale e amicale con Paul Ricoeur, sino alla sua morte avvenuta nel 2005.\nL'impegno intellettuale di Attilio Danese, attraverso pubblicazioni, conferenze e docenze, ha promosso la cultura di stampo \"personalista\" in Italia, raccogliendo il meglio del pensiero contemporaneo in Italia, Europa (Francia, Germania, Svizzera, Romania, Polonia, Belgio, Olanda, Spagna, Ungheria, Slovenia, Romania), Brasile, Messico, Argentina, USA, Africa (Burkina Faso e Benin). Raccogliendo il meglio del pensiero contemporaneo ha animato una comunit\u00e0 di intellettuali, collegati anche in rete, di diversi orientamenti culturali, di ispirazione cristiana e non, che si sono riconosciuti in questo impegno pur mantenendo distinte direzioni di ricerca.\nIl personalismo, relativamente ai risvolti politici, ha poi condotto il Danese a collegarsi con la rete dei federalisti guidati da Alexandre Marc e Denis De Rougemont. Proprio grazie alle sollecitazioni di Alexandre Marc il Danese ha approfondito il rapporto tra personalismo e federalismo, attestato dal libro \"Il Federalismo. Cenni storici e implicazioni politiche (Roma 1995)\" e da numerosi articoli sull'argomento (tra cui \"Il federalismo integrale di A. Marc,\" in \"Federalismo &amp; Societ\u00e0,\" Bologna 1996).\nNel 1985 Attilio Danese, nella costante collaborazione con Giulia Paola Di Nicola, ha fondato il \u201cCentro Ricerche Personaliste\u201d, con sede principale a Teramo ma con diverse sedi decentrate, nominando come primo presidente onorario Paul Ricoeur (dopo di lui Alino Lorenzon di Rio de Janeiro e Giorgio Campanini di Parma). Il Centro (CRP) in breve tempo divenne un punto di riferimento in Italia e all'estero per quanti si richiamassero a questo spazio di confronto interdisciplinare tra cultura e fede. Il Centro sollecita tutti a valutare le direzioni e gli effetti delle teorie: invita i laici a porsi delle domande su Dio e invita i credenti a non fare di Dio una dottrina o un idolo individualista, collettivista, maschilista o femminista.\nAllo scopo di evitare l'irrigidimento accademico della cultura universitaria e la soggezione a poteri e ideologie dominanti, nel 1992 Attilio Danese e sua moglie decisero di fondare la rivista trimestrale \"Prospettiva Persona\", in ideale continuit\u00e0 con quella francese \"Esprit\", fondata sessant'anni prima da Emmanuel Mounier. \"Prospettiva Persona\" raccoglie ancora oggi i migliori studi sul personalismo, dall'Italia e dall'estero, collegando molteplici universit\u00e0 e centri di ricerca.\nIl 5 ottobre 2017 Attilio Danese e sua moglie Giulia Paola Di Nicola, in occasione della pubblicazione del centesimo numero di \"Prospettiva Persona\" hanno passato il testimone al Prof. Flavio Felice, nominato Direttore della rivista e nominando per la presidenza onoraria Robert Royal di Washington D.C., assicurando cos\u00ec il prosieguo della rivista nella sua missione culturale.\nDal 1997 in poi, un ulteriore fronte di impegno culturale, dei coniugi Danese Di Nicola, \u00e8 stato la riformulazione della cultura della coniugalit\u00e0 dal punto di vista relazionale, comunicazionale, spirituale e teologico. In questa veste hanno collaborato con la CEI e sono divenuti membri del direttivo dell'Accademica INTAMS di Bruxelles (\"International Academy for marital spirituality\") e della relativa rivista \u201cMarriage, Families &amp; Spirituality\u201d.\nDocenze.\nAttilio Danese ha insegnato all'Universit\u00e0 di Chieti e Teramo dal 1975 al 1997, tenendo corsi di \"Dottrina dello Stato\", \"Filosofia politica\" e \"Analisi del linguaggio politico\". Ha insegnato \"Politica Sociale\" e successivamente \"Sociologia della famiglia\" dal 1998 al 2013, presso la Facolt\u00e0 di Scienze sociali dell'Universit\u00e0 G. D'Annunzio di Chieti. Ha insegnato anche a Roma (Auxilium) e Bari, (Dip. di Bioetica). Dal 2005 \u00e8 professore incaricato di Sociologia dell'Educazione e Filosofia politica (master) nell'Universit\u00e0 on line \"Leonardo da Vinci\" di Torrevecchia (Chieti). Dal 2008 al 2018 ha insegnato, come professore invitato, \"Filosofia politica\" e discipline umanistiche in chiave personalista presso gli Istituti Teologici e di Scienze religiose, aggregati alla Lateranense in Abruzzo (ISSR, G. Toniolo, Pescara, ITAM, Chieti, Fides et Ratio, L'Aquila).\nTuttora svolge un'intensa attivit\u00e0 culturale in Italia e all'estero come \"visiting scholar, visiting scientist e visiting professor\" con prolusioni a convegni internazionali, inaugurazione di Anni accademici, seminari specialistici (ultimi in ordine di tempo all'Universit\u00e0 di Puebla in Mexico nel 2013 e Ateneo Salesiano di Roma 2015) sulle problematiche relative alla filosofia della persona, al rapporto tra etica e politica, all'umanesimo relazionale e familiare.\nCollaborazioni.\nIn qualit\u00e0 di consulente Attilio Danese ha collaborato con numerose istituzioni, pubbliche e private. Dal 1995 al 1996 \u00e8 stato Direttore Scientifico e gestore del Progetto transeuropeo \"Phare and Tacis\" dell'Unione Europea per conto dell'Istituto internazionale \"J. Maritain\" di Roma; dal 1996 al 2013 \u00e8 stato membro del comitato scientifico dell'Ufficio Nazionale Famiglia della CEI. Dal 2003 al 2008 \u00e8 stato associato come esperto al Comitato scientifico delle Politiche giovanili della Provincia autonoma di Trento. Nel 2010 la provincia di Teramo lo ha designato Membro del Consiglio di Indirizzo della Fondazione Tercas e confermato nel 2015 per \"chiara fama\". \u00c8 membro dell\u2019\"Editorial Board\" della rivista \"Ethical Perspectives\", KU Leuven dal 1993. Dal 2010 \u00e8 presidente, in coppia con la moglie, dell'Associazione nazionale \"Maria e Luigi\", ispirata ai coniugi Maria Corsini e Luigi Beltrame Quattrocchi.\nPubblicazioni.\nTra le numerose pubblicazioni di Attilio Danese si riportano di seguito solo alcune tra le pi\u00f9 significative:\nPubblicazioni con G.P. Di Nicola.\nNumerose sono anche le opere che Attilio Danese ha pubblicato con sua moglie Giulia Paola Di Nicola, si riportano di seguito solo alcune tra le pi\u00f9 significative:"}
{"id": "4448563", "revid": "767487", "url": "https://it.wikipedia.org/wiki?curid=4448563", "title": "Stephen Williams (giocatore di football americano)", "text": "Carriera professionistica.\nArizona Cardinals.\nDopo non essere stato scelto nel Draft NFL 2010, Williams firm\u00f2 con gli Arizona Cardinals. In due stagioni passate con la squadra disput\u00f2 tredici partite, tre delle quali come titolare, ricevendo 9 passaggi per 101 yard.\nSeattle Seahawks.\nDopo un anno di inattivit\u00e0, il 25 gennaio 2013 Williams firm\u00f2 coi Seattle Seahawks. Il 5 ottobre 2013 fu svincolato.\nJacksonville Jaguars.\nIl 7 ottobre 2013, Williams firm\u00f2 coi Jacksonville Jaguars.\nVittorie e premi.\n\"Nessuno\""}
{"id": "4448567", "revid": "1793900", "url": "https://it.wikipedia.org/wiki?curid=4448567", "title": "Villa Sigmundt", "text": "La Villa Sigmundt si trova a Trieste, in Via Rossetti ai civici 44 e 46.\nStoria.\nVilla Sigmundt fu progettata da Giovanni Andrea Berlam nel 1861 su commissione di Edmund Sigmundt, ricco mercante triestino di spugne.\nCostruita nel rione di Chiadino, \u00e8 rimasta immutata dalla sua inaugurazione."}
{"id": "4448569", "revid": "729019", "url": "https://it.wikipedia.org/wiki?curid=4448569", "title": "Stazione di Capurso", "text": "La stazione di Capurso \u00e8 una stazione di gestione delle Ferrovie del Sud Est.\n\u00c8 posta sulla ferrovia Bari-Martina Franca-Taranto.\nAl momento la stazione non \u00e8 attiva per lavori: pertanto Ferrovie del Sud Est ha predisposto un servizio automobilistico sostitutivo.\nServizi.\nLa stazione dispone di:"}
{"id": "4448581", "revid": "110157", "url": "https://it.wikipedia.org/wiki?curid=4448581", "title": "Barnett Rosenberg", "text": "\u00c8 conosciuto soprattutto per la scoperta delle propriet\u00e0 antitumorali del cisplatino.\nBiografia.\nRosenberg si laure\u00f2 nel 1948 al Brooklyn College e ottenne un dottorato di studi in fisica alla New York University nel 1956. Dal 1961 al 1997 studi\u00f2 presso la Michigan State University.\nNel 1965 Rosenberg e i suoi colleghi provarono che alcuni composti contenenti platino inibiscono la divisione cellulare e nel 1968 mostrarono come tali composti fossero efficaci nella cura di alcune tipologie di tumore. Tale farmaco chemioterapico ottiene l'approvazione nel 1978 e venne largamente utilizzato nei casi di cancro a testicoli, ovaie e vescica. \nNel 1984 ricevette il Kettering Prize e l'Harvey Prize nello stesso anno."}
{"id": "4448584", "revid": "834", "url": "https://it.wikipedia.org/wiki?curid=4448584", "title": "Discografie", "text": ""}
{"id": "4448585", "revid": "729019", "url": "https://it.wikipedia.org/wiki?curid=4448585", "title": "Lamburda", "text": "La lamburda \u00e8 un organo tipico delle pomacee, la cui gemma apicale \u00e8 capace di produrre solo incrementi vegetativi di pochi millimetri. In sostanza si tratta di particolari tipi di rami o branchette, chiamati brachiblasti, che possono terminare con una gemma a legno (lamburda vegetativa) o con una mista (lamburde fiorifere).\nInoltre le lamburde possono trovarsi insieme alle borse (tipiche delle pomacee, sono formate dalla porzione basale ingrossata degli assi infiorescenziali), riunite in caratteristiche formazioni dette \"zampe di gallo\"."}
{"id": "4448600", "revid": "1335892", "url": "https://it.wikipedia.org/wiki?curid=4448600", "title": "Vorw\u00e4rts", "text": "Il Vorw\u00e4rts (che in tedesco significa \"Avanti!\") \u00e8 l'organo d'informazione giornalistica del \"Partito socialdemocratico tedesco\" (SPD). Fu fondato come settimanale nell'ottobre del 1876 dallo stesso direttore Wilhelm Liebknecht.\nVi collaborarono Friedrich Engels e Karl Marx. Dopo varie traversie, nel 1891 divenne quotidiano, ma fu soppresso nel 1933.\nLa redazione ha continuato a stampare da Parigi e Praga, fino alla rifondazione in Germania prima nel 1949 poi nel 1955. In seguito esce in formato tabloid.\nStoria.\n\"Vorw\u00e4rts\" fu fondato la prima volta a Lipsia nel 1876 come organo del \"Partito Socialdemocratico dei Lavoratori Tedeschi\" (\"Sozialdemokratische Arbeiterpartei Deutschlands\", SAPD). La testata del giornale fa riferimento a un articolo del numero pilota: \u00ab Voi, lavoratori, voi vi muovete attraverso il deserto doloroso della vita, ricoperti della polvere bruciante di ci\u00f2 di cui siete stati privati... A voi, noi indirizziamo con forza questo grido: \"Avanti!\" (\"Vorw\u00e4rts!\") \u00bb. \u00c8 su questo giornale che Engels pubblic\u00f2 gli articoli che vennero successivamente raccolti nel libro \"Anti-D\u00fchring\". La pubblicazione fu sospesa il 26 ottobre 1878 a causa delle leggi antisocialiste emanate il 19 ottobre precedente.\nNel 1891, con l'abrogazione della legge sui socialisti, il \"Vorw\u00e4rts\" fu rifondato come organo centrale del Partito Socialdemocratico di Germania (SPD), in cui era confluita al SAPD. Venne pubblicato quotidianamente dal 1891 al 1933. Wilhelm Liebknecht ne fu redattore capo fino alla morte, nel 1900. Gli successe Kurt Eisner fino al 1905. Verso il 1910 nel divenne redattore capo Rudolf Hilferding. \nDurante la prima Guerra mondiale, inizialmente il \"Vorw\u00e4rts\" sostenne la posizione pacifista dei deputati socialdemocratici che si opponevano alla guerra, contro la maggioranza del Partito che invece la sosteneva (Burgfriedenspolitik): questo posizionamento non era un'eccezione, infatti anche i giornali socialisti di Lipsia e di Stoccarda avevano optato per una posizione pacifista, coerente con l'analisi della guerra come espressione dell'imperialismo. La direzione del Partito tent\u00f2 di prendere il controllo del giornale, attraverso l'intervento di F. Stampfer che era incaricato di sorvegliare la pubblicazione. La partenza di Rudolf Hilferding nel 1915, richiamato nell'esercito austroungarico, permise a Stampfer di assumere la carica di redattore capo del quotidiano, che da allora in poi rientr\u00f2 nei ranghi. Stampfer rimase redattore capo fino al 1933, quando and\u00f2 al potere il Partito Nazista.\nDurante la Rivoluzione tedesca del 1918-19 il \"Vorw\u00e4rts\" sostenne una linea parlamentare e sul giornale furono pubblicati articoli ostili agli spartachisti. Gli Spartachisti, da parte loro, occuparono i locali del quotidiano.\nSotto il regime nazista la SPD fu messa fuori legge e di conseguenza il \"Vorw\u00e4rts\" cess\u00f2 di essere pubblicato nel 1933, ma continu\u00f2 in esilio, in Cecoslovacchia fino al 1938 e poi a Parigi fino al 1940.\nNel 1948 il giornale venne rifondato con il nome di \"Neuer Vorw\u00e4rts\" (\"Nuovo Vorw\u00e4rts\") che era il nome assunto dal giornale in esilio. Nel 1955 fu nuovamente ribattezzato \"Vorw\u00e4rts\". Nel 1989, a causa della forte erosione della diffusione del giornale, il \"Vorw\u00e4rts\" si \u00e8 fuso con il periodico socialista \"Sozialdemokratisches Magazin\" per diventare \"Vorw\u00e4rts: Sozialdemokratisches Magazin\": una rivista che esce due volte al mese e viene inviata a domicilio a tutti gli iscritti al Partito. \nOggi la diffusione mensile del \"Vorw\u00e4rts\" \u00e8 di circa copie."}
{"id": "4448603", "revid": "36426", "url": "https://it.wikipedia.org/wiki?curid=4448603", "title": "Porta di San Piero", "text": ""}
{"id": "4448604", "revid": "36426", "url": "https://it.wikipedia.org/wiki?curid=4448604", "title": "Buchetta del vino", "text": ""}
{"id": "4448605", "revid": "36426", "url": "https://it.wikipedia.org/wiki?curid=4448605", "title": "Buchetta per il vino", "text": ""}
{"id": "4448609", "revid": "767487", "url": "https://it.wikipedia.org/wiki?curid=4448609", "title": "Reptilicus", "text": "Reptilicus, anche noto come Reptilicus - Il mostro distruggitore (\"Reptilicus\"), \u00e8 un film del 1961 diretto da Poul Bang e Sidney W. Pink.\nPellicola di fantascienza di produzione danese/statunitense.\nTrama.\nUna spedizione scientifica danese che si \u00e8 recata nelle sperdute terre della Lapponia, allo scopo di effettuare delle trivellazioni, scopre casualmente uno strano e inquietante reperto fossile.\nSi tratta di un frammento di coda, appartenente a un non precisato animale preistorico, perfettamente conservato tra i ghiacci della tundra lappone.\nGli scienziati Martens e Dalby, dopo aver esaminato accuratamente lo strano reperto, lo definiscono con l'appellativo di \"Reptilicus\", e lo spediscono in un centro studi di Copenaghen, totalmente ignari del pericolo mortale che vi si nasconde.\nIl misterioso reperto viene allora rinchiuso all'interno di una cella frigorifera, con lo scopo di conservarlo e studiarlo in modo molto pi\u00f9 accurato, ma a causa di una fatale distrazione di un membro del personale del centro studi, la porta della cella frigorifera viene dimenticata aperta, e in conseguenza di ci\u00f2 la temperatura all'interno della stessa sale repentinamente.\nComplice anche l'elevatissimo tasso di elettricit\u00e0 presente nell'aria, dovuto ad un terribile temporale che imperversa in zona, il reperto inizia ad autorigenerarsi, aumentando rapidamente di dimensioni, e nel giro di una nottata il processo di autorigenerazione si ultima.\nLa risultante di tale processo \u00e8 una specie di mostruoso drago preistorico serpentiforme, che sfonda le pareti della cella frigorifera, si allontana rapidamente e inizia a spargere il terrore nei dintorni di Copenaghen.\nSeguono poi alcuni sporadici avvistamenti della creatura e la scoperta di carcasse di mucche divorate dalla stessa.\nA causa della situazione viene celermente allertato l'esercito danese, che sotto la guida del generale Grayson, prima localizza il mostro, e successivamente tenta di abbatterlo utilizzando tutte le armi a sua disposizione.\nLa faccenda per\u00f2, si rivela assai pi\u00f9 complicata del previsto, poich\u00e9 la creatura mostruosa, protetta da una corazza formata da uno spesso strato di squame ossee, si dimostra refrattaria a qualsiasi tipo di aggressione e continua imperterrita a vagare per la tutta la Danimarca, seminando panico, morte e distruzione.\nL'esercito tenta anche di arderlo vivo, utilizzando dei potenti lanciafiamme, ma l'unico risultato che ottiene \u00e8 la fuga del mostro, che si inabissa rapidamente nei fiordi danesi.\nI nostri, nel vano tentativo di distruggerlo utilizzano allora bombe di profondit\u00e0 a profusione, ma riescono solamente a ferirlo causando il distacco di un suo arto, che si inabissa.\nProprio quando tutto sembra perduto, il provvidenziale intervento di un razzo indirizzato verso la sua bocca e che esplode all'interno delle sue fauci metter\u00e0 definitivamente fuori combattimento la mostruosa creatura preistorica.\nL'arto distaccato del mostro giace per\u00f2 sul fondale marino, e, grazie alle sue capacit\u00e0 autorigeneranti, il mostro potrebbe ritornare in qualsiasi momento a perseguitare l'umanit\u00e0.\nProduzione.\nCoproduzione tra la danese Saga Studios e l'americana AIP, il film fu girato da due registi diversi: la versione originale fu girata nella madrelingua danese dal regista Poul Bang e venne distribuita nelle sale cinematografiche il 20 febbraio 1961.\nLa versione americana invece, caratterizzata dai dialoghi in inglese e dall'avere quasi lo stesso cast, fu diretta dal regista/produttore statunitense Sidney W. Pink.\nA causa dell'eccessivo (e alle orecchie del pubblico americano assai ridicolo) accento scandinavo degli interpreti, il film venne interamente ridoppiato e distribuito nel 1962.\nTale versione appariva per\u00f2 pesantemente modificata rispetto all'originale danese, poich\u00e9 per esempio le sequenze nelle quali il drago preistorico volava furono soppresse.\nFu invece aggiunto un effetto speciale, consistente nella bava verdastra e fluorescente che il dragone preistorico lanciava contro i suoi avversari, ogni qualvolta spalancava le sue fauci.\nSembra inoltre che le scene ambientate nella zona artica siano state girate in realt\u00e0 sulle pianure della Georgia, non durante l'inverno, bens\u00ec in primavera.\nLe dimensioni del mostro preistorico sembrano poi soggette ad una continua oscillazione, poich\u00e9 in certe sequenze pare alto solamente qualche metro, e magari nelle successive pare alto addirittura quanto un palazzo di sette piani.\nDal soggetto del film vennero estrapolati anche alcuni albi a fumetti, ma il loro successo fu molto scarso, e ci\u00f2 port\u00f2 all'abbandono dell'iniziativa."}
{"id": "4448614", "revid": "486946", "url": "https://it.wikipedia.org/wiki?curid=4448614", "title": "Tohu", "text": ""}
{"id": "4448615", "revid": "36426", "url": "https://it.wikipedia.org/wiki?curid=4448615", "title": "Casa di Giuseppe Martelli", "text": "La casa di Giuseppe Martelli si trova in via Fiesolana 28 a Firenze.\nStoria e descrizione.\nL'edificio, come molti di questa strada, sorge su strutture medioevali, nel tempo sviluppate in altezza e in profondit\u00e0 fino ad assumere i caratteri attuali, per la facciata definiti da un disegno della prima met\u00e0 dell'Ottocento, corretto ma senza particolari pregi.\nNel 1808 il palazzo apparteneva alla famiglia Martelli e nel 1830 era pervenuto in eredit\u00e0 all'architetto Giuseppe Martelli, che qui visse e mor\u00ec il 30 marzo 1876, come ricorda un'epigrafe posta sul fronte e collocata, per le cure della Regia Accademia delle Belle Arti e del Collegio degli Architetti e Ingegneri, nel gennaio 1888.\nAlcuni lavori di sistemazione all'edificio si devono allo stesso architetto che, nel 1857, aveva acquistato anche lo stabile adiacente al n. 26 mettendolo parzialmente in comunicazione col primo. La palazzina rimase alla famiglia Martelli fino al 1949, quando fu venduta ai Melandri.\nIl fronte, scandito su cinque piani e un mezzanino, presenta in alto un lungo balcone ad offrire un ottimo affaccio sulla citt\u00e0, al primo piano (dove viveva l'architetto) finestre coronate da timpano, al piano terreno un finto bugnato, con la porta carraia per l'accesso alla scuderia (oggi ad uso di un esercizio commerciale) della quale rimangono i due occhi. Il monogramma L.M., sulla rosta della porta, \u00e8 da riferirsi al padre di Giuseppe, Lorenzo Martelli, a indicare che presumibilmente su sua commissione si era dato l'assetto ora descritto alla casa. Francesco Bigazzi (1887) ricorda anche sulla facciata uno stemma col laconico motto \"Quod est est / Quod non est non est\". \nA fronte di una facciata sostanzialmente modesta, gli interni del primo piano propongono una notevolissima e rarissima testimonianza della cultura del tempo, con un complesso ciclo iconografico distribuito per sette soffitti dipinti con allegorie, fatti e personaggi illustri della storia toscana, per un totale di sessanta scene, databili agli anni sessanta dell'Ottocento. Tra questi, oltre alle allegorie delle arti, sono scene della vita di Filippo Brunelleschi, Leonardo da Vinci, Michelangelo Buonarroti, Raffaello Sanzio, ed episodi che vedono lo stesso Giuseppe Martelli dirigere i lavori alla Tribuna di Galileo nella Specola."}
{"id": "4448622", "revid": "1442080", "url": "https://it.wikipedia.org/wiki?curid=4448622", "title": "Mar del Plata Challenger 1995 - Singolare", "text": "Il singolare del torneo di tennis Mar del Plata Challenger 1995, facente parte dell'ATP Challenger Series, ha avuto come vincitore Ji\u0159\u00ed Nov\u00e1k che ha battuto in finale Kris Goossens 6-2, 3-6, 6-3."}
{"id": "4448623", "revid": "1442080", "url": "https://it.wikipedia.org/wiki?curid=4448623", "title": "Mar del Plata Challenger 1995 - Doppio", "text": "Il doppio del torneo di tennis Mar del Plata Challenger 1995, facente parte dell'ATP Challenger Series, ha avuto come vincitori Javier Frana e Luis Lobo che hanno battuto in finale Jordi Burillo e Hern\u00e1n Gumy 7-6, 6-0."}
{"id": "4448624", "revid": "287204", "url": "https://it.wikipedia.org/wiki?curid=4448624", "title": "Challenger DCNS de Cherbourg 1995 - Singolare", "text": "Il singolare del torneo di tennis Challenger DCNS de Cherbourg 1995, facente parte dell'ATP Challenger Series, ha avuto come vincitore Gianluca Pozzi che ha battuto in finale Kenneth Carlsen 1-6, 7-6, 6-4."}
{"id": "4448625", "revid": "287204", "url": "https://it.wikipedia.org/wiki?curid=4448625", "title": "Challenger DCNS de Cherbourg 1995 - Doppio", "text": "Il doppio del torneo di tennis Challenger DCNS de Cherbourg 1995, facente parte dell'ATP Challenger Series, ha avuto come vincitori Bill Behrens e Matt Lucena che hanno battuto in finale Marius Barnard e Stefan Kruger 7-6, 6-1."}
{"id": "4448626", "revid": "1442080", "url": "https://it.wikipedia.org/wiki?curid=4448626", "title": "Mendoza Challenger 1995 - Singolare", "text": "Il singolare del torneo di tennis Mendoza Challenger 1995, facente parte dell'ATP Challenger Series, ha avuto come vincitore Johan Van Herck che ha battuto in finale Juan-Albert Viloca-Puig 7-6, 6-1."}
{"id": "4448628", "revid": "1442080", "url": "https://it.wikipedia.org/wiki?curid=4448628", "title": "Mendoza Challenger 1995 - Doppio", "text": "Il doppio del torneo di tennis Mendoza Challenger 1995, facente parte dell'ATP Challenger Series, ha avuto come vincitori Donald Johnson e Jack Waite che hanno battuto in finale M\u00e1rcio Carlsson e Gustavo Kuerten 6-3, 6-2."}
{"id": "4448629", "revid": "1442080", "url": "https://it.wikipedia.org/wiki?curid=4448629", "title": "Hamburg Challenger 1995 - Singolare", "text": "Il singolare del torneo di tennis Hamburg Challenger 1995, facente parte dell'ATP Challenger Series, ha avuto come vincitore David Prinosil che ha battuto in finale Martin Sinner 6-1, 6-4."}
{"id": "4448631", "revid": "1442080", "url": "https://it.wikipedia.org/wiki?curid=4448631", "title": "Hamburg Challenger 1995 - Doppio", "text": "Il doppio del torneo di tennis Hamburg Challenger 1995, facente parte dell'ATP Challenger Series, ha avuto come vincitori David Prinosil e Martin Sinner che hanno battuto in finale Clinton Ferreira e Aleksandar Kitinov 6-2, 6-3."}
{"id": "4448632", "revid": "599013", "url": "https://it.wikipedia.org/wiki?curid=4448632", "title": "Indian Wells Challenger 1995 - Singolare", "text": "Il singolare del torneo di tennis Indian Wells Challenger 1995, facente parte dell'ATP Challenger Series, ha avuto come vincitore Tommy Ho che ha battuto in finale Oliver Gross 6-7, 7-6, 6-2."}
{"id": "4448633", "revid": "599013", "url": "https://it.wikipedia.org/wiki?curid=4448633", "title": "Indian Wells Challenger 1995 - Doppio", "text": "Il doppio del torneo di tennis Indian Wells Challenger 1995, facente parte dell'ATP Challenger Series, ha avuto come vincitori Nicklas Kulti e Mikael Tillstr\u00f6m che hanno battuto in finale Jan Apell e Mike Bauer 7-6, 6-4."}
{"id": "4448635", "revid": "1442080", "url": "https://it.wikipedia.org/wiki?curid=4448635", "title": "Punta del Este Challenger 1995 - Singolare", "text": "Il singolare del torneo di tennis Punta del Este Challenger 1995, facente parte dell'ATP Challenger Series, ha avuto come vincitore Emanuel Couto che ha battuto in finale Marcelo Charpentier 7-5, 7-6."}
{"id": "4448636", "revid": "1442080", "url": "https://it.wikipedia.org/wiki?curid=4448636", "title": "Punta del Este Challenger 1995 - Doppio", "text": "Il doppio del torneo di tennis Punta del Este Challenger 1995, facente parte dell'ATP Challenger Series, ha avuto come vincitori Christian Miniussi e Diego P\u00e9rez che hanno battuto in finale Lucas Arnold Ker e Patricio Arnold 4-6, 7-5, 6-1."}
{"id": "4448637", "revid": "1442080", "url": "https://it.wikipedia.org/wiki?curid=4448637", "title": "Garmisch Challenger 1995 - Singolare", "text": "Il singolare del torneo di tennis Garmisch Challenger 1995, facente parte dell'ATP Challenger Series, ha avuto come vincitore Nicolas Kiefer che ha battuto in finale Dick Norman 7-6, 7-6."}
{"id": "4448639", "revid": "1442080", "url": "https://it.wikipedia.org/wiki?curid=4448639", "title": "Garmisch Challenger 1995 - Doppio", "text": "Il doppio del torneo di tennis Garmisch Challenger 1995, facente parte dell'ATP Challenger Series, ha avuto come vincitori Lionnel Barthez e Nuno Marques che hanno battuto in finale Mathias Huning e Dick Norman 7-6, 7-6."}
{"id": "4448640", "revid": "1442080", "url": "https://it.wikipedia.org/wiki?curid=4448640", "title": "Agadir Challenger 1995 - Singolare", "text": "Il singolare del torneo di tennis Agadir Challenger 1995, facente parte dell'ATP Challenger Series, ha avuto come vincitore Oscar Martinez Dieguez che ha battuto in finale Bohdan Ulihrach 3-6, 6-3, 6-3."}
{"id": "4448641", "revid": "1442080", "url": "https://it.wikipedia.org/wiki?curid=4448641", "title": "Agadir Challenger 1995 - Doppio", "text": "Il doppio del torneo di tennis Agadir Challenger 1995, facente parte dell'ATP Challenger Series, ha avuto come vincitori Jordi Burillo e Francisco Roig che hanno battuto in finale Jordi Arrese e Jose-Antonio Conde 6-3, 1-6, 7-6."}
{"id": "4448642", "revid": "1442080", "url": "https://it.wikipedia.org/wiki?curid=4448642", "title": "Monte Carlo Challenger 1995 - Singolare", "text": "Il singolare del torneo di tennis Monte Carlo Challenger 1995, facente parte dell'ATP Challenger Series, ha avuto come vincitore Sjeng Schalken che ha battuto in finale Frederik Fetterlein 6-3, 6-4."}
{"id": "4448643", "revid": "1442080", "url": "https://it.wikipedia.org/wiki?curid=4448643", "title": "Monte Carlo Challenger 1995 - Doppio", "text": "Il doppio del torneo di tennis Monte Carlo Challenger 1995, facente parte dell'ATP Challenger Series, ha avuto come vincitori Nicklas Kulti e Mikael Tillstr\u00f6m che hanno battuto in finale Nicolas Kiefer e Michael Stich 7-5, 7-5."}
{"id": "4448644", "revid": "599013", "url": "https://it.wikipedia.org/wiki?curid=4448644", "title": "Nagoya Challenger 1995 - Singolare", "text": "Il singolare del torneo di tennis Nagoya Challenger 1995, facente parte dell'ATP Challenger Series, ha avuto come vincitore Scott Draper che ha battuto in finale Sh\u016bz\u014d Matsuoka 6-3, 6-7, 6-4."}
{"id": "4448645", "revid": "599013", "url": "https://it.wikipedia.org/wiki?curid=4448645", "title": "Nagoya Challenger 1995 - Doppio", "text": "Il doppio del torneo di tennis Nagoya Challenger 1995, facente parte dell'ATP Challenger Series, ha avuto come vincitori Leander Paes e Kevin Ullyett che hanno battuto in finale Joshua Eagle e Andrew Kratzmann 7-6, 7-5."}
{"id": "4448647", "revid": "1442080", "url": "https://it.wikipedia.org/wiki?curid=4448647", "title": "Birmingham Challenger 1995 - Singolare", "text": "Il singolare del torneo di tennis Birmingham Challenger 1995, facente parte dell'ATP Challenger Series, ha avuto come vincitore Bohdan Ulihrach che ha battuto in finale Ji\u0159\u00ed Nov\u00e1k 6-4, 7-6."}
{"id": "4448648", "revid": "1442080", "url": "https://it.wikipedia.org/wiki?curid=4448648", "title": "Birmingham Challenger 1995 - Doppio", "text": "Il doppio del torneo di tennis Birmingham Challenger 1995, facente parte dell'ATP Challenger Series, ha avuto come vincitori Ken Flach e Bryan Shelton che hanno battuto in finale Ellis Ferreira e Brent Haygarth 5-7, 7-5, 6-2."}
{"id": "4448650", "revid": "1442080", "url": "https://it.wikipedia.org/wiki?curid=4448650", "title": "Mumbai Challenger 1995 - Singolare", "text": "Il singolare del torneo di tennis Mumbai Challenger 1995, facente parte dell'ATP Challenger Series, ha avuto come vincitore Byron Black che ha battuto in finale Leander Paes 6-3, 6-4."}
{"id": "4448651", "revid": "1442080", "url": "https://it.wikipedia.org/wiki?curid=4448651", "title": "Mumbai Challenger 1995 - Doppio", "text": "Il doppio del torneo di tennis Mumbai Challenger 1995, facente parte dell'ATP Challenger Series, ha avuto come vincitori Byron Black e Wayne Black che hanno battuto in finale Neville Godwin e David Nainkin 6-2, 7-6."}
{"id": "4448652", "revid": "1442080", "url": "https://it.wikipedia.org/wiki?curid=4448652", "title": "Malta Challenger 1995 - Singolare", "text": "Il singolare del torneo di tennis Malta Challenger 1995, facente parte dell'ATP Challenger Series, ha avuto come vincitore Adrian Voinea che ha battuto in finale J\u00e1n Kro\u0161l\u00e1k 6-3, 6-4."}
{"id": "4448653", "revid": "1442080", "url": "https://it.wikipedia.org/wiki?curid=4448653", "title": "Malta Challenger 1995 - Doppio", "text": "Il doppio del torneo di tennis Malta Challenger 1995, facente parte dell'ATP Challenger Series, ha avuto come vincitori Marius Barnard e Lionnel Barthez che hanno battuto in finale Patrick Baur e Tom\u00e1\u0161 Anzari 7-5, 6-3."}
{"id": "4448654", "revid": "1442080", "url": "https://it.wikipedia.org/wiki?curid=4448654", "title": "Jerusalem Challenger 1995 - Singolare", "text": "Il singolare del torneo di tennis Jerusalem Challenger 1995, facente parte dell'ATP Challenger Series, ha avuto come vincitore Thomas Johansson che ha battuto in finale Patrick Baur 6-4, 7-6."}
{"id": "4448656", "revid": "1442080", "url": "https://it.wikipedia.org/wiki?curid=4448656", "title": "Jerusalem Challenger 1995 - Doppio", "text": "Il doppio del torneo di tennis Jerusalem Challenger 1995, facente parte dell'ATP Challenger Series, ha avuto come vincitori Dirk Dier e Christian Saceanu che hanno battuto in finale Lionnel Barthez e Patrick Baur 7-6, 7-6."}
{"id": "4448657", "revid": "1543377", "url": "https://it.wikipedia.org/wiki?curid=4448657", "title": "BMW Ljubljana Open 1995 - Singolare", "text": "Il singolare del torneo di tennis BMW Ljubljana Open 1995, facente parte dell'ATP Challenger Series, ha avuto come vincitore Jordi Burillo che ha battuto in finale Adrian Voinea 6-2, 6-1."}
{"id": "4448658", "revid": "1543377", "url": "https://it.wikipedia.org/wiki?curid=4448658", "title": "BMW Ljubljana Open 1995 - Doppio", "text": "Il doppio del torneo di tennis BMW Ljubljana Open 1995, facente parte dell'ATP Challenger Series, ha avuto come vincitori Nicklas Kulti e Mikael Tillstr\u00f6m che hanno battuto in finale Shelby Cannon e Stefan Kruger 6-4, 6-4."}
{"id": "4448659", "revid": "599013", "url": "https://it.wikipedia.org/wiki?curid=4448659", "title": "Dresden Challenger 1995 - Singolare", "text": "Il singolare del torneo di tennis Dresden Challenger 1995, facente parte dell'ATP Challenger Series, ha avuto come vincitore Kris Goossens che ha battuto in finale Magnus Gustafsson 6-4, 5-7, 7-5."}
{"id": "4448660", "revid": "599013", "url": "https://it.wikipedia.org/wiki?curid=4448660", "title": "Dresden Challenger 1995 - Doppio", "text": "Il doppio del torneo di tennis Dresden Challenger 1995, facente parte dell'ATP Challenger Series, ha avuto come vincitori Matt Lucena e Nuno Marques che hanno battuto in finale Mike Bauer e Jon Ireland 6-1, 6-4."}
{"id": "4448661", "revid": "1442080", "url": "https://it.wikipedia.org/wiki?curid=4448661", "title": "Budapest Challenger 1995 - Singolare", "text": "Il singolare del torneo di tennis Budapest Challenger 1995, facente parte dell'ATP Challenger Series, ha avuto come vincitore Ji\u0159\u00ed Nov\u00e1k che ha battuto in finale F\u00e9lix Mantilla 6-1, 2-6, 6-2."}
{"id": "4448662", "revid": "1442080", "url": "https://it.wikipedia.org/wiki?curid=4448662", "title": "Budapest Challenger 1995 - Doppio", "text": "Il doppio del torneo di tennis Budapest Challenger 1995, facente parte dell'ATP Challenger Series, ha avuto come vincitori Pablo Albano e Hendrik Jan Davids che hanno battuto in finale Rikard Bergh e Matt Lucena 6-4, 6-4."}
{"id": "4448664", "revid": "1543377", "url": "https://it.wikipedia.org/wiki?curid=4448664", "title": "Assedio di Groznyj (1994-1995)", "text": "L'assedio di Groznyj fu l'attacco militare su vasta scala che l'esercito della Federazione Russa mise in atto fra la fine di dicembre del 1994 e gli inizi di marzo 1995 nell'ambito della Prima guerra cecena, con l'obiettivo di conquistare rapidamente la citt\u00e0 ed ottenere quindi una decisiva vittoria strategica, al fine di riportare la secessionista Repubblica cecena di Ichkeria sotto il controllo della federazione. L'esito della battaglia fu la conquista della citt\u00e0 dopo aspri combattimenti e la distruzione quasi completa della capitale cecena.\nContrariamente a quanto preventivato, l'assalto iniziale portato dalle truppe federali si risolse in un disastro e impantan\u00f2 le forze di Mosca in una logorante battaglia casa per casa durante la quale la popolazione civile soffr\u00ec enormi perdite. Ad oggi l'assedio di Groznyj \u00e8 considerato come il pi\u00f9 distruttivo dalla seconda guerra mondiale. L'occupazione di Groznyj ebbe breve durata, giacch\u00e9 nell'agosto del 1996 le milizie indipendentiste avrebbero ripreso il controllo della citt\u00e0, ponendo fine alla guerra.\nL'assalto di Capodanno.\nAlle 5 di mattina del giorno di capodanno l'aeronautica russa scaten\u00f2 un bombardamento sull'area industriale di Groznyj. L'attacco faceva seguito allo scadere di un ultimatum, presentato dal governo di Mosca fin dal 28 novembre precedente, e al dispiegamento di un corpo d'armata a ridosso delle frontiere cecene, operativo fin dal 10 dicembre. Combattimenti di notevole entit\u00e0 si erano gi\u00e0 avuti in tutta la seconda parte del 1994, quando il governo federale aveva appoggiato l'opposizione interna al governo separatista in un fallito colpo di Stato. Il bombardamento si concentr\u00f2 sul centro petrolchimico cittadino, con l'obiettivo di intimorire la popolazione ed il governo di Dzokhar Dudayev e spingerlo a smobilitare le sue milizie. Al seguito delle bombe vennero lanciati sui quartieri abitativi volantini nei quali si intimava ai miliziani di arrendersi. Poche ore dopo l'azione il Ministro della Difesa russo, generale Pavel Gra\u010d\u00ebv afferm\u00f2:\nLe forze russe in campo.\nIl piano iniziale per l'esecuzione delle operazioni era quello di far convergere nel centro cittadino tre colonne corazzate: il \"Gruppo Nord\", il \"Gruppo Ovest\" e il \"Gruppo Est\". A pochi giorni dall'attacco, nel dispositivo venne inserito un nuovo contingente, denominato \"Nord Est\". L'ordine di battaglia risult\u00f2 cos\u00ec definito:\nTutte le unit\u00e0 erano composte da volontari, ma buona parte di questi erano coscritti e non preparati a sostenere un combattimento urbano.\nConsiderazioni tattiche.\nLe milizie cecene avevano il vantaggio di essere fortemente motivati, dovendo essenzialmente difendere le loro case. Oltre a questo, il loro traguardo tattico non era tanto la distruzione delle forze avversarie, ma la conduzione di una guerra asimmetrica volta a danneggiare quanto pi\u00f9 possibile le forze nemiche, puntando sul peso politico che una guerra costosa e prolungata avrebbe fatto gravare sulla dirigenza russa. I combattenti ceceni conoscevano molto bene il terreno di battaglia, ed avendo servito in buona parte sotto l'Armata Rossa conoscevano perfettamente sia la lingua sia l'ordine di battaglia dei loro avversari, i quali invece non parlavano il ceceno, non conoscevano il terreno e non sapevano con certezza come fosse organizzato il nemico che avevano di fronte. Ad alimentare la confusione in un contesto urbano si aggiungeva la dotazione dei due schieramenti, sostanzialmente identica e proveniente in entrambi i casi dai depositi dell'esercito sovietico.\nDa un punto di vista operativo le milizie cecene erano strutturate in maniera tale da potersi disimpegnare sistematicamente da scontri campali o di grossa entit\u00e0. Il reparto di base era costituito da un gruppo di combattimento di 15 o venti uomini, suddiviso a sua volta in quattro o cinque gruppi di fuoco. Un gruppo di fuoco era costituito da un pugno di elementi armati di armi leggere a supporto di un'unit\u00e0 di artiglieria anticarro armata di RPG. Lo scopo di questi reparti era quello di appostarsi ai vari livelli dei quartieri residenziali e colpire con fuoco incrociato la testa e la coda dei convogli corazzati, per poi decimare le unit\u00e0 di fanteria d'appoggio.\nAd ostacolare l'efficacia di questi gruppi concorrevano sia la scarsa disciplina delle reclute pi\u00f9 giovani, componenti almeno il 70% dei reparti, sia il loro differente livello di attaccamento alla gerarchia, in buona parte strutturata sulla fedelt\u00e0 al singolo caporeparto, destinato in molti casi a diventare pi\u00f9 un signore della guerra che un vero e proprio graduato militare. Questo stato di cose rendeva molto difficile per il Comando ceceno organizzare strategie di largo respiro, nonch\u00e9 un adeguato sistema di rifornimento. I reparti pi\u00f9 disciplinati, posti direttamente agli ordini del comandante in capo Aslan Maskhadov rimasero a difesa del perimetro pi\u00f9 interno della citt\u00e0, equipaggiati con i migliori armamenti, fra i quali figuravano alcuni T-62 e T-72 di epoca sovietica.\nAd ogni modo l'azione svolta dai reparti leggeri ceceni prese di sorpresa i russi, decimando le colonne corazzate in avanzata. I reparti attaccanti tentarono in un primo momento di difendersi utilizzando le armi antiaeree, dal momento che l'alzo dei loro mezzi blindati non consentiva loro di colpire i gruppi di fuoco posti sui piani pi\u00f9 alti degli edifici, mentre l'armamento leggero dei carri armati non poteva sostenere il peso di attacchi simultanei da pi\u00f9 direzioni. Successivamente ai primi fiaschi, l'Alto Comando federale si convinse che la conquista della citt\u00e0 avrebbe richiesto una battaglia casa per casa, e l'utilizzo della fanteria e dei blindati vari\u00f2 considerevolmente, piegandosi all'esigenza di una sistematica avanzata casa per casa, basata sullo stesso sistema delle imboscate messo in atto dai ceceni. I carri vennero dotati di reti protettive poste intorno ai punti pi\u00f9 esposti per contrastare gli RPG ceceni, secondo uno schema gi\u00e0 testato nella Battaglia di Berlino del 1945.\nAvanzata Russa.\nLe colonne corazzate che mossero su Groznyj il 31 dicembre erano state mobilitate frettolosamente, assemblando reparti provenienti da diverse armi, e composte in buona parte da coscritti che si erano messi a disposizione volontariamente. L'armamento della fanteria di appoggio era antiquato per gli standard dell'esercito federale, e volto principalmente a dare una dimostrazione di forza di fronte alla quale le milizie cecene avrebbero dovuto spontaneamente abbandonare il campo. Le unit\u00e0 corazzate erano addestrate per combattimenti in campo aperto, mentre l'unica brigata predisposta al combattimento urbano era stata sciolta poco prima dell'inizio del conflitto. Sebbene gli attaccanti godessero della totale supremazia aerea, il giorno dell'attacco il cattivo tempo imped\u00ec un efficace supporto da parte dei cacciabombardieri, e soltanto gli elicotteri Mi-24 riuscirono a fornire adeguata copertura. Nelle prime fasi dell'avanzata si segnal\u00f2 anche un erroneo attacco aereo portato dai Mig sul gruppo \"Est\", che caus\u00f2 la perdita di cinque veicoli blindati. L'avanzata dei reparti di Mosca venne fin dall'inizio ostacolata dai profughi, in gran parte russi, che tentavano di lasciare la citt\u00e0 e porsi sotto la tutela dell'Esercito Federale. Nei giorni precedenti l'Aeronautica Militare aveva bombardato i villaggi vicini alla capitale, molti dei quali erano per lo pi\u00f9 abitati da russi o comunque erano pronti a passare armi e bagagli dalla parte di Eltsin. In assenza di un efficace appoggio aereo, il peso della copertura dell'avanzata grav\u00f2 quasi interamente sull'artiglieria, composta da centinaia di pezzi piazzati nelle colline a ridosso della citt\u00e0, composta sia da pezzi tradizionali, sia da una eterogenea gamma di lanciamissili.\nLe quattro colonne corazzate erano state pensate per convergere sul Palazzo Presidenziale, nel centro della citt\u00e0. La coordinazione era un elemento essenziale del piano. Tuttavia gi\u00e0 in fase di disposizione delle unit\u00e0 la compattezza del dispositivo mostr\u00f2 alcune carenze: la 19\u00aa Divisione Motorizzata, unit\u00e0 cardine del gruppo \"Ovest\", si dispose in ordine di battaglia in forte ritardo, determinando un primo problema logistico per lo schieramento russo. Del gruppo \"Nord\", soltanto un reggimento su tre riusc\u00ec effettivamente a penetrare la difesa offerta dalla fanteria leggera cecena, mentre gli altri due non raggiunsero risultati apprezzabili. Le altre due colonne mantennero una certa compattezza, e raggiunsero inizialmente i loro obiettivi secondari. La forza di sfondamento principale si ridusse quindi a poche unit\u00e0: la 131\u00aa Brigata Motorizzata e l'81\u00ba Reggimento Motorizzato, posto sul suo fianco sinistro. La prima si dirigeva speditamente verso la Stazione, il secondo l'appoggiava scendendo lungo Pervomaiskaya Ulitsa, uno degli assi viari portanti della capitale cecena.\nPervomaiskaya Ulitsa.\nUno dei due gruppi di assalto dell'81\u00ba Reggimento si diresse verso Pervomaiskaya Ulitsa, allungandosi lungo la strada per oltre un miglio. Il gruppo acquis\u00ec un po' di ritardo nei confronti della Brigata che avrebbe dovuto supportare a causa di cariche esplosive poste a ridosso del ponte sul fiume Neftyanka. Lungo questa direttrice l'unit\u00e0 sub\u00ec la sua prima perdita, allorch\u00e9 un T-72 posto in testa in posizione di avanscoperta venne colpito assieme ad altri veicoli leggeri proprio all'imbocco di Pervomaiskaya Ulitsa. Un altro carro venne attaccato da un gruppo di fuoco ceceno barricato nella scuola all'inizio della strada. Posto sotto un intenso fuoco di armi leggere ed RPG, il reparto di avanguardia inizi\u00f2 a retrocedere, andando a bloccare l'avanzata dei reparti posti dietro di questo e generando una notevole confusione. Mentre i russi tentavano di riordinare le file, un camion imbottito di esplosivo deton\u00f2 in testa alla colonna, paralizzandola. Nonostante i ritardi, tuttavia, il gruppo raggiunse per le 14:00 l'incrocio con Mayakovskaya Ulitsa, nelle vicinanze dello stadio cittadino, dove si congiunse come da programma con la 131\u00aa Brigata Motorizzata. A causa della forte resistenza offerta dagli insorti i due reparti finirono per mischiarsi, paralizzando l'incrocio per circa trenta minuti. L'obiettivo fissato per il primo giorno di avanzata era tuttavia raggiunto, e i comandanti delle due unit\u00e0 iniziarono a disporre le truppe in posizione difensiva, in attesa di un prevedibile contrattacco ceceno. A quel punto giunse l'ordine dal Generale Pulilkowsky (comandante del gruppo \"Nord\" e responsabile delle truppe avanzanti) di proseguire la penetrazione verso il centro cittadino, che ormai appariva quasi in vista. La manovra era rischiosa, perch\u00e9 costringeva lo schieramento russo ad un repentino ridispiegamento da difensivo a offensivo, lungo un asse viario insufficiente ad accogliere rapidamente simili manovre, oltre che pesantemente intasato dall'affluire costante di unit\u00e0 di seconda e terza linea. Inoltre non esistevano piani operativi per un'ulteriore avanzata, avendo i russi raggiunto l'obiettivo fissato per quel giorno. Ne consegu\u00ec un'avanzata caotica, alla quale parteciparono convulsamente elementi separati di diverse unit\u00e0, sparpagliate fra loro e lontane dai centri operativi.\nL'avanzata verso il Palazzo Presidenziale.\nIn queste confuse condizioni le forze avanzanti procedettero verso il Palazzo Presidenziale, raccogliendo man mano che avanzavano elementi di altri reparti disseminati lungo un arco che partiva dalla Stazione Centrale, attraversava il Lenin Park e terminava nella zona dello Stadio. Il fuoco di risposta da parte dei ribelli divenne ben presto formidabile, e numerosi mezzi blindati e corazzati vennero messi fuori uso. Di fronte all'accanita resistenza nemica, e in considerazione del fatto che iniziava a fare buio, i russi iniziarono a retrocedere sulla posizioni di partenza, ricostituendo un fronte difensivo dietro al quale passare la notte. Tuttavia alcuni reparti proseguirono l'avanzata verso il centro cittadino: quando i primi veicoli entrarono nella piazza centrale, questi vennero sottoposti ad un fortissimo fuoco di armi leggere e missili RPG, provenienti da tutte le direzioni. Contemporaneamente gli ultimi veicoli in coda alla colonna vennero messi fuori uso, chiudendo in trappola le avanguardie di due battaglioni russi. I mezzi a disposizione degli assaliti (principalmente carri da battaglia) non erano in grado di colpire bersagli posti ai piani alti degli edifici o nei basamenti, e divennero bersagli facili. Gli attaccanti furono decimati, e solo l'intervento del Colonnello Stankevich, salv\u00f2 la colonna dalla completa distruzione. Il Colonnello inquadr\u00f2 le unit\u00e0 di fanteria leggera che si trovava sotto il fuoco ceceno e la guid\u00f2 indietro lungo la strada dalla quale era venuta, aprendosi un varco fino alle linee russe. Da parte loro i ceceni, avendo distrutto quasi tutti i veicoli corazzati dell'81\u00ba Reggimento, saccheggiarono le dotazioni rimaste abbandonate e si diressero verso la Stazione Centrale.\nLa Stazione Centrale.\nMentre gran parte dell'81\u00ba Reggimento veniva decimato nel centro della citt\u00e0, la 131\u00aa Brigata Motorizzata occupava la stazione ferroviaria, dove attendeva ulteriori ordini. Nel tardo pomeriggio gli insorti che avevano combattuto al Palazzo Presidenziale giunsero a dare man forte ai reparti trincerati nel quartiere ferroviario (nei depositi, nella stazione di posta, e nei cinque grossi fabbricati che circondavano la struttura principale) ingaggiando un intenso fuoco di armi leggere ed RPG. Le unit\u00e0 russe, colte di sorpresa, si trincerarono dentro l'edificio principale della stazione, da dove l'ufficiale comandante, il Colonnello Ivan Savin, chiese pi\u00f9 volte l'appoggio dell'artiglieria, senza tuttavia ottenere risposta. Molte richieste di aiuto dalla 131\u00aa Brigata vennero evase, mentre due battaglioni accorsi in soccorso vennero fermati lungo il percorso dal fuoco dei miliziani ceceni e non riuscirono a raggiungere la stazione. In tarda serata furono tentate alcune operazioni di soccorso, senza tuttavia risolvere il grave stallo che si era venuto a generare. In alcuni casi, complice la scarsa visibilit\u00e0 e il fatto che sia i russi che i ceceni indossassero le medesime divise, si verificarono scontri fra reparti del medesimo schieramento, in alcuni casi della durata di intere ore.\nDurante la notte il Colonnello Savin decise di evacuare i feriti pi\u00f9 gravi, stipandone 40 nell'unico APC ancora operativo. Il mezzo tuttavia si mosse nella direzione opposta, dirigendosi verso il centro cittadino e finendo nell'ennesima imboscata dei ceceni. Soltanto 13 uomini sopravvissero, per essere catturati come prigionieri di guerra. Nei due giorni successivi la brigata assediata venne distrutta. Il Colonnello Savin mor\u00ec nel tentativo di uscire dall'accerchiamento, permettendo tuttavia a un centinaio di uomini di guadagnare le linee russe. In tutto la 131\u00aa Brigata lament\u00f2 189 morti e 75 prigionieri, pi\u00f9 centinaia di feriti. La sua forza combattiva venne ridotta a zero, con 20 carri distrutti su 26 e 102 mezzi blindati persi su 120. Mentre dentro la citt\u00e0 le truppe russe tentavano di riorganizzarsi, reparti leggeri dell'esercito ceceno attaccavano la unit\u00e0 di riserva fuori citt\u00e0, mettendo fuori combattimento un battaglione d'artiglieria.\nRiepilogo.\nL'esito del primo attacco alla capitale cecena fu un completo disastro. A tre giorni dall'inizio delle operazioni le truppe federali avevano perduto 105 mezzi corazzati sui 120 inviati in citt\u00e0, ed erano andati perduti centinaia di mezzi blindati. Erano fuori combattimento un'intera brigata, pi\u00f9 della met\u00e0 dell'81\u00ba Reggimento e svariate unit\u00e0 minori. Nei giorni seguenti molti reparti isolati si arresero ai ceceni \"\"dopo aver vagato per giorni senza cibo, abbandonati a s\u00e9 stessi e senza ordini.\" Un tenente colonnello russo, di ritorno dalla prigionia, disse: \"Il solo ordine era di andare avanti, senza nessuna spiegazione sul come questo dovesse essere fatto, dove avrebbero dovuto andare e cosa avrebbero dovuto conquistare\". I prigionieri di guerra russi si trovarono ad affrontare una situazione alla quale non erano preparati: molti di essi erano giovani coscritti convinti di essere impegnati in un'operazione di polizia ed alcuni di questi non conoscevano neanche i motivi per i quali stavano combattendo. Quando alcuni di essi vennero mostrati in TV, le madri di questi giunsero a Grozny per negoziare il loro rilascio. Tali contrattazioni ebbero luogo nel centro cittadino di Grozny senza l'assistenza di funzionari governativi e sotto i bombardamenti dell'artiglieria federale. In certi casi il rilascio avvenne effettivamente, sotto la solenne promessa da parte dei liberati di non combattere mai pi\u00f9 i ceceni.\nCombattimenti successivi.\nNei primi giorni di gennaio, le forze cecene tentarono senza successo di contrattaccare le truppe federali poste a difesa degli obiettivi conquistati, mentre nuovi reggimenti corazzati iniziavano a chiudere l'assedio occupando le posizioni a sud di Grozny. Il Presidente della Repubblica cecena di Ichkeria, Dzokhar Dudayev, ritir\u00f2 il suo quartier generale fuori dalla citt\u00e0, mentre le milizie poste a sud della capitale lo seguivano nel sud montagnoso della Cecenia, sotto il costante bombardamento dell'aviazione di Mosca. I due schieramenti rafforzarono le posizioni, in attesa della ripresa delle operazioni.\nDi fronte all'impossibilit\u00e0 di raggiungere una veloce vittoria, l'Alto Comando russo decise di procedere con una capillare avanzata casa per casa, ricorrendo ad un intensivo uso dell'artiglieria sia per fiaccare la resistenza cecena, sia per demolire gli alti palazzi residenziali di epoca sovietica dai quali i ribelli bersagliavano i veicoli corazzati, impossibilitati a rispondere al fuoco. Vennero utilizzati proiettili al fosforo bianco ed esplosivi in grado di carbonizzare i piani alti degli edifici. Vennero fatte affluire forze speciali, in special modo cecchini, in grado di neutralizzare i tiratori ceceni appostati fra le rovine. Sarebbero tuttavia servite altre due settimane di violenti scontri per permettere ai russi di conquistare il Palazzo Presidenziale, perno simbolico e strategico della difesa nemica.\nLa presa del Palazzo Presidenziale.\nIl 7 gennaio, giorno del Natale Ortodosso, l'Esercito Federale concentr\u00f2 i suoi assalti sul Palazzo Presidenziale di Grozny, una grossa e solida struttura dell'Era Sovietica, fino a pochi anni prima sede locale del PCUS, dotata di un solido rifugio sotterraneo. Esso era difeso da 350 veterani ceceni e da circa 150 miliziani di nuova leva. L'attacco fu preceduto da un bombardamento a tappeto portato con artiglieria da campagna e lanciarazzi Grad. Nonostante i piani centrali dell'edificio fossero in fiamme, la struttura resse il contraccolpo di numerose esplosioni, ed i difensori continuarono a tenere lontani i gruppi d'assalto federali. In quel giorno, il Maggior Generale Victor Vorobyov fu ucciso da un colpo di mortaio, diventando il primo di una lunga serie di alti ufficiali uccisi in Cecenia nel corso del conflitto. Non riuscendo a venire a capo della resistenza nemica, l'alto comando Russo dichiar\u00f2 un cessate il fuoco nella speranza che i difensori, demoralizzati, abbandonassero la struttura e si allontanassero dal centro cittadino. Due ore dopo, constatato che i ribelli rimanevano asserragliati nel palazzo, i combattimenti ripresero con un pesante bombardamento di artiglieria e mezzi corazzati, ma la guarnigione cecena non capitol\u00f2. Ancora il 15 gennaio le forze russe non riuscivano ad avvicinarsi a pi\u00f9 di 200 metri dall'edificio. Tuttavia le risorse a disposizione dei difensori erano in via di esaurimento. Il 18 gennaio le truppe federali lanciarono l'ennesimo attacco d'artiglieria. Secondo stime cecene, i proiettili colpirono il palazzo al ritmo di un colpo al secondo. Venne fatto uso di proiettili perforanti per colpire il bunker situato a di sotto della struttura. Due di questi riuscirono a penetrare tutti e undici i piani: uno cadde a venti metri dal Quartier Generale del Generale Maskhadov ma non esplose. Prima di mezzanotte, la guarnigione del Palazzo Presidenziale evacu\u00f2 la struttura in tre gruppi, l'ultimo dei quali guidato da Maskhadov in persona.\nIl fronte Sud di Grozny.\nNei due giorni seguenti, il volume dei bombardamenti si allegger\u00ec, data la necessit\u00e0 da parte russa di raccogliere i morti ed i feriti. Boris Yeltsin dichiar\u00f2 che la \"fase militare dell'operazione\" era ormai conclusa. Il Generale Rokhlin, che aveva guidato l'attacco al Palazzo Presidenziale, venne decorato con la medaglia di Eroe della Federazione Russa, ma rifiut\u00f2 l'onorificenza, affermando che non avrebbe visto nulla di glorioso nell'essere decorato \"combattendo una guerra sul suolo della mia terra\". L'avanzata per il controllo del fronte meridionale della citt\u00e0 fu sostenuta da un impressionante utilizzo di artiglieria: vennero sparati all'incirca trentamila proiettili al giorno, decretando la totale distruzione dei quartieri a Sud del fiume, che divenne di fatto una linea del fronte. Le forze assediate continuarono a combattere a distanza utilizzando prevalentemente fucili di precisione e mortai. Nonostante queste fossero in stato di assedio, fino al 22 gennaio staffette cecene riuscirono a rifornire le unit\u00e0 al fronte attraverso un corridoio diretto con il Quartier Generale di Dudayev a Shali. Verso la fine di marzo, le forze federali riuscirono a passare il fiume, attaccando direttamente il Quartier Generale ceceno. A quel punto Maskhadov decise di ritirare le forze rimaste sulla terza linea di difesa, sulla catena montagnosa a Sud di Grozny.\nIl corridoio meridionale ed i rastrellamenti.\nIl 25 gennaio 1995 Dzhokhar Dudayev afferm\u00f2 che nessun prigioniero di guerra russo sarebbe stato rilasciato finch\u00e9 non fosse stato firmato un cessate il fuoco. L'8 febbraio venne annunciata una tregua, e la maggior parte delle forze cecene, inclusi gli armamenti pesanti, furono ritirati dalla citt\u00e0. Rimasero soltanto i veterani agli ordini di Shamil Besayev, a coprire la ritirata. Il nuovo Quartier Generale venne approntato a Novogroznensk, la prima di una lunga serie di capitali \"temporanee\" per la Repubblica cecena di Ichkeria. Verso la fine di febbraio anche gli uomini di Besayev riuscirono ad uscire dall'assedio, lasciando la citt\u00e0 in mano russa.\nPerdite.\nLe perdite militari non sono conosciute, ma sono stimate in parecchie centinaia. Le perdite civili, prevalentemente di etnia russa, furono circa 27.000. Gli osservatori internazionali dell'Unione europea descrissero ci\u00f2 che videro come una \"inimmaginabile catastrofe\" mentre il cancelliere tedesco Helmut Kohl parl\u00f2 di \"pura follia\"."}
{"id": "4448665", "revid": "1442080", "url": "https://it.wikipedia.org/wiki?curid=4448665", "title": "Asunci\u00f3n Challenger 1995 - Singolare", "text": "Il singolare del torneo di tennis Asunci\u00f3n Challenger 1995, facente parte dell'ATP Challenger Series, ha avuto come vincitore Jaime Oncins che ha battuto in finale Gast\u00f3n Etlis 6-3, 6-4."}
{"id": "4448666", "revid": "1442080", "url": "https://it.wikipedia.org/wiki?curid=4448666", "title": "Asunci\u00f3n Challenger 1995 - Doppio", "text": "Il doppio del torneo di tennis Asunci\u00f3n Challenger 1995, facente parte dell'ATP Challenger Series, ha avuto come vincitori Francisco Montana e Claude N'goran che hanno battuto in finale Paulo Carvallo e Francisco Rodr\u00edguez 6-2, 6-3."}
{"id": "4448668", "revid": "599013", "url": "https://it.wikipedia.org/wiki?curid=4448668", "title": "Annenheim Challenger 1995 - Singolare", "text": "Il singolare del torneo di tennis Annenheim Challenger 1995, facente parte dell'ATP Challenger Series, ha avuto come vincitore Henrik Holm che ha battuto in finale Martin Damm 6-2, 6-3."}
{"id": "4448669", "revid": "47767", "url": "https://it.wikipedia.org/wiki?curid=4448669", "title": "Franciszek", "text": ""}
{"id": "4448670", "revid": "599013", "url": "https://it.wikipedia.org/wiki?curid=4448670", "title": "Annenheim Challenger 1995 - Doppio", "text": "Il doppio del torneo di tennis Annenheim Challenger 1995, facente parte dell'ATP Challenger Series, ha avuto come vincitori Diego Nargiso e Nicol\u00e1s Pereira che hanno battuto in finale Karsten Braasch e J\u00f6rn Renzenbrink 6-7, 6-4, 7-6."}
{"id": "4448671", "revid": "47767", "url": "https://it.wikipedia.org/wiki?curid=4448671", "title": "Franziskus", "text": ""}
{"id": "4448672", "revid": "47767", "url": "https://it.wikipedia.org/wiki?curid=4448672", "title": "Franciscus", "text": ""}
{"id": "4448673", "revid": "287204", "url": "https://it.wikipedia.org/wiki?curid=4448673", "title": "Roti", "text": ""}
{"id": "4448675", "revid": "1442080", "url": "https://it.wikipedia.org/wiki?curid=4448675", "title": "Schickedanz Open 1995 - Singolare", "text": "Il singolare del torneo di tennis Schickedanz Open 1995, facente parte dell'ATP Challenger Series, ha avuto come vincitore Christian Ruud che ha battuto in finale Magnus Gustafsson 7-6, 6-4."}
{"id": "4448677", "revid": "1442080", "url": "https://it.wikipedia.org/wiki?curid=4448677", "title": "Schickedanz Open 1995 - Doppio", "text": "Il doppio del torneo di tennis Schickedanz Open 1995, facente parte dell'ATP Challenger Series, ha avuto come vincitori Andrew Kratzmann e Brent Larkham che hanno battuto in finale Ken Flach e Kent Kinnear 6-4, 6-7, 7-6."}
{"id": "4448678", "revid": "1442080", "url": "https://it.wikipedia.org/wiki?curid=4448678", "title": "Medellin Challenger 1995 - Singolare", "text": "Il singolare del torneo di tennis Medellin Challenger 1995, facente parte dell'ATP Challenger Series, ha avuto come vincitore J\u00e9r\u00f4me Golmard che ha battuto in finale Gustavo Kuerten 6-3, 7-6."}
{"id": "4448679", "revid": "1442080", "url": "https://it.wikipedia.org/wiki?curid=4448679", "title": "Medellin Challenger 1995 - Doppio", "text": "Il doppio del torneo di tennis Medellin Challenger 1995, facente parte dell'ATP Challenger Series, ha avuto come vincitori Wayne Black e L\u00e1szl\u00f3 Markovits che hanno battuto in finale Leander Paes e Maurice Ruah 7-5, 6-4."}
{"id": "4448681", "revid": "339392", "url": "https://it.wikipedia.org/wiki?curid=4448681", "title": "Giovanni Ferrara Salute", "text": ""}
{"id": "4448683", "revid": "33689", "url": "https://it.wikipedia.org/wiki?curid=4448683", "title": "Bonafe (trovatore)", "text": "Tensos con Blacatz.\nComposta di sei \"coblas\" di otto versi pi\u00f9 due \"coblas\" finali di quattro. Ciascuna delle prime sei \"coblas\" \u00e8 formata da due diverse quartine monorimate: la prima di quattro dodecasillabi parossitoni e la seconda di quattro ottonari ossitoni, identica nello schema metrico alle due \"coblas\" finali di quattro versi.\n&lt;poem&gt;\n [Bonafe]\n Seingn'En Blacatz, pos per tot vos faill barata\n e si clam a deu de vos gentz hermitana,\n tant es la riquesa grantz qu'a vos s'aplata,\n q'anc aiolz non sai mener maior ufana.\n Tant vos guerreion guerrer\n Que ves Alms fuion li archer,\n E non a ren al carner,\n On sol aver maint quarter.\n [Blacatz]\n Bonafe, de.ls huoilz de.l front non as escata,\n E.l pels es veilz e chanutz e sembla lana.\n Ben aia qui'us guirlanda sus de la pata\n Lai on intravaz emblar per la forana!\n Vos lor cuidez far paner,\n Mas ill en feron destrier,\n qe mort e regeta e fer,\n Ab Brunel l'albalester.\n [Bonafe]\n Seigne.N Blacatz, qui re.us quier\n be.ill fan sofraicha dener,\n car vive\u00e7 de caitiver\n mais d'un veill falcon lainer.\n [Blacatz]\n N'Orbacha, en vostre clocher\n Par que aia colunber\n O aion niat rater!\n Et eu sai donar, qui.m quer.&lt;/poem&gt;\nComposta di sei \"coblas unissonans\" (rime tutte in -eira) di sei versi endecasillabi parossitoni\n&lt;poem&gt;\n [Bonafe]\n Seingn' En Blacatz, talant ai que vos queira\n de la terra don avetz tal sobreira\n e donatz me, si.us platz, vostra verqueira\n e l'omenesc d'en Guillem de Barreira,\n e puois er tan vostra proes' enteira\n que ben valretz en Raimon Oblacheira.\n [Blacatz]\n En Bonafe, qui.us fez de Voill saleira\n molt fo cortes, quar n'ostet la lumeira,\n e s'ab armas vos encontr'en carreira\n greu faillira que de'l pe non vos feira;\n qu'encontres d'orb ni de gent eschacheira\n no m'abellis quant desplec ma seigneira.\n [...]&lt;/poem&gt;"}
{"id": "4448685", "revid": "438678", "url": "https://it.wikipedia.org/wiki?curid=4448685", "title": "Farina atta", "text": ""}
{"id": "4448686", "revid": "729019", "url": "https://it.wikipedia.org/wiki?curid=4448686", "title": "Stazione di Shinsen", "text": "La \u00e8 una stazione ferroviaria di Tokyo, situata nel quartiere di Shibuya, a 0,5\u00a0km di distanza dal capolinea di Shibuya.\nStruttura.\nLa stazione \u00e8 dotata di 2 binari con due marciapiedi laterali. Nel 1996 la stazione \u00e8 stata migliorata e ingrandita, per permettere anche la fermata dei nuovi treni, pi\u00f9 lunghi dei precedenti, e per questo i marciapidi sono stati allungati all'interno di un tunnel."}
{"id": "4448688", "revid": "47767", "url": "https://it.wikipedia.org/wiki?curid=4448688", "title": "Johnny Rosso", "text": ""}
{"id": "4448689", "revid": "729019", "url": "https://it.wikipedia.org/wiki?curid=4448689", "title": "Stazione di Ikenoue", "text": "La \u00e8 una stazione ferroviaria di Tokyo, situata nel quartiere di Setagaya, a 2,4\u00a0km di distanza dal capolinea di Shibuya.\nStruttura.\nLa stazione \u00e8 dotata di 2 binari con una banchina a isola centrale, e il corpo di stazione \u00e8 al piano superiore."}
{"id": "4448701", "revid": "47767", "url": "https://it.wikipedia.org/wiki?curid=4448701", "title": "Priscilla", "text": ""}
{"id": "4448702", "revid": "36426", "url": "https://it.wikipedia.org/wiki?curid=4448702", "title": "Via Giuseppe Verdi", "text": "Via Giuseppe Verdi \u00e8 una via del centro storico di Firenze, che va da piazza Santa Croce a via Pietrapiana (canto alle Rondini). Lungo il tracciato si innestano via dei Lavatoi, via Ghibellina (canto degli Aranci), via de' Pandolfini (canto alla Badessa) e via dell'Agnolo (canto dei Chierici), via dell'Ulivo e via di San Pier Maggiore. \nStoria.\nLa strada \u00e8 divisibile in due tronconi, separati da via dei Lavatoi. Il primo, verso piazza Santa Croce, si chiamava \"via del Diluvio\" dall'alluvione del 1557, poich\u00e9 questa zona (come sar\u00e0 anche nel 1966) \u00e8 quella altimetricamente pi\u00f9 bassa del centro storico di Firenze e quindi particolarmente vulnerabile in caso di tali sciagure (qui le acque raggiungensero anche i cinque metri di altezza). Tale condizione \u00e8 dovuta al fatto che lungo la strada, fino a via de' Benci, corressero i fossati che circondavano le mura del XII secolo, creando, anche dopo la ricopertura, una zona di maggiore depressione rispetto a quelle circostanti.\nIl tratto seguente, fino a via Ghibellina, era invece chiamata \"via delle Stinche\", poich\u00e9 qui vi sorgeva il tetro carcere delle Stinche, una sorta di grande cubo in muratura pressoch\u00e9 senza finestre rivolte all'esterno. Fu chiamato anche \"via del Rosaio\". Dopo la demolizione del carcere vi fu costruito il Teatro Pagliano. Nel 1901, anno della morte di Giuseppe Verdi, teatro e via vennero rinominati in suo onore.\nQuesto incrocio, con via Ghibellina, si chiam\u00f2 Canto degli Aranci, dalle piante che crescevano in un giardino, e prima ancora Canto dei Leoni: pare che questo derivasse dal fatto che qui ebbero casa i discendenti di quell'Orlanduccio salvato da una leonessa in quella che poi fu appunto chiamata via dei Leoni. In questo punto avvenne un fatto di sangue nel 1576, riscoperto in un manoscritto da Guido Carocci: il paggio del granduca Lelio Torelli da Fano, nell'uscire dalla casa del bandieraio Ulivo, fu assalito e ucciso da Troilo Orsini poich\u00e9 ritenuto troppo ammanicato con Isabella de' Medici, maritata al suo congiunto Paolo Giordano Orsini e forse pure amante di Troilo; ci\u00f2 non fu che un anticipo del delitto passionale che pare fece assassinare la stessa Isabella per mano del marito, nella villa di Cerreto Guidi. Scappato a Parigi, Troilo fu coimunque raggiunto e fatto fuori da un sicario di Francesco I de' Medici.\nOltre questo incrocio, le case di sinistra erano dei Salviati, quelle di destra dei Riccialbani; tra le basse costruzioni, dove si trova anche la sede storica di Filistrucchi, gli edifici furono costruiti a ridosso delle antiche mura; all'angolo con via dei Pandolfini una sorta di torretta faceva parte dei locali annessi all'oratorio di San Niccol\u00f2 del Ceppo.\nLa parte terminale della strada, che oggi sfocia in piazza Salvemini (ma che fino al 1936 proseguiva direttamente verso via Fiesolana) era chiamata \"via del Fosso\", per via del fossato che correva lungo le penultime mura, del XII secolo. Questo tratto venne stravolto da un progetto urbanistico degli anni Trenta, realizzato solo in parte prima dello scoppio della guerra e completato poi negli anni sessanta: a tale intervento risalgono la Casa del Fascio, al posto del monastero delle Santucce, e le Poste di via Pietrapiana, di Giovanni Michelucci.\nIl nome attuale della via fu deciso un anno appeno dopo la morte di Giuseppe Verdi, con decreto comunale \u00e8 datato 8 febbraio e firmato dal prosindaco Antonio Artimini.\nDescrizione.\nEdifici.\nGli edifici con voce propria hanno le note bibliografiche nella voce specifica.\nLapidi.\nAl 6 la casa di Pietro Dazzi, educatore e accademico della Crusca, fondatore nel 1867 delle scuole del Popolo (centri di formazione professionale rivolti ai ceti meno abbienti), decorata da una targa, posta nel 1898 e arricchita da un medaglione in bronzo con ritratto di profilo:\nAl n. 11 la targa che ricorda dove visse Giacomo Leopardi durante il suo secondo soggiorno fiorentino del 1828:\nAccolto benevolmente nei corcoli del gabinetto Vieusseux una prima volta nel 1827, il poeta soffr\u00ec in quell'occasione di una malattia agli occhi che gli impediva di uscire di giorno, costringendolo in casa \"a sedere con le braccia in croce [...senza] altri disegni ed altre speranze, che di morire\". Grazie alla generosit\u00e0 degli amici toscani, che lo aiutarono con un sussidio, pot\u00e9 tornare nel 1828 e, pi\u00f9 a lungo, dal 1830 al 1833. Qui, residente di nuovo in questa casa, gli capit\u00f2 di innamorarsi di una donna che si compiacque di avere il poeta ai suoi piedi ma non lo ricambi\u00f2, Fanny Targioni Tozzetti, chiamata nelle opere dell'artista Aspasia quale indirizzo di versi di rimprovero."}
{"id": "4448704", "revid": "767487", "url": "https://it.wikipedia.org/wiki?curid=4448704", "title": "Il bunker", "text": "Il bunker \"(The Blockhouse)\" \u00e8 un film del 1973 diretto da Clive Rees, basato su un romanzo di Jean-Paul Cl\u00e9bert.\nIl film venne filmato interamente a Guernsey nelle Channel Islands e fu presentato al 23\u00b0 Berlin International Film Festival.\nTrama.\n1944: Il giorno dello sbarco in Normandia, un gruppo di condannati ai lavori forzati tenuti prigionieri dai soldati nazisti riesce a fuggire e a rifugiarsi dentro un bunker tedesco, rimanendovi per\u00f2 imprigionato quando l'entrata dello stesso viene bloccata da un danno alla struttura. Fortunatamente, il bunker \u00e8 per\u00f2 un magazzino di viveri che pu\u00f2 garantirgli la sopravvivenza per svariati anni. Gli uomini rimangono infatti l\u00ec imprigionati per anni all'oscuro di tutto ci\u00f2 che succede fuori, ignari anche della fine della seconda guerra mondiale. Il film analizza il loro modo di affrontare la forzata cattivit\u00e0 sotterranea, i rapporti tra di loro, e la morte.\nInfluenze.\nIl libro e il film potrebbero essere stati ispirati da un fatto realmente accaduto: il 25 giugno 1951, la rivista \"Time\" riport\u00f2 la notizia che due soldati tedeschi avevano dichiarato di essere rimasti intrappolati per 6 anni in un magazzino sotterraneo a Babie Do\u0142y in Polonia, durante l'ultima guerra."}
{"id": "4448705", "revid": "729019", "url": "https://it.wikipedia.org/wiki?curid=4448705", "title": "Stazione di Daikan-yama", "text": "La \u00e8 una stazione ferroviaria di Tokyo che si trova a Shibuya. La stazione serve un'area dove sono presenti diverse ambasciate di paesi stranieri, nonch\u00e9 una zona particolarmente elegante con caff\u00e8, ristoranti, pasticcerie e negozi di alta moda. La stazione si trova fra Shibuya ed Ebisu.\nStruttura.\nLa stazione possiede due marciapiedi laterali con due binari centrali, parzialmente in tunnel."}
{"id": "4448706", "revid": "287204", "url": "https://it.wikipedia.org/wiki?curid=4448706", "title": "Eassie Stone", "text": "La Eassie Stone \u00e8 una stele monumentale facente parte delle pietre pitte appartenente alla 2\u00aa classe. Si trova vicino al villaggio scozzese di Eassie, Angus. Il manufatto venne ritrovato nel XVIII secolo nel letto del fiume vicino al villaggio, ed attualmente \u00e8 conservato in un apposito edificio realizzato nella chiesa in rovina del paese.\nDescrizione.\nLa stele misura 2,04m di altezza e 1,02m di larghezza, per ridursi a circa 0,84m nella parte superiore, ed \u00e8 spessa 23\u00a0cm. La lastra \u00e8 scolpita da entrambi i lati, ed essendo istoriata con motivi Pitti, \u00e8 classificata come 2\u00aa classe secondo il sistema ideato da John Romilly Allen e Joseph Anderson.\nIl lato frontale riporta una croce incisa con motivi circolari, con un tondo centrale riempito con un motivo a meandro e circondato da quattro altri cerchi vuoti posti agli angoli. Le braccia della croce sono decorate con una complessa trama di disegni intrecciati anch'essi a meandri. La croce \u00e8 sostenuta da due angeli posti nella parte superiore, purtroppo gravemente danneggiati in passato. Nella parte inferiore della croce si possono notare un guerriero mascherato armato di lancia e scudo, dei cani e dei cervi.\nIl lato posteriore \u00e8 decorato con una moltitudine di simboli pitti e rappresentazioni grafiche. Nella parte superiore si pu\u00f2 notare un doppio disco pitto, un simbolo dal significato tuttora sconosciuto, sormontato da una bestia danneggiata. Sotto questo simbolo si nota un trio di figure con mantello mentre sulla destra c'\u00e8 una figura in piedi di fronte ad un albero con i rami coperti da dei vasi, che lo storico Lloyd Laing ha interpretato per\u00f2 come teste umane appese a dei rami. Nella parte inferiore ci sono delle figure di bestie e ferri di cavallo, pesantemente rovinate dagli agenti atmosferici.\nStoria.\nLa stele venne rinvenuta dal reverendo Cordiner, circa nel 1786 nel letto del fiume di Eassie, vicino alla chiesa. Da l\u00ec venne trasferita al cimitero e ci rimase per circa un secolo, fino al 1960, quando venne eretto un edificio apposito per la sua conservazione all'interno della struttura della chiesa in rovina."}
{"id": "4448712", "revid": "486946", "url": "https://it.wikipedia.org/wiki?curid=4448712", "title": "Via Giuseppe Verdi (Firenze)", "text": ""}
{"id": "4448716", "revid": "36426", "url": "https://it.wikipedia.org/wiki?curid=4448716", "title": "Piazza Salvemini", "text": ""}
{"id": "4448717", "revid": "729019", "url": "https://it.wikipedia.org/wiki?curid=4448717", "title": "Seattle Seahawks 1991", "text": "La stagione 1991 dei Seattle Seahawks \u00e8 stata la 16\u00aa della franchigia nella National Football League. \u00c8 stato l'ultimo anno con Chuck Knox come capo-allenatore.\nStaff.\n\"Fonte\":"}
{"id": "4448729", "revid": "834", "url": "https://it.wikipedia.org/wiki?curid=4448729", "title": "Fumettisti", "text": ""}
{"id": "4448741", "revid": "447535", "url": "https://it.wikipedia.org/wiki?curid=4448741", "title": "Break even", "text": ""}
{"id": "4448745", "revid": "1791326", "url": "https://it.wikipedia.org/wiki?curid=4448745", "title": "Razza (disambigua)", "text": ""}
{"id": "4448755", "revid": "110157", "url": "https://it.wikipedia.org/wiki?curid=4448755", "title": "Forgotten Freshness Volumes 1 &amp; 2", "text": "Forgotten Freshness Volumes 1 &amp; 2 \u00e8 una raccolta di inediti del gruppo Horrorcore Insane Clown Posse."}
{"id": "4448762", "revid": "228587", "url": "https://it.wikipedia.org/wiki?curid=4448762", "title": "Gaspare Babini", "text": "Biografia.\n A marzo si classifica 17\u00ba a pari merito alla Milano-Sanremo, Nel 1936 ottiene un terzo posto al Giro del Veneto."}
{"id": "4448763", "revid": "124683515", "url": "https://it.wikipedia.org/wiki?curid=4448763", "title": "Gerardo Severino", "text": "Biografia.\nArruolatosi nel Corpo della Guardia di Finanza nel 1981, ha prestato servizio, in qualit\u00e0 di finanziere, dapprima presso la Compagnia di Bologna e in seguito in quella di Tarvisio.\nDal giugno 1985, al termine del biennio di corso presso la Scuola Sottufficiali, ha prestato servizio presso il Nucleo regionale di Polizia tributaria di Palermo, con distacco presso il locale Tribunale. In tale contesto ha avuto modo di operare, alle dipendenze funzionali dei giudici Giovanni Falcone e Paolo Borsellino, nel settore della lotta alla criminalit\u00e0 organizzata, prendendo cos\u00ec parte ad alcune indagini di polizia giudiziaria.\nDal 1988 al 1994 ha continuato a svolgere la stessa funzione presso il Nucleo Centrale di Polizia Tributaria di Roma e, in seguito alla costituzione dei Reparti d'Investigazione sulla Criminalit\u00e0 Organizzata, presso il Gruppo di Investigazione (GICO) di Roma.\nParallelamente all'attivit\u00e0 operativa, ha coltivato una specifica competenza, acquisita negli anni, nel settore storico, tanto da venir assegnato a partire dall'estate del 1994 al Museo Storico del Corpo con la qualifica di \"sottufficiale addetto\". Proprio in questo ambito ha saputo contribuito alla maggiore diffusione della cultura storica fra i giovani, gli studiosi estranei alla Guardia di Finanza e la collettivit\u00e0 in generale.. Una delle sue prime realizzazioni \u00e8 stata quella di aggiornare e di informatizzare gli schedari \"Caduti\" e \"Decorati\" del Corpo.\n\u00c8 autore di numerosi libri, nonch\u00e9 di articoli e saggi pubblicati da riviste nazionali e internazionali. Importanti i suoi lavori sullo studio del soccorso ai profughi ebrei e ai perseguitati politici, oltre che sul periodo della Resistenza e della guerra di Liberazione, mettendo in luce illustri figure di eroici finanzieri. Da citare poi i suoi numerosi studi sulla storia dell'America Latina e della sua citt\u00e0 natale Castellabate, del cui gonfalone \u00e8 stato il firmatario delle proposte di conferimento delle due medaglie (CRI e Merito Civile).\nPer tali meriti culturali \u00e8 stato promosso ufficiale nel 2003, oltre che nominato capo sezione dell'Ufficio Storico del Comando Generale, comandante del Centro Studi Storici e Beni Museali e infine direttore del Museo storico della Guardia di Finanza.\nDiviene socio prima della Societ\u00e0 italiana di Storia militare, poi della Societ\u00e0 Italiana per lo Studio della Storia Contemporanea. \nAttualmente ricopre il grado di colonnello."}
{"id": "4448764", "revid": "1442080", "url": "https://it.wikipedia.org/wiki?curid=4448764", "title": "Cali Challenger 1995 - Singolare", "text": "Il singolare del torneo di tennis Cali Challenger 1995, facente parte dell'ATP Challenger Series, ha avuto come vincitore Gast\u00f3n Etlis che ha battuto in finale Karim Alami 6-1, 3-6, 6-3."}
{"id": "4448765", "revid": "838137", "url": "https://it.wikipedia.org/wiki?curid=4448765", "title": "Pisside (botanica)", "text": "Una pisside o pissidio, \u00e8 un tipo di frutto secco deiscente. \u00c8 un tipo di capsula che nella parte superiore reca un opercolo circolare che a maturazione si apre trasversalmente per mezzo del distacco di un numero di denti pi\u00f9 o meno elevato, liberando i semi contenuti nel contenitore basale a forma di coppa (urna), che pu\u00f2 avere una o pi\u00f9 cavit\u00e0. Esempi i frutti di \"Anagallis arvensis\" e \"Hyoscyamus niger\"."}
{"id": "4448766", "revid": "1442080", "url": "https://it.wikipedia.org/wiki?curid=4448766", "title": "Cali Challenger 1995 - Doppio", "text": "Il doppio del torneo di tennis Cali Challenger 1995, facente parte dell'ATP Challenger Series, ha avuto come vincitori Francisco Montana e Claude N'goran che hanno battuto in finale Otavio Della e Gustavo Kuerten 6-3, 3-6, 6-4."}
{"id": "4448767", "revid": "1442080", "url": "https://it.wikipedia.org/wiki?curid=4448767", "title": "Weiden Challenger 1995 - Singolare", "text": "Il singolare del torneo di tennis Weiden Challenger 1995, facente parte dell'ATP Challenger Series, ha avuto come vincitore Dinu Pescariu che ha battuto in finale Lars Burgsm\u00fcller 6-4, 6-2."}
{"id": "4448768", "revid": "1442080", "url": "https://it.wikipedia.org/wiki?curid=4448768", "title": "Weiden Challenger 1995 - Doppio", "text": "Il doppio del torneo di tennis Weiden Challenger 1995, facente parte dell'ATP Challenger Series, ha avuto come vincitori Dirk Dier e Lars Koslowski che hanno battuto in finale Emilio Benfele \u00c1lvarez e Brent Larkham 6-3, 6-3."}
{"id": "4448769", "revid": "729019", "url": "https://it.wikipedia.org/wiki?curid=4448769", "title": "Stazione di Gifu", "text": "La \u00e8 la principale stazione ferroviaria della citt\u00e0 di Gifu, nella prefettura omonima, in Giappone. La stazione \u00e8 passante per la linea T\u014dkaid\u014d proveniente da Nagoya e diretta a Kyoto e Osaka, ed \u00e8 capolinea per la linea Takayama, proveniente da Toyama, anche se quasi tutti i treni continuano fino a Nagoya innestandosi sulla T\u014dkaid\u014d.\nLa stazione \u00e8 adiacente a quella di Meitetsu Gifu delle Ferrovie Meitetsu.\nStruttura.\nLa stazione e costituita da tre marciapiedi a isola con 6 binari in superficie."}
{"id": "4448771", "revid": "1442080", "url": "https://it.wikipedia.org/wiki?curid=4448771", "title": "Bogot\u00e0 Challenger 1995 - Singolare", "text": "Il singolare del torneo di tennis Bogot\u00e0 Challenger 1995, facente parte dell'ATP Challenger Series, ha avuto come vincitore J\u00e9r\u00f4me Golmard che ha battuto in finale Gabriel Silberstein 2-6, 6-3, 6-2."}
{"id": "4448773", "revid": "1442080", "url": "https://it.wikipedia.org/wiki?curid=4448773", "title": "Bogot\u00e0 Challenger 1995 - Doppio", "text": "Il doppio del torneo di tennis Bogot\u00e0 Challenger 1995, facente parte dell'ATP Challenger Series, ha avuto come vincitori \u00d3scar Ortiz e Leander Paes che hanno battuto in finale Sergio Cort\u00e9s e Jo\u00e3o Cunha e Silva 7-6, 7-6."}
{"id": "4448774", "revid": "1442080", "url": "https://it.wikipedia.org/wiki?curid=4448774", "title": "Eisenach Challenger 1995 - Singolare", "text": "Il singolare del torneo di tennis Eisenach Challenger 1995, facente parte dell'ATP Challenger Series, ha avuto come vincitore Wojciech Kowalski che ha battuto in finale Dirk Dier 7-6, 6-3."}
{"id": "4448775", "revid": "1442080", "url": "https://it.wikipedia.org/wiki?curid=4448775", "title": "Eisenach Challenger 1995 - Doppio", "text": "Il doppio del torneo di tennis Eisenach Challenger 1995, facente parte dell'ATP Challenger Series, ha avuto come vincitori Dirk Dier e Lars Koslowski che hanno battuto in finale S\u00e9bastien Leblanc e Chris Woodruff 3-6, 6-3, 7-6."}
{"id": "4448779", "revid": "253269", "url": "https://it.wikipedia.org/wiki?curid=4448779", "title": "Dona Drake", "text": "Era sposata con il noto costumista Travilla."}
{"id": "4448780", "revid": "478814", "url": "https://it.wikipedia.org/wiki?curid=4448780", "title": "Roti (gastronomia)", "text": "Il roti \u00e8 un tipo di pane basso tipico dell'Asia meridionale fatto di un tipo di farina integrale macinata a pietra (nota come farina atta), consumato in India, Pakistan, Bangladesh, Nepal e Sri Lanka. \u00c8 diffuso anche in alcune parti del Sudafrica e nel sud dei Caraibi, in particolare a Trinidad e Tobago, Guyana e Suriname.\nIl roti e la sua variante pi\u00f9 piccola (il pi\u00f9 noto chapati), sono una parte molto importante della cucina indiana e pakistana.\nEtimologia.\nLa parola \"roti\" deriva dal sanscrito \u0930\u094b\u091f\u093f\u0915\u093e (ro\u1e6dik\u0101), significante \"pane\". Nelle altre lingue assume il nome di \u0930\u094b\u091f\u0940 (hindi e nepalese), \u09b0\u09c1\u099f\u09bf (bengalese), \u092a\u094b\u0933\u0940 (marathi), \u0b30\u0b41\u0b1f\u0b3f (oriya), \u0d31\u0d4a\u0d1f\u0d4d\u0d1f\u0d3f (malayalam), \u0cb0\u0cca\u0c9f\u0ccd\u0c9f\u0cbf (kannada), \u0c30\u0c4a\u0c1f\u0c4d\u0c1f\u0c3f (telugu), \u0bb0\u0bca\u0b9f\u0bcd\u0b9f\u0bbf (tamil), \u0631\u0648\u0679\u06cc (urdu), \u0783\u07ae\u0781\u07a8 (dhivehi), \u0a30\u0a4b\u0a1f\u0a40,\u0a2b\u0a42\u0a32\u0a15\u0a3e (punjabi) e \u0e42\u0e23\u0e15\u0e35 (thailandese).\nPreparazione.\nI metodi di preparazione del roti sono principalmente tre: uno \u00e8 farlo cuocere su un \"tava\" (una piastra piana, convessa o concava), fattible sia senza l'uso di grassi, sia con un po' di ghi o di olio; il secondo metodo \u00e8 friggere l'impasto in un \"karahi\" (un particolare tipo di tegame); il terzo \u00e8 cuocerlo in un \"tandoor\" (forno). Nella maggior parte dei casi non \u00e8 fermentato; tuttavia, talvolta \u00e8 necessario farlo lievitare prima della cottura, ad esempio se si desiderla cuocerlo in forno.\nRoti non lievitati.\nIl roti non lievitato cotto su un \"tava\" include i chapati, i rumali ed i phulkas (un particolare tipo di chapati, fatti gonfiare cuocendoli brevemente sui carboni ardenti). Quelli cotti con dei grassi prendono il nome di paratha, che possono essere semplici o farciti con una vasta gamma di ripieni.\nTra quelli fritti, il pi\u00f9 noto \u00e8 il puri, fritto in burro ghi o in olio vegetale e destinato sia ad antipasti e piccoli bocconi (come i Chaat o i panipuri) oppure per porzioni pi\u00f9 grandi, ad accompagnare la carne.\nRoti lievitati.\nI roti lievitati includono naan, kulcha e sheermal Queste tipologie di pane sono tipiche soprattutto delle aree quali Punjab, Hyderabad e Kashmir, dove sono pi\u00f9 utilizzati i \"tandoors\"."}
{"id": "4448781", "revid": "116701708", "url": "https://it.wikipedia.org/wiki?curid=4448781", "title": "Villa Engelmann", "text": "Villa Engelmann si trova a Trieste, in Via di Chiadino 5, di fronte alla chiesa Beata Vergine delle Grazie.\nStoria.\nLa villa e il parco adiacente furono progettati per volere di Francesco Ponti nel 1840, e i lavori di costruzione durarono tre anni.\nNel 1888 fu acquistata da Frida Engelmann e nel 1938 pass\u00f2 in eredit\u00e0 a Guglielmo Engelmann.\nL'intera area fu ceduta alla citt\u00e0 di Trieste da suo figlio Werner."}
{"id": "4448782", "revid": "1543377", "url": "https://it.wikipedia.org/wiki?curid=4448782", "title": "Williams FW35", "text": "La Williams FW35 \u00e8 un'automobile monoposto sportiva di Formula 1 costruita dalla Williams, per partecipare al Campionato mondiale di Formula 1 2013.\nLa vettura \u00e8 stata presentata il 19 febbraio, presso i box del tracciato di Barcellona, l'ultima, in ordine di tempo, fra le 11 monoposto del mondiale 2013.\nI piloti sono stati il venezuelano Pastor Maldonado, in squadra gi\u00e0 nelle due stagioni precedenti, e Valtteri Bottas, pilota finlandese all'esordio, gi\u00e0 terzo pilota della scuderia britannica nel 2012.\nLivrea e Sponsor.\nLa livrea della FW35 ricalcava lo schema dell'anno precedente, con il bianco e il blu colori dominanti. Sponsor principale rimaneva l'azienda petrolifera statale venezuelana PDVSA, legata al venezuelano Maldonado.\nStagione.\nGi\u00e0 nelle prime gare della stagione la vettura si rivel\u00f2 problematica e poco competitiva. Nonostante all'indomani dei primi test invernali il pilota titolare Pastor Maldonado avesse dichiarato che la vettura costituiva un netto passo avanti rispetto alla precedente FW34, nel primo Gran Premio della stagione, in Australia, sia il venezuelano che il compagno di squadra Valtteri Bottas furono relegati nelle retrovie e durante il week-end di gara lo stesso Maldonado defin\u00ec la vettura \"inguidabile\". La situazione non miglior\u00f2 nei Gran Premi successivi, nei quali n\u00e9 Maldonado n\u00e9 Bottas riuscirono a far segnare punti; per la prima volta nella sua storia la Williams non conquist\u00f2 punti nelle prime nove gare di un campionato mondiale. In Canada Bottas ottenne un terzo posto in qualifica sul bagnato, ma la gara fu disputata sull'asciutto e il pilota finlandese non riusc\u00ec a far meglio del quattordicesimo posto.\nIl primo punto arriv\u00f2 solo al decimo appuntamento stagionale, il Gran Premio d'Ungheria, nel quale Maldonado tagli\u00f2 il traguardo in decima posizione. A tre gare dal termine la scuderia decise di tornare alla configurazione degli scarichi della vettura 2012. La monoposto miglior\u00f2 nettamente le proprie prestazioni, tanto che Bottas riusc\u00ec a rientrare nuovamente nel gruppo dei primi dieci in qualifica nel Gran Premio degli Stati Uniti, chiudendo poi in ottava posizione la gara. Il conclusivo Gran Premio del Brasile fu meno soddisfacente, con Maldonado fuori dai punti e Bottas costretto al ritiro. La scuderia inglese chiuse la stagione con appena cinque punti, come nel 2011."}
{"id": "4448783", "revid": "44876", "url": "https://it.wikipedia.org/wiki?curid=4448783", "title": "Renato Bartolozzi", "text": "Carriera.\nCresciuto nello Spezia, esordisce nella Prima Divisione 1922-1923 e veste la maglia spezzina fino al 1928. La stagione seguente difende i pali del Prato nel campionato di Divisione Nazionale 1928-1929 disputando 22 partite e subendo 35 reti. Nel 1930 passa al Macerata."}
{"id": "4448784", "revid": "486946", "url": "https://it.wikipedia.org/wiki?curid=4448784", "title": "King Kong The Official Game of the Movie", "text": ""}
{"id": "4448787", "revid": "767487", "url": "https://it.wikipedia.org/wiki?curid=4448787", "title": "Vincenzo Costa (calciatore)", "text": "Carriera.\nDifende i pali del Prato nel campionato di Divisione Nazionale 1928-1929 disputando 8 partite e subendo 28 reti."}
{"id": "4448792", "revid": "767487", "url": "https://it.wikipedia.org/wiki?curid=4448792", "title": "Alfredo Coverlizza", "text": "Carriera.\nDopo aver giocato con il Vicenza ed il Grion Pola in Seconda Divisione, gioc\u00f2 nel Prato nel campionato di Divisione Nazionale 1928-1929, disputando 24 partite.\nIn seguito milit\u00f2 nell'Imperia Oneglia e nel Cosenza."}
{"id": "4448793", "revid": "117328813", "url": "https://it.wikipedia.org/wiki?curid=4448793", "title": "Red Bull RB9", "text": "La Red Bull RB9 \u00e8 un'automobile monoposto sportiva di Formula 1 costruita dalla Red Bull Racing per partecipare al Campionato mondiale di Formula 1 2013.\nLa vettura \u00e8 stata progettata da Adrian Newey. \u00c8 motorizzata Renault ed \u00e8 guidata dal campione del mondo del 2012 Sebastian Vettel, col numero 1, e dall'australiano Mark Webber, col numero 2. Inoltre \u00e8 stato designato come terzo pilota lo svizzero S\u00e9bastien Buemi. La monoposto \u00e8 stata presentata il 3 febbraio presso la sede della scuderia, a Milton Keynes.\nLivrea e sponsor.\nLa nuova livrea \u00e8 blu e viola (con Infiniti ora title sponsor) con inserti gialli e strisce azzurre, rosse e grigie. Nella vettura spicca il toro rosso simbolo della Red Bull, il principale sponsor della scuderia.\nStagione.\nNell'arco della stagione la RB9 si impose nettamente come vettura di riferimento.\nVettel prese la testa del campionato nella seconda gara, il Gran Premio della Malesia, dopo aver conquistato pole position e vittoria davanti al compagno di squadra. Il pilota tedesco non cedette pi\u00f9 il comando della classifica, conquistando ulteriori vittorie in Bahrein e in Canada e consolidando il vantaggio sui rivali Alonso e R\u00e4ikk\u00f6nen.\nIn Gran Bretagna Vettel sub\u00ec una battuta d'arresto, dovendosi ritirare per un guasto al cambio. Da quel momento, per\u00f2, il pilota tedesco si impose come dominatore della stagione, vincendo tutte le gare rimanenti ad eccezione del Gran Premio d'Ungheria. Vettel e la Red Bull conquistarono matematicamente i titoli piloti e costruttori nel Gran Premio d'India, con tre gare di anticipo sulla fine del mondiale.\nLa stagione di Vettel e della Red Bull si chiuse, quindi, con la conquista di diversi record, tra i quali la pi\u00f9 lunga serie di vittorie consecutive in una stagione (9), il pi\u00f9 elevato punteggio fatto segnare in un campionato (397) e di vittorie complessive in una stagione (13, alla pari di Michael Schumacher nel 2004). Il campionato di Webber, all'ultimo anno in Formula 1, fu pi\u00f9 avaro di soddisfazioni. Il pilota australiano chiuse al terzo posto in classifica, senza aver conquistato vittorie."}
{"id": "4448795", "revid": "599013", "url": "https://it.wikipedia.org/wiki?curid=4448795", "title": "Giuseppe Bucchia", "text": "Carriera.\nGioc\u00f2 nel Prato nel campionato di Divisione Nazionale 1928-1929 disputando 4 partite.\n\u00c8 deceduto per cause naturali all'et\u00e0 di 91 anni compiuti presso una casa di riposo dove era ricoverato da alcuni anni assieme alla moglie a causa della loro et\u00e0 ormai avanzata."}
{"id": "4448801", "revid": "729019", "url": "https://it.wikipedia.org/wiki?curid=4448801", "title": "Linea principale Uetsu", "text": "La \u00e8 una ferrovia a scartamento ridotto di 274,4\u00a0km situata nelle regioni del Ch\u016bbu e del T\u014dhoku in Giappone, e interamente gestita da JR East. La ferrovia segue la costa del Mar del Giappone per quasi tutta la sua lunghezza e connette Niigata con Akita. Il nome della linea deriva dai nomi delle antiche province, Dewa (\u51fa\u7fbd) ed Echigo (\u8d8a\u5f8c)."}
{"id": "4448804", "revid": "287204", "url": "https://it.wikipedia.org/wiki?curid=4448804", "title": "Palasport Andrea Ioan", "text": "Il palazzetto dello sport Andrea Ioan \u00e8 il principale palazzo dello sport di Citt\u00e0 di Castello. Nel 2011 \u00e8 stato intitolato ad Andrea Ioan, capotifoso della Pallavolo Citt\u00e0 di Castello e figlio del presidente Arveno, in seguito alla sua prematura scomparsa.\nL'impianto dispone di una capienza di 1.000 posti"}
{"id": "4448807", "revid": "339392", "url": "https://it.wikipedia.org/wiki?curid=4448807", "title": "PalaJoan", "text": ""}
{"id": "4448809", "revid": "339392", "url": "https://it.wikipedia.org/wiki?curid=4448809", "title": "PalaIoan", "text": ""}
{"id": "4448811", "revid": "599013", "url": "https://it.wikipedia.org/wiki?curid=4448811", "title": "Antonio Re", "text": "Carriera.\nGioc\u00f2 nel Derthona nel campionato di Prima Divisione 1922-1923, disputando 24 partite, e nella Prima Divisione 1924-1925 disputando 22 partite. Successivamente ha giocato con la Vogherese nella stagione 1927-1928."}
{"id": "4448812", "revid": "712828", "url": "https://it.wikipedia.org/wiki?curid=4448812", "title": "Electric (Pet Shop Boys)", "text": "Electric \u00e8 il dodicesimo album in studio del gruppo musicale britannico Pet Shop Boys, pubblicato il 15 luglio 2013 dalla x2, etichetta discografica indipendente fondata dal duo che si appoggia all'etichetta tedesca Kobalt Label Services.\nIl disco, oltre a rappresentare un forte ritorno alle sonorit\u00e0 dance che hanno reso il duo famoso in tutto il mondo, \u00e8 l'album che ha ottenuto il maggior numero di giudizi positivi sia dai critici stimati che dai fan stessi. Tale successo \u00e8 stato coronato anche dal suo ingresso al terzo posto nella classifica britannica degli album, il pi\u00f9 alto per un album in studio dei Pet Shop Boys dai tempi di \"Very\" (1993), con le sue 17.715 copie vendute nella sua prima settimana.\nIn tutto il mondo \"Electric\" fu un ennesimo successo planetario per i Pet Shop Boys: vendite e posizioni in classifica sono tutte fra le pi\u00f9 alte sin dai tempi di \"Very\" a distanza di venti anni (1993). Anche negli Stati Uniti d'America \"Electric\" sancisce un forte ritorno alla popolarit\u00e0 dei Pet Shop Boys dove con le sue 11.000 copie vendute nella sua prima settimana il disco si piazz\u00f2 alla posizione 26 della classifica nazionale degli album.\nAntefatti.\nAncor prima della pubblicazione di \"Elysium\", e maggiormente dopo i bassi piazzamenti in classifica dei suoi singoli, inizia a circolare fra i fan l'indiscrezione secondo cui i Pet Shop Boys avrebbero scritto e completato un altro album, decisamente dance, e che lo avrebbero pubblicato nel mese di aprile 2013. La voce venne alimentata a gennaio 2013 sul periodico \"Literally\" dei Pet Shop Boys, dove Neil Tennant afferm\u00f2 che l'album sarebbe stato pubblicato \"ancor prima di quanto possiate pensare\" per poi essere confermata il 14 marzo 2013 sul sito di Music Week dove venne anche pubblicata la notizia che il duo ha abbandonato la Parlophone come etichetta discografica dopo i suoi 28 anni di contratto e hanno subito firmato con l'etichetta tedesca Kobalt Label Services un contratto che prevedeva per giugno 2013 l'uscita del loro nuovo album intitolato \"Electric\". Nello stesso giorno la notizia venne confermata sul sito ufficiale dei Pet Shop Boys con un comunicato in cui Tennant e Chris Lowe dichiararono di essere \"grandemente fieri del nuovo album e onorati di lavorare in collaborazione con la Kobalt..\u00e8 una nuova fase per noi e ringraziamo la Parlophone e il suo staff per questi meravigliosi 28 anni trascorsi insieme.\" Con il comunicato dei Pet Shop Boys venne allegata un'anteprima del disco, un breve trailer della durata di 44 secondi su YouTube. Poco dopo venne annunciato sul sito ufficiale dei Pet Shop Boys che \"Electric\" sarebbe stato pubblicato attraverso la propria etichetta discografica x2, la quale si appoggia alla gi\u00e0 citata Kobalt Label Services.\nProduzione.\nL'album fu scritto nel corso del 2012 in contemporanea con \"Elysium\", ma venne prodotto e registrato l'anno successivo; con la produzione affidata a Stuart Price, stretto collaboratore del duo a partire dal 2009 (vedi \"Christmas\"), l'album si differenzia dagli ultimi lavori del duo per la sua forte impronta dance. In un'intervista, Neil Tennant dichiar\u00f2 che \"Electric\" sarebbe stato il primo di una trilogia di album prodotta da Price, novit\u00e0 nella carriera dei Pet Shop Boys.\nI dettagli dell'album, incluso la sua copertina e tracce, sono stati rivelati il 30 aprile 2013 sul sito del gruppo. Nel comunicato i Pet Shop Boys annunciano che la data di uscita, originariamente fissata per giugno, sarebbe stata posticipata e confermata al 15 luglio (per poter includere il brano \"Fluorescent\"). Fra le varie tracce vi \u00e8 anche una collaborazione con il rapper britannico Example nella canzone \"Thursday\", prima collaborazione dai tempi di \"Nightlife\" del 1999, in cui Kylie Minogue partecip\u00f2 al brano \"In Denial\".\nSull'impronta dance dell'album, Neil Tennant ha commentato: \nSingoli.\nDopo l'anteprima del disco pubblicata su YouTube il 14 marzo 2013, il 1\u00ba maggio viene pubblicato digitalmente il brano \"Axis\", il quale entra nella classifica britannica dei singoli piazzandosi al 196\u00ba posto fra i singoli pi\u00f9 venduti. Con l'approssimarsi del 15 luglio, data di pubblicazione dell'album, attraverso il loro sito ufficiale i Pet Shop Boys pubblicano alcune anteprime dei brani inclusi nell'album (prima su tutte \u00e8 \"Fluorescent\" il 29 maggio).\nIl 30 maggio, invece, viene trasmessa la versione strumentale di \"Vocal\" come brano di apertura del programma radiofonico \"A State of Trance\", condotto da Armin van Buuren. Successivamente \"Vocal\" ricevette la prima trasmissione radiofonica nella serata del 1\u00ba giugno nel programma \"Dance Years\", condotto dal DJ Dave Pearce su BBC Radio 2. Il singolo \u00e8 stato pubblicato il 3 giugno inizialmente sull'iTunes Store e successivamente pubblicato anche nel formato fisico il 29 luglio.\nIl 22 luglio \u00e8 stato annunciato che il successivo singolo sarebbe stato \"Love Is a Bourgeois Construct\", la cui pubblicazione (inizialmente fissata al 2 settembre) \u00e8 avvenuta il 1\u00ba settembre. Il singolo contiene alcuni remix e due b-side inedite, \"Entschuldigung!\" e \"Get It Online\". Il 30 settembre \u00e8 stata annunciata la pubblicazione del quarto singolo \"Thursday\", uscito il 4 novembre. Anche per questo singolo, oltre a vari remix, sono state incluse due b-side inedite, \"No More Ballads\" e \"Odd Man Out\".\nIl 19 aprile 2014, in occasione del Record Store Day, il duo ha pubblicato in tiratura limitata il quinto singolo \"Fluorescent\".\nAccoglienza.\nGi\u00e0 dalla anteprima di 44 secondi su YouTube del brano \"Axis\", le critiche furono positive per \"un forte risveglio ed un grande ritorno alle radici dance dei Pet Shop Boys\" dopo le sonorit\u00e0 eleganti di \"Elysium\". The Quietus elogia grandemente \"Electric\" definendolo un \"disco enormemente godibile sulla pista da ballo [...] che vede Tennant, Lowe e Price rivisitare il loro immenso amore per la club-cultura\". Idolator vede le nove tracce di \"Electric\" come \"numeri sperimentali di musica dance che richiamano lo stile di \"Relentless\" (che i Pet Shop Boys pubblicarono nel 1993) uniti a delle gemme segrete composte nella loro \"Please\"-\"Actually\" era\". Chart Rigger definisce \"Electric\" un \"album vero e proprio, uno di quelli che si vogliono ascoltare in continuazione e che alla sua fine ci fa lamentare che \u00e8 gi\u00e0 finito..e pertanto si continua a riascoltare\". Con 5 stelle su 5 il quotidiano The Daily Telegraph elogia \"Electric\" includendolo fra i due album pi\u00f9 eccitanti dell'anno (insieme all'album dei Daft Punk \"Random Access Memories\") commentando \"i Pet Shop Boys si muovono pi\u00f9 in la, prendendo i loro sintetizzatori r\u00e9tro in una valorosa nuova era digitale\". Sempre in madrepatria The Guardian premia con 4 stelle su 5 \"Electric\" affermando: \"\"Elysium\" poteva essere perfettamente interpretato come un definitivo addio dei Pet Shop Boys alla scena musicale...ma sin dalla danzereccia \"Axis\" i Pet Shop Boys portano in \"Electric\" una forte energia su un ambiente decisamente diverso, la pista da ballo\". Fra tutti i brani inclusi in \"Electric\", viene elogiato particolarmente \"Love Is a Bourgeois Construct\", definita come \"una dei pi\u00f9 grandi brani della ormai trentennale carriera del gruppo\".\nTour.\nL'Electric Tour fece il suo debutto in Messico il 22 marzo a Veracruz. Ad ogni modo si tratt\u00f2 pi\u00f9 di una anteprima del tour giacch\u00e9 il vero e proprio tour inizi\u00f2 il 13 maggio in Cile a Santiago e far\u00e0 il giro dell'America, dell'Europa e dell'Asia."}
{"id": "4448814", "revid": "339392", "url": "https://it.wikipedia.org/wiki?curid=4448814", "title": "Palasport di Citt\u00e0 di Castello", "text": ""}
{"id": "4448817", "revid": "57498631", "url": "https://it.wikipedia.org/wiki?curid=4448817", "title": "BBC radio", "text": ""}
{"id": "4448818", "revid": "61051", "url": "https://it.wikipedia.org/wiki?curid=4448818", "title": "John Hay, II marchese di Tweeddale", "text": "Biografia.\nEra il figlio di John Hay, I marchese di Tweeddale, e di sua moglie, Lady Jane Scott, figlia di Walter Scott, I conte di Buccleuch.\nCarriera.\n\u00c8 stato colonnello del Reggimento di fanteria di Haddington (1668-1674), di Linlithgow e di Peebles (1682). Fu membro del consiglio privato tra il 1670 e il 1674. Raggiunse il grado di capitano del reggimento di cavalleria per Haddington e Berwick (1689) e colonnello del Reggimento dell'East Lothian (1685). Ha ricoperto la carica di Tesoriere (1695), di sceriffo di Haddington (1694-1713) e di commissario del Ministero della marina scozzese (1695).\nMatrimonio.\nSpos\u00f2, il 4 dicembre 1666, Lady Mary Maitland, figlia di John Maitland, I duca di Lauderdale, e di sua moglie, Lady Anne Home. Ebbero cinque figli:\nMorte.\nMor\u00ec il 20 aprile 1713."}
{"id": "4448821", "revid": "986213", "url": "https://it.wikipedia.org/wiki?curid=4448821", "title": "Franz von Meran", "text": "Era l'unico figlio del matrimonio morganatico tra l'arciduca Giovanni d'Asburgo-Lorena e la borghese Anna Plochl.\nBiografia.\nFranz era l'unico figlio nato dal matrimonio morganatico tra Giovanni d'Asburgo-Lorena, arciduca d'Austria, e Anne Marie Josephine Plochl, figlia del maestro di posta di Aussee, creata dopo il loro matrimonio nel 1834 baronessa di Brandhofen e poi elevata nel 1850 al rango di contessa di Merano, titoli che ottenne anche Franz. Suo nonno era pertanto l'imperatore Leopoldo II del Sacro Romano Impero e suo zio l'imperatore Francesco I d'Austria.\nLe particolari condizioni della sua nascita che lo rendevano si figlio legittimo, ma privo dei titoli e delle pretese al trono che aveva avuto suo padre in quanto fratello dell'imperatore Francesco I d'Austria, gli imposero un'educazione distante dalla corte imperiale viennese. Le cose cambiarono radicalmente sotto il regno di Ferdinando I in quanto, ancora bambino, venne designato \"landmann\" in Stiria, Carinzia, Carniola, Tirolo ed Austria, e gli venne accordato un seggio nella Camera dei Signori austriaca il 24 novembre 1842. Dopo la morte di suo padre al \"Palais Meran\" di Graz nel 1859, a lui passarono i manieri di Scena, Steinz e Gut Brandhof in un unico \"fedecommesso\" per i suoi discendenti.\nServ\u00ec gli imperatori asburgici come ciambellano imperiale, membro del consiglio aulico e come generale dell'esercito austriaco. Nel 1868 venne creato cavaliere dell'Ordine del Toson d'oro. Lui ed i suoi discendenti furono 'Conti di Merano' e 'Baroni di Brandhofen'. Mor\u00ec a Abbazia, ora Croazia, il 27 marzo 1891, all'et\u00e0 di 52 anni. La salma, riportata in Tirolo, venne sepolta nel Mausoleo dell'arciduca Giovanni a Scena.\nMatrimonio e figli.\nL'8 luglio 1862 a Ottenstein in Germania, spos\u00f2 la contessa Theresia von Lamberg, secondogenita ed unica figlia femmina del conte Franz Philipp von Lamberg e della contessa Caroline Hoyos. Dal suo matrimonio della coppia nacquero sette figli:"}
{"id": "4448823", "revid": "2149408", "url": "https://it.wikipedia.org/wiki?curid=4448823", "title": "GP3 Series 2013", "text": "La stagione 2013 della GP3 Series \u00e8 la quarta della categoria, nata a supporto della GP2 Series. \u00c8 iniziata l'11 maggio e si \u00e8 conclusa il 3 novembre, dopo 16 gare. Il titolo piloti \u00e8 andato al russo Daniil Kvyat, quello per le scuderie alla francese ART Grand Prix.\nLa pre-stagione.\nCalendario.\nIl calendario \u00e8 stato reso noto il 19 dicembre 2012. Il formato rimane non modificato, con le gare a supporto del campionato mondiale di Formula 1 2013 e dell'altra categoria GP2 Series, pi\u00f9 l'aggiunta di una tappa autonoma rispetto ai calendari dei due campionati, da tenersi sul circuito Ricardo Tormo di Valencia.\nPiloti e scuderie.\nScuderie.\nL'ART Grand Prix perde l'abbinamento con la Lotus Cars, tornando al nome originario. La Bamboo Engineering, scuderia gi\u00e0 impegnata nel WTCC prende il posto dell'Atech CRS Grand Prix.\nL'Ocean Racing Technology abbandona, oltre che la GP2, anche la GP3: in tale categoria \u00e8 rimpiazzata dalla Koiranen Motorsport. La Status GP crea una collaborazione con l'iSport International.\nPiloti.\nL'ART Grand Prix ingaggia Facu Regalia, proveniente dall'Atech e il britannico Jack Harvey, vincitore nel 2012 della F3 inglese. Il finnico Aaro Vainio passa invece dall'ART alla Koiranen, mentre Daniel Abt viene promosso in GP2. La MW Arden iscrive invece Carlos Sainz Jr., proveniente dalla F3 FIA, Robert Vi\u0219oiu, impiegato nel 2012 alla Jenzer sempre in GP3, e Daniil Kvyat, campione della F. Renault Alps 2.0. Sempre alla Koiranen viene ingaggiato Patrick Kujala, oltre che Kevin Korjus.\nLa Carlin ingaggia Lu\u00eds S\u00e1 Silva, in arrivo dalla F3 Euro Series, Nick Yelloly, che ritorna nella categoria dopo una stagione in F. Renault 3.5, e Eric Lichtenstein, esordiente arrivato dalla Formula Ford. La Jenzer fa esordire un'altra ragazza, la venezuelana Samin G\u00f3mez e conferma gli elvetici Patric Niederhauser e Alex Fontana.\nDino Zamparelli passa dalla F2 alla Marussia Manor. Il campione della F3 tedesca, lo svedese Jimmy Eriksson trova un volante alla Status, ove ha come compagni di team Adderly Fong e Josh Webster. Carmen Jord\u00e1 passa dalla Ocean, uscita dal campionato, alla Bamboo.\nLa Trident conferma Venturini, affiancandogli David Fumanelli, impiegato nel 2013 all'Arden, e Emanuele Zonzini, primo sammarinese della serie.\nPer il fine settimana del N\u00fcrburgring, Alexander Sims sostituisce alla Status Grand Prix Adderly Fong, indisponibile poich\u00e9 impegnato in altre competizioni in Cina. Lo stesso Sims a partire dal weekend di Spa corre per la Carlin al posto di Eric Lichtenstein. In occasione dell'ultimo weekend stagionale, ad Abu Dhabi, Robert Cregan prende il posto di David Fumanelli alla Trident, Dean Stoneman corre per la Koiranen GP al posto di Aaro Vainio mentre la Bamboo Engineering schiera due vetture anzich\u00e9 tre, con Melville McKee sostituito da Alice Powell e Lewis Williamson non presente.\nCircuiti e gare.\nRispetto alla stagione 2012 la categoria non fa pi\u00f9 tappa sul circuito di Montecarlo; in compenso affronta per la prima volta una gara al di fuori d'Europa, con l'ultimo appuntamento fissato sul circuito di Yas Marina. Escono, inoltre, dal calendario anche il circuito urbano di Valencia e Hockenheim, non presenti pi\u00f9 in F1.\nRisultati e classifiche.\nGare.\nIn gara 2 la griglia di partenza si basa sui risultati di gara 1, con i primi 8 piloti posizionati in ordine inverso; al pilota in \"pole\" in gara 2 non vengono attribuiti punti aggiuntivi."}
{"id": "4448824", "revid": "241195", "url": "https://it.wikipedia.org/wiki?curid=4448824", "title": "Pissidio", "text": ""}
{"id": "4448825", "revid": "339392", "url": "https://it.wikipedia.org/wiki?curid=4448825", "title": "PalaAndreaIoan", "text": ""}
{"id": "4448827", "revid": "339392", "url": "https://it.wikipedia.org/wiki?curid=4448827", "title": "PalaAndreaJoan", "text": ""}
{"id": "4448831", "revid": "339392", "url": "https://it.wikipedia.org/wiki?curid=4448831", "title": "PalaEngels", "text": ""}
{"id": "4448839", "revid": "767487", "url": "https://it.wikipedia.org/wiki?curid=4448839", "title": "Cesare Mariani (calciatore)", "text": "Carriera.\nInizia a giocare nelle file della Pro Roma. Successivamente debutta in massima serie con la Lazio nella stagione 1923-1924; con i romani gioca due stagioni disputando 8 partite. Soprannominato \"Big-Ben\", \u00e8 forte di testa grazie alla sua notevole altezza. Protagonista dei derby con l'Alba e la Fortitudo, gioca la finale per il titolo italiano contro il Genoa.\nTerminata la carriera da calciatore, diventa giornalista senza mai trascurare le vicende della societ\u00e0 biancoceleste di cui rimane socio e dirigente, curando anche il giornale ufficiale della Lazio dal titolo omonimo. Nel 1951 \u00e8 incaricato di modificare alcuni articoli dello Statuto societario e il 4 novembre 1956 \u00e8 eletto presidente dell'Assemblea generale straordinaria. Nel 1956 \u00e8 eletto prima C.T. e poi Presidente della Lega Giovanile Nazionale. Fino agli ultimi anni di vita, ha scritto articoli appassionati per i colori biancocelesti. A lungo ha lavorato con il quotidiano sportivo Stadio. \u00c8 stato segretario del Gruppo Romano Giornalisti Sportivi. Suo figlio Carlo \u00e8 stato una firma, con lo pseudonimo di Quirinetto, gi\u00e0 adottato dal padre quando collaborava con il Guerin Sportivo, proprio del Guerin Sportivo e di Stadio."}
{"id": "4448843", "revid": "297745", "url": "https://it.wikipedia.org/wiki?curid=4448843", "title": "Piero Feltrin", "text": ""}
{"id": "4448855", "revid": "224230", "url": "https://it.wikipedia.org/wiki?curid=4448855", "title": "Marco (moneta)", "text": "Il marco \u00e8 stata una moneta o un'unit\u00e0 di conto in diversi paesi. Prende nome dall'omonima unit\u00e0 di misura. Il termine \"marco\" o \"mark\" viene da parole teutoniche/germaniche, latinizzate nel latino post-classico del nono secolo come \"marca\", \"marcha\", \"marha\" o \"marcus\". Era una misura di peso prevalentemente usata per oro e argento, diffusa in tutta l'Europa occidentale e spesso equivalente a otto once. Considerevoli variazioni, tuttavia, ci sono state durante Medioevo.\nGermania.\nIn Germania (specialmente Amburgo) e in Scandinavia, il marco fu inizialmente un'unit\u00e0 di conto, e poi una moneta, dal valore di 16 schilling (tedesco) o skilling.\nXVII secolo.\nPer prevenire la svalutazione della moneta, nel 1619 fu fondata la Hamburger Bank (Banca di Amburgo), sull'esempio della Banca di Amsterdam. Entrambe fissarono un'unit\u00e0 di conto stabile. L'unit\u00e0 di conto di Amburgo fu il Mark Banco. Era accreditato in cambio di lingotti oro o per altri valori equivalenti. Non furono emesse n\u00e9 monete n\u00e9 banconote, ma furono aperti conti di credito. I proprietari del conto potevano usare il loro credito per trasferirlo su altri conti o per emettere altri titoli di credito. Questi titoli circolavano e potevano essere trasferiti ed erano accattati come forme di pagamento. Potevano anche essere estinti. Questa moneta si dimostr\u00f2 molto stabile.\nXIX secolo.\nIl 1873 la Germania adott\u00f2 il marco (comunemente chiamato Goldmark) come propria monete, in seguito all'unificazione del 1871; il nome fu preso dal mark banco. Inizialmente le monete e le banconote delle valute precedenti, come il Thaler, Kreuzer, il Gulden, continuarono a circolare, e furono trattate come multipli della nuova unit\u00e0 di conto, nelle stesso modo a ci\u00f2 che \u00e8 accaduto con l'introduzione dell'euro. Monete con la denominazione in marchi furono emesse per la prima volta nel 1873, e gradualmente sostituirono le monete vecchie. Il \"mark banco\" fu convertito nel nuovo marco alla pari e la Banca di Amburgo fu incorporata come filiale locale della Reichsbank, fondata nel 1876.\nInghilterra e Scozia.\nIn Inghilterra il \"mark\" non \u00e8 mai apparso come moneta, ma \u00e8 stato usato esclusivamente come unit\u00e0 di conto. Fu introdotto apparentemente nel X secolo dai Dani. Secondo fonti del XIX secolo, era inizialmente equivalente a 100 penny, ma dopo la conquista normanna il valore divenne 160 penny, o 13 scellini e 4 penny, cio\u00e8 2/3 di sterlina.\nIn Scozia il merk era una moneta d'argento dello stesso valore emessa la prima volta nel 1570 e in seguito nel 1663.\nIl marco nella monetazione moderna.\n\"Marco\" si riferisce a diverse monete:"}
{"id": "4448859", "revid": "767487", "url": "https://it.wikipedia.org/wiki?curid=4448859", "title": "Uno sporco contratto", "text": "Uno sporco contratto (\"Hard Contract\") \u00e8 un film del 1969 diretto da S. Lee Pogostin.\n\u00c8 un film drammatico a sfondo giallo statunitense con James Coburn, Lee Remick, Lilli Palmer e Burgess Meredith. Coburn interpreta John Cunningham, un assassino a sangue freddo che lavora per conto della CIA.\nProduzione.\nIl film, diretto e sceneggiato di S. Lee Pogostin, fu prodotto da Marvin Schwarz per la Twentieth Century Fox Film Corporation e girato a Tangiers in Marocco, in Spagna e in Belgio.\nDistribuzione.\nIl film fu distribuito con il titolo \"Hard Contract\" negli Stati Uniti dal 30 aprile 1969 (premi\u00e8re a New York) al cinema dalla Twentieth Century Fox Film Corporation.\nAltre distribuzioni:\nCritica.\nSecondo il Morandini il film \u00e8 un \"thriller d'azione che fa pensare a un film di James Bond messo a bagno in una vasca di esistenzialismo\". Morandini esalta inoltre il cast che si rivela \"di prim'ordine\"\nPromozione.\nLe tagline sono:"}
{"id": "4448860", "revid": "46931", "url": "https://it.wikipedia.org/wiki?curid=4448860", "title": "Hard Contract", "text": ""}
{"id": "4448861", "revid": "212348", "url": "https://it.wikipedia.org/wiki?curid=4448861", "title": "Scott Peters", "text": "Biografia.\nNato nell'Ohio e cresciuto nel Michigan, il padre di Peters era un ministro luterano. Peters studi\u00f2 alla Duke e si laure\u00f2 in legge all'Universit\u00e0 di New York.\nPer alcuni anni lavor\u00f2 come avvocato nel ramo dell'ambientalismo e successivamente si dedic\u00f2 alla politica con il Partito Democratico. Nel 2000 venne eletto all'interno del consiglio comunale di San Diego, dove rimase fino al 2008. Dopo quell'esperienza continu\u00f2 ad operare nell'ambito politico della Contea di San Diego.\nNel 2012 si candid\u00f2 al Congresso e a causa del ridefinimento dei distretti congressuali della California, Peters si trov\u00f2 a competere con il deputato repubblicano in carica Brian Bilbray. La campagna elettorale fu molto combattuta e alla fine Peters prevalse su Bilbray con un margine di scarto molto ristretto, riuscendo cos\u00ec ad approdare alla Camera dei Rappresentanti.\nScott Peters \u00e8 sposato con l'imprenditrice Lynn Gorguze, dalla quale ha avuto due figli."}
{"id": "4448865", "revid": "752092", "url": "https://it.wikipedia.org/wiki?curid=4448865", "title": "WJC", "text": ""}
{"id": "4448867", "revid": "256896", "url": "https://it.wikipedia.org/wiki?curid=4448867", "title": "George Hay, VII marchese di Tweeddale", "text": "Biografia.\nEra il figlio di John Hay e di sua moglie Dorothy Hayhurst. Era un pronipote di John Hay, II marchese di Tweeddale.\nCarriera.\nHa ricoperto la carica di Burgess di Edimburgo nel 1788. Si guadagn\u00f2 il grado di ufficiale al servizio della compagnia delle Indie Orientali. Ha ricoperto la carica di Lord luogotenente di Haddingtonshire (1794-1804).\nMatrimonio.\nSpos\u00f2, il 18 aprile 1785, Lady Hannah Maitland, figlia di James Maitland, VII conte di Lauderdale e di Maria Lombe. Ebbero nove figli:\nMorte.\nA causa di problemi di salute, lui e la moglie, compirono viaggi verso il continente. Nel 1802 vennero catturati da Napoleone, vennero imprigionati nella fortezza di Verdun, dove la marchesa mor\u00ec l'8 maggio 1804, mentre lui vi mor\u00ec tre mesi dopo."}
{"id": "4448872", "revid": "46291", "url": "https://it.wikipedia.org/wiki?curid=4448872", "title": "Peritylinae", "text": "Peritylinae \u00e8 una sottotrib\u00f9 di piante spermatofite dicotiledoni appartenenti alla famiglia Asteraceae (sottofamiglia Asteroideae, trib\u00f9 Perityleae).\nEtimologia.\nIl nome di questa sottotrib\u00f9 deriva da due parole greche: \"peri\" (= intorno) e \"tyle\" (= un callo) e si riferisce ai margini callosi dei frutti acheni.\nIl nome scientifico \u00e8 stato definito per la prima volta dal botanico svedese, emigrato in America, Per Axel Rydberg (1860-1931) nella pubblicazione \"North American Flora. New York Botanical Garden - 34(1): 11. 1914\" del 1914.\nDescrizione.\nLe specie di questa sottotrib\u00f9 hanno un habitus erbaceo (annuale o perenne) arbustivo-rupestre con altezze variabili tra 2 a 75 cm.\nLe foglie sono tutte cauline, picciolate o sessili. La disposizione delle foglie lungo il caule \u00e8 alternata oppure opposta. Il contorno della lamina varia da lanceolata a ovale o deltata (altrimenti pu\u00f2 essere cordata, lineare, reniforme, orbicolare o romboide), con forme del tipo da tre lobi a pennatosette; i margini finali sono dentati o doppiamente seghettati (\"Perityle\"); la consistenza in genere \u00e8 carnosa, mentre la superficie pu\u00f2 essere glabra o pubescente o densamente ghiandolosa (ghiandole punteggiate).\nLe infiorescenze sono formate da capolini discoidi o radiati, solitari o in formazioni cimose, sia aperte che congestionate, corimbose o panicolate. I capolini sono formati da un involucro a forma da cilindrica a campanulata o emisferica, composto da diverse squame (o brattee) al cui interno un ricettacolo fa da base ai fiori di due tipi: quelli esterni ligulati del raggio e quelli pi\u00f9 interni tubulosi del disco. Le squame sono persistenti da 8 a 21 disposte su 1 - 3 serie; possono essere distinte o connate alla base; la forma \u00e8 ovata, o obovata o lineare (spesso sono conduplicate); sono subuguali a consistenza erbacea e margini scariosi. Il ricettacolo \u00e8 privo di pagliette ed ha una forma da piana a convessa.\nFormula fiorale: per queste piante viene indicata la seguente formula fiorale:\nI fiori sono tetraciclici (a cinque verticilli: calice \u2013 corolla \u2013 androceo \u2013 gineceo) e in genere pentameri (ogni verticillo ha 5 elementi). I fiori del raggio, da 0 a 8 - 12, sono femminili e fertili con corolle colorate di giallo o bianco. I fiori del disco (tubulosi), da 5 a 100, sono ermafroditi; le corolle sono colorate di giallo o bianco; il tubo \u00e8 meno lungo (o uguale) della gola (o imbuto) che pu\u00f2 essere da cilindrica a campanulata; la parte apicale \u00e8 tetramera, a 4 lobi deltati e uguali. Il calice \u00e8 ridotto ad una coroncina di squame.\nL'androceo \u00e8 formato da 5 stami con filamenti liberi e antere saldate in un manicotto circondante lo stilo. Il colore delle teche delle antere \u00e8 pallido. Le cellule dell'endotecio hanno 1 - 3 ispessimenti sulle pareti trasversali. Le appendici delle antere sono prive di ghiandole. Diametro del polline: 23 - 27 micrometri.\nIl gineceo ha un ovario uniloculare infero formato da due carpelli.. Lo stilo \u00e8 unico e con due stigmi nella parte apicale dotati di appendici acute. Le papille degli stigmi sono disposte su due file.\nI frutti sono degli acheni con pappo dalla forma cilindrica, compressa o raramente obcompressa o anche cuneiforme con 3 - 4 angoli longitudinali. Le pareti dell'achenio sono carbonizzate. Il pappo (persistente o caduco) \u00e8 formato da 8 - 12 scaglie fimbriate a forma subulata o laciniata, o da 8 - 35 setole, oppure da 1 o 2 squamelle (\u00e8 assente in Amauria e alcune specie di Perityle).\nDistribuzione e habitat.\nLa distribuzione di questa sottotrib\u00f9 \u00e8 relativa agli USA, Messico e America Centrale e Meridionale. Nella tabella sottostante \u00e8 indicata la distribuzione specifica per ogni genere.\nTassonomia.\nLa famiglia di appartenenza della sottotrib\u00f9 (Asteraceae o Compositae, \"nomen conservandum\") \u00e8 la pi\u00f9 numerosa del mondo vegetale e comprende oltre 23000 specie distribuite su 1535 generi (22750 specie e 1530 generi secondo altre fonti). La sottofamiglia (Asteroideae) \u00e8 una delle 12 sottofamiglie nella quale \u00e8 stata suddivisa la famiglia Asteraceae, mentre Perityleae \u00e8 una delle 21 trib\u00f9 della sottofamiglia. La trib\u00f9 Perityleae a sua volta \u00e8 suddivisa in 3 sottotrib\u00f9 (Peritylinae \u00e8 una di queste).\nFilogenesi.\nDa un punto di vista filogenetico il genere \"Perityle\" (il pi\u00f9 numeroso del gruppo) \u00e8 il \"core\" della sottotrib\u00f9; mentre i tre rimanenti generi sono \u201cgruppo fratello\u201d rispettivamente il genere \"Eutetras\" di \"Amauria\", questo di \"Pericome\", e quest'ultimo di \"Perityle\" (vedi il cladogramma a lato tratto dalla pubblicazione citata e semplificato).\nIn precedenza questa sottotrib\u00f9 era descritta all'interno della trib\u00f9 Heliantheae sempre con la stessa struttura di generi (Robinson, 1981). I caratteri distintivi di questa trib\u00f9 sono:\nIl numero cromosomico delle specie di questa sottotrib\u00f9 varia da 2n = 34 a 2n = 38.\nComposizione della sottotrib\u00f9.\nLa sottotrib\u00f9 Peritylinae comprende 4 generi e 72 specie.\nChiave per i generi.\nPer meglio comprendere ed individuare i vari generi della sottotrib\u00f9 l'elenco seguente utilizza il sistema delle chiavi analitiche:\nSinonimi.\nL'entit\u00e0 di questa voce ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:"}
{"id": "4448879", "revid": "767487", "url": "https://it.wikipedia.org/wiki?curid=4448879", "title": "La poiana vola sul tetto", "text": "La poiana vola sul tetto (\"Last of the Mobile Hot Shots\") \u00e8 un film del 1970 diretto da Sidney Lumet.\n\u00c8 un film drammatico statunitense con James Coburn, Perry Hayes, Robert Hooks e Lynn Redgrave. \u00c8 basato sull'opera teatrale \"The Seven Descents Of Myrtle\" di Tennessee Williams.\nProduzione.\nIl film, diretto da Sidney Lumet su una sceneggiatura di Gore Vidal con il soggetto di Tennessee Williams (autore dell'opera teatrale), fu prodotto dallo stesso Lumet per la Warner Bros. Pictures e girato a New Orleans e a St. Francisville in Louisiana.\nDistribuzione.\nIl film fu distribuito con il titolo \"Last of the Mobile Hot Shots\" negli Stati Uniti dal 14 gennaio 1970 al cinema dalla Warner Bros. Pictures.\nAltre distribuzioni:\nCritica.\nSecondo il Morandini \"\u00e8 uno dei pi\u00f9 inutili e slabbrati film di Lumet\". La ragione principale risiede nella sceneggiatura che deriva dall'opera di un \"commediografo ormai spompato\" nel continuo tentare di rendere come tragedia \"la patologia biologica e una manieristica poesia del profondo Sud\".\nPromozione.\nLa tagline \u00e8: \"When she married Jeb Stuart Thompson, she didn't know what was expected of her. Now she knew.\"."}
{"id": "4448880", "revid": "46931", "url": "https://it.wikipedia.org/wiki?curid=4448880", "title": "Last of the Mobile Hot Shots", "text": ""}
{"id": "4448881", "revid": "2193639", "url": "https://it.wikipedia.org/wiki?curid=4448881", "title": "Omicidio di Dax", "text": "Lomicidio di Davide Cesare (Brescia, 7 novembre 1976 - Milano, 16 marzo 2003), noto come Dax, \u00e8 avvenuto nella notte tra il 16 ed il 17 marzo 2003 a Milano, all'esterno del centro sociale autogestito O.R.So. (Officina di Resistenza Sociale), di cui la vittima era frequentatore.\nNonostante gli autori del delitto abbiano smentito l'appartenenza a ogni gruppo politico, la loro forte simpatia per ambienti di estrema destra ha conferito all'evento, e al processo che ne \u00e8 seguito una vasta risonanza, sia in Italia sia all'estero.\nI fatti.\nL'antefatto.\nLa settimana prima dell'omicidio di Davide Cesare detto Dax, precisamente il 10 marzo 2003, Federico Morbi fu aggredito mentre portava a passeggio il proprio cane, di nome \"Rommel\". Proprio il nome del cane, interpretato come indice di simpatie neofasciste, scaten\u00f2 contro Morbi una aggressione che fu denunciata il giorno seguente alla polizia. Morbi riport\u00f2 lesioni giudicate guaribili in cinque giorni. Gli autori dell'aggressione, circa una decina di persone, furono dallo stesso aggredito indicate come appartenenti all'area antagonista di estrema sinistra e gravitanti nella stessa zona.\nL'aggressione.\nLa notte del 16 marzo, Davide Cesare si trovava in un bar di Milano, nella zona ticinese, in via Brioschi, insieme ad altri tre amici, militanti del centro sociale O.R.So. Usciti per fumare una sigaretta assieme, i quattro furono affrontati da Federico, Mattia e Giorgio Morbi i quali erano convinti di aver rintracciato gli autori dell'aggressione subita la settimana precedente. I quattro militanti dei centri sociali furono aggrediti e non fecero in tempo a difendersi. Due furono accoltellati: uno di loro, ferito da una decina di coltellate nelle parti vitali, si salv\u00f2 solo dopo un'operazione durata l'intera notte, mentre per Davide Cesare i colpi furono fatali.\nI disordini del San Paolo.\nAppena diffusa la notizia del decesso, alcuni militanti della sinistra antagonista si ritrovarono all'esterno dell'ospedale San Paolo, dove erano ricoverate le vittime dell'aggressione, per sincerarsi delle loro condizioni. Essi non sapevano che Davide Cesare era morto. Polizia e Carabinieri si schierarono all'esterno dell'edificio per impedire loro l'accesso al pronto soccorso. Raggiunte da rinforzi, le forze dell'ordine decisero di bloccare l'accesso ai militanti. Ne seguirono scontri verbali e pestaggi per strada e nei corridoi dell'ospedale, poi denunciati alle forze dell'ordine.\nA causa di questi avvenimenti il personale del pronto soccorso dovette interrompere il servizio fino alle sette del mattino seguente e molti pazienti furono spostati in altre strutture per ricevere adeguate cure..\nIl processo.\nNel maggio 2004 ci furono le sentenze. Federico Morbi, il maggiore dei due fratelli, fu condannato a sedici anni e otto mesi di reclusione. Il padre, inizialmente prosciolto perch\u00e9 non ritenuto responsabile dell'aggressione, \u00e8 stato condannato a una reclusione di tre anni e quattro mesi per il tentato omicidio di uno degli altri ragazzi aggrediti quella notte. Al figlio minore, Mattia Morbi (che aveva 17 anni la sera dell'omicidio), il Tribunale dei Minori ha concesso l'affidamento in prova in una comunit\u00e0 per un periodo di tre anni. Le pene inflitte non si discostano di molto da quelle richieste dal Pubblico Ministero Nicola Di Plotti, che aveva ritenuto applicabile la detenzione per diciotto anni al primo e per cinque al secondo. Alle pene detentive vanno aggiunti 150\u00a0000\u00a0euro di risarcimento alla madre, 100\u00a0000 alla compagna e 100\u00a0000 alla figlia della vittima. Uno degli avvocati che rappresent\u00f2 la famiglia di Cesare nel processo era Giuliano Pisapia, che sarebbe poi diventato sindaco di Milano il 1\u00ba giugno del 2011.\nPer quanto riguarda, invece, i fatti accaduti all'ospedale San Paolo, la sentenza di primo grado \u00e8 arrivata nel 2006 con tre condanne e quattro assoluzioni. Due compagni di Davide Cesare sono stati condannati a un anno e otto mesi, mentre un maresciallo dei carabinieri a sette mesi. I giudici hanno inoltre imposto ai militanti il pagamento di una provvisionale per risarcimenti di 100\u00a0mila\u00a0euro. Assolti, invece, sia altri due militanti dei centri sociali milanesi, sia altri due esponenti delle forze dell'ordine, per i quali la Procura della Repubblica aveva chiesto la condanna. In sede di processo d'appello, il maresciallo dei carabinieri \u00e8 stato invece assolto, restando confermate le altre decisioni del tribunale; la sentenza d'appello \u00e8 stata confermata dalla Cassazione nel 2009.\nIl centro sociale O.R.So \u00e8 stato nel frattempo sgomberato l'11 ottobre 2006.\nConseguenze politiche.\nIn occasione del funerale di Davide Cesare, tenutosi a Rozzano (MI) il 22 marzo 2003, si \u00e8 svolta una grande manifestazione durante la quale la Banda Bassotti ha suonato per rendere omaggio al morto: alla cerimonia ed erano presenti circa 1200 persone provenienti da tutta la Lombardia.\nL'uccisione acu\u00ec le tensioni tra estrema destra e l'estrema sinistra in una crescente violenza che ha ricordato gli anni di piombo. Davide Cesare \u00e8 diventato un simbolo della lotta antifascista e anticapitalista per i movimenti di sinistra e i partiti comunisti che hanno organizzato in suo nome eventi e manifestazioni di natura politica. Una lapide commemorativa fu posta in via Brioschi (la strada in cui Davide Cesare fu ucciso). Graffiti in memoria di Davide Cesare sono piuttosto comuni a Milano, spesso accompagnati da scritte come \"Dax vive\" e \"Dax odia ancora\". Nel 2007, la cancellazione da parte del Comune di uno di questi graffiti, posto alla Darsena, sollev\u00f2 alcune polemiche e fu condannata dalle associazioni di attivisti e da alcuni membri della giunta comunale. L'allora assessore alla Cultura del Comune di Milano, Vittorio Sgarbi, si oppose a questa decisione, attribuendo al graffito una buona qualit\u00e0 artistica, che andava preservata per senso di \"pietas\" nei confronti di Davide Cesare.\nUn corteo \u00e8 stato organizzato anche nel decennale della morte di Davide Cesare, assurto a simbolo della lotta antifascista; vi hanno partecipato circa 4000 manifestanti. Degli incidenti durante la manifestazione hanno causato notevoli disagi per le vie del centro di Milano: sono stati calcolati circa 400.000 euro di danni per la distruzione di vetrine e per danneggiamenti ad autovetture.\nAltri tributi.\n'O Zul\u00f9 ha reinterpretato la canzone \"Stalingrado Milano Baghdad\", dedicata a Dax da Microplatform, che contiene lo slogan \"sedici marzo, bandiere rosse al vento: uccidono un compagno, ne nascono altri cento\".\nA Milano, in ricordo della vittima, sono state affisse due targhe. Una di esse recita:\nL'altra recita: \u00abDax vive qui, 16-3-2003, Antifascista\u00bb.\nA Cosenza i Lumpen gruppo dal genere punk rock oi, nel 2011, dedica una canzone a Dax dal titolo:\"Dax odia ancora\" , contenuta nell'album \" In ogni caso nessun rimorso\".\nIl fumettista Zerocalcare lo ha ricordato nel fumetto \"La scuola di pizze in faccia del professor Calcare\" all'interno di un capitolo che spiega l'impossibilit\u00e0 di dialogo con i movimenti che si rifanno al fascismo.\nIl rapper Aban gli ha dedicato la canzone \"Dax\" contenuta nell'album \"Rap Inferno\" del 2021."}
{"id": "4448883", "revid": "375960", "url": "https://it.wikipedia.org/wiki?curid=4448883", "title": "Miraggi", "text": ""}
{"id": "4448887", "revid": "484362", "url": "https://it.wikipedia.org/wiki?curid=4448887", "title": "Imperatore Cinese", "text": ""}
{"id": "4448891", "revid": "110157", "url": "https://it.wikipedia.org/wiki?curid=4448891", "title": "Le ispirazioni giovanili", "text": "Le ispirazioni giovanili (\"Frym\u00ebzimet djaloshare\") \u00e8 una raccolta poetica dello scrittore albanese Ismail Kadare. Si tratta della sua opera prima pubblicata nel 1954, in 4000 esemplari, dalla casa editrice Nd\u00ebrmarrja Shtetrore e Botimeve (Impresa Statale delle Pubblicazioni) a Tirana (Albania) e stampata presso la tipografia Mihal Duri.\nContenuto.\nIl libro si divide in due parti: la prima (pp. 3-42) contiene 35 poesie, le quali sono soprattutto di carattere politico social-comunista (un buon numero \u00e8 p. es. dedicato alla Patria); la seconda (pp. 43-54) \u00e8 composta da una specie di poema dal titolo \"Rruga e drit\u00ebs\" (La Via della luce) suddiviso in 14 quadri poetici, dedicati, come spiega lo stesso autore, ai suoi compagni di classe del Ginnasio Asim Zeneli di Argirocastro, i quali per un mese intero combatterono contro le rocce della Mirdita (\"Kushtuar shok\u00ebve t\u00eb mi t\u00eb gjimnazit 'Asim Zeneli' q\u00eb nj\u00eb muaj rrjesht l\u00ebftuan me shk\u00ebmbinjt\u00eb e Mirdit\u00ebs\") cio\u00e8 partecipando alle azioni giovanili di lavoro sociale gratuito in Mirdita per la costruzione della diga sul fiume Mat e per la costruzione della centrale idroelettrica Karl Marx. L'indice del libro occupa le pagine 55-66, mentre a p. 42 si trova la poesia \"Frymezimet djaloshare\" la quale d\u00e0 anche il titolo al volume."}
{"id": "4448892", "revid": "1543377", "url": "https://it.wikipedia.org/wiki?curid=4448892", "title": "Palazzo presidenziale (Groznyj)", "text": "Il palazzo presidenziale di Groznyj era un edificio posto nel centro di Groznyj. Esso divenne il cardine simbolico e strategico delle forze indipendentiste che supportarono la Repubblica cecena di Ichkeria durante la prima guerra cecena. Gravemente danneggiato durante l'Assedio di Groznyj, fu demolito nel 1996 dall'autorit\u00e0 militare della Federazione Russa.\nStoria.\nLa struttura fu costruita per ospitare il centro amministrativo e politico del PCUS (il partito unico dell'Unione Sovietica) nella RSSA Ceceno-Inguscia. Essendo il Partito Comunista uno dei pilastro organizzativi di tutto l'apparato sovietico, le sue funzioni all'interno della societ\u00e0 civile erano molteplici. Per questo motivo il palazzo venne progettato per essere polifunzionale: poter cio\u00e8 sia ospitare cerimonie, sia alloggiare gli uffici del partito. L'edificio si qualific\u00f2 quindi come uno dei pi\u00f9 imponenti di tutta la citt\u00e0, sviluppandosi in altezza ber ben 11 piani. Al crollo dell'Unione Sovietica il presidente della neonata Repubblica cecena di Ichkeria, Dzokhar Dudayev, lo destin\u00f2 ad essere il palazzo presidenziale, ponendo il suo ufficio personale all'ottavo piano.\nPrima guerra cecena.\nIl palazzo fu l'obiettivo primario di un tentato colpo di stato organizzato dagli oppositori del presidente Dudayev con l'appoggio dell'FSB. Dopo il fallimento di questo, durante la successiva invasione russa della citt\u00e0, il palazzo fu designato come l'obiettivo finale di tutti i gruppi d'assalto alla citt\u00e0. I soldati che avessero issato la bandiera della Federazione sul suo pennone principale sarebbero stati insigniti del titolo di Eroe della Federazione Russa.\nAlla vigilia dell'attacco russo lo staff presidenziale della Cecenia si trasfer\u00ec fuori dalla capitale, nel timore di rimanere intrappolato. Il palazzo era gi\u00e0 stato predisposto per divenire il cuore fortificato della difesa cittadina, sfruttando sia la sua imponenza, sia la presenza di un vasto bunker sotterraneo nel quale prese posto il quartier generale del Generale Maskhadov, capo di stato maggiore dell'esercito ceceno. Nelle restanti aree sotterranee vennero sistemati un ospedale da campo e un centro di raccolta per i prigionieri di guerra. Centinaia di soldati e miliziani fedeli a Dudayev si trincerarono nell'edificio e nei palazzi circostanti, inclusi alcuni uomini della guardia personale del Presidente e il battaglione di veterani al comando di Shamil Basayev. Sergei Kovalev, osservatore russo per i diritti umani e sei altri Deputati della Duma rimasero intrappolati nel bunker per giorni, a seguito dell'attacco russo, cos\u00ec come i giornalisti accorsi ad intervistare gli insorti.\nLe forze armate federali bombardarono l'edificio per tre settimane, bersagliandolo con centinaia di colpi di artiglieria, missili e mortai. Per quindici giorni i combattimenti infuriarono nei dintorni del palazzo, provocando la distruzione completa del quartiere circostante e riducendolo ad un guscio pieno di macerie. Neanche il posizionamento di mezzi corazzati sui tre fianchi dell'edificio e il bombardamento diretto con proiettili perforanti bast\u00f2 a far sloggiare la guarnigione preposta alla sua difesa. Il 17 gennaio due gigantesche bombe da nove tonnellate, progettate per sfondare i bunker sotterranei, vennero sganciate sul palazzo dall'aeronautica federale. Entrambi gli ordigni sfondarono gli undici piani dal tetto alla base e penetrarono all'interno del Bunker. Una di esse esplose nella zona ospedale, uccidendo una cinquantina di feriti, inclusi parecchi prigionieri. La seconda penetr\u00f2 a pochi metri dal posto di comando di Maskhadov, ma rimase inesplosa, salvando da morte certa quasi tutto lo Stato Maggiore ceceno. Nella notte del 18 gennaio le rovine del palazzo vennero abbandonate dagli ultimi difensori, ed il giorno seguente i russi ne presero possesso.\nNel febbraio 1996 sulla piazza antistante il palazzo si tenne una grande manifestazione per la pace. La dimostrazione termin\u00f2 in un massacro allorch\u00e9 le forze di sicurezza russe fecero fuoco sui manifestanti, uccidendo svariate persone. A seguito di questi fatti le autorit\u00e0 russe decisero di demolire completamente l'edificio."}
{"id": "4448904", "revid": "2091899", "url": "https://it.wikipedia.org/wiki?curid=4448904", "title": "Episodi del Muppet Show", "text": "Questo \u00e8 l'elenco dei 120 episodi della serie del Muppet Show. "}
{"id": "4448905", "revid": "767487", "url": "https://it.wikipedia.org/wiki?curid=4448905", "title": "A Resurrection", "text": "A Resurrection \u00e8 un film horror del 2013 scritto e diretto da Matt Orlando.\nQuesto film \u00e8 l'ultimo a cui ha partecipato l'attore Michael Clarke Duncan, morto improvvisamente durante la fase di post-produzione.\nTrama.\nIl film \u00e8 ambientato durante un singolo giorno (e notte) in una scuola superiore. Jessie, una consulente di orientamento scolastico, Addison, il preside della scuola e un agente di polizia locale, Travis, sono i protagonisti di un \"giallo\" nel momento in cui un terribile omicidio colpisce la scuola. Jessie tenta di aiutare uno studente con disturbi mentali, Eli, convinto che suo fratello morto torner\u00e0 a vendicarsi degli studenti che l'hanno ucciso travolgendolo con la loro macchina.\nEli porta il corpo di suo fratello da una strega che \u201cinserisce\u201d uno spirito nel cadavere. La strega informa Eli che lo spirito di suo fratello resusciter\u00e0 dopo sei giorni e torner\u00e0 a riposare nuovamente solo dopo aver commesso sei omicidi.\nProduzione.\nTitolo.\nInizialmente il titolo del progetto era \"The Sibling\", ma \u00e8 poi stato cambiato in \"A Resurrection\".\nBudget.\nIl budget del film \u00e8 stato di 1,1 milioni di dollari.\nRiprese.\nLe riprese del film sono iniziate nel dicembre 2010 e sono durate solamente venti giorni.\nLocation.\nLe riprese sono state effettuate interamente nella citt\u00e0 di Pittsburgh (Pennsylvania). La maggior parte delle riprese interne vengono fatte nell'ex scuola media di Pittsburgh \"Knoxville Middle School\".\nDistribuzione.\nIl primo trailer del film viene distribuito il 4 marzo 2013.\nLa pellicola \u00e8 stata distribuita nelle sale cinematografiche statunitensi, in numero di copie limitata, a partire dal 22 marzo 2013."}
{"id": "4448909", "revid": "126257", "url": "https://it.wikipedia.org/wiki?curid=4448909", "title": "World Join Center", "text": "Il World Join Center \u00e8 un grattacielo che si trova a Milano, in viale Achille Papa a poca distanza dal quartiere storico della Fiera Campionaria.\nDescrizione.\nIn origine doveva essere destinato ad ospitare aziende legate all'oreficieria creando un punto di riferimento mondiale in questo settore. L'edificio \u00e8 stato in seguito adibito ad attivit\u00e0 terziaria con la presenza di uffici e spazi per gli eventi, nonch\u00e9 di suite per il pernottamento degli ospiti. Complessivamente la superficie calpestabile \u00e8 di 1.200 m2. Nel complesso \u00e8 presente pure la WJC Square, una grande piazza coperta con oltre 2800 m\u00b2 di spazio attrezzato e modulabile per eventi che pu\u00f2 ospitare dalle 800 alle 2000 persone. L'intero complesso \u00e8 adibito alla promozione di eventi, sfilate di moda, mostre, lancio di nuovi brand, presentazione e esposizione di prodotti.\nIl complesso edilizio \u00e8 formato da due edifici, una torre e un corpo di fabbrica pi\u00f9 basso che sono stati completati nel 2009. Il grattacielo \u00e8 alto 78 metri per 20 piani mentre l'edificio pi\u00f9 basso comprende due piani. Il progetto \u00e8 degli architetti Studio Urbam e Marco Cerri ed \u00e8 stato inaugurato nel 2010. Da un punto di vista ambientale ed energetico, il World Join Center \u00e8 a impatto zero. All'interno del complesso edilizio \u00e8 presente anche un auditorium con 206 posti a sedere. Dal 2019 il World Join Center ospita il secondo ristorante pi\u00f9 alto d'Italia e il pi\u00f9 alto a Milano. Si trova all'ultimo piano della torre e offre un panorama a 360\u00b0 sulla citt\u00e0."}
{"id": "4448921", "revid": "287204", "url": "https://it.wikipedia.org/wiki?curid=4448921", "title": "Zane Beadles", "text": "Carriera professionistica.\nDenver Broncos.\nConsiderato uno dei miglior uomini della linea difensiva selezionabili nel Draft 2010, Beadles fu scelto nel secondo giro dai Denver Broncos. Nella sua stagione da rookie disput\u00f2 tutte le 16 partite, 14 delle quali come titolare. Nelle due stagioni successive gioc\u00f2 sempre tutte le gare della stagione come titolare e alla fine della stagione 2012 fu convocato per il suo primo Pro Bowl.\nNella stagione 2013, Beadles part\u00ec come titolare nel Super Bowl XLVIII contro i Seattle Seahawks, con i Broncos che furono battuti in maniera nettissima per 43-8.\nJacksonville Jaguars.\nL'11 marzo 2014, Beadles firm\u00f2 coi Jacksonville Jaguars un contratto quinquennale del valore di 30 milioni di dollari, 13 milioni dei quali garantiti.\nSan Francisco 49ers.\nIl 22 marzo 2016, Beadles si leg\u00f2 ai San Francisco 49ers con un contratto triennale."}
{"id": "4448922", "revid": "247222", "url": "https://it.wikipedia.org/wiki?curid=4448922", "title": "Slow Dazzle", "text": "Slow Dazzle \u00e8 un album discografico solista dell'ex membro dei Velvet Underground John Cale, pubblicato dalla Island Records nel 1975.\nIl disco.\n\"Mr. Wilson\" \u00e8 un brano dedicato al membro fondatore dei Beach Boys, Brian Wilson. \"Heartbreak Hotel\" \u00e8 una cover della celebre canzone di Elvis Presley. \"Guts\" inizia con le parole: \"\u00abThe bugger in the short sleeves fucked my wife\u00bb\" (\"Il rotto in culo in maniche corte si \u00e8 scopato mia moglie\"). Tale strofa \u00e8 un riferimento a Kevin Ayers che era andato a letto con la moglie di Cale prima del concerto immortalato nell'album \"June 1, 1974\", come rivelato da John Cale stesso nella sua autobiografia, scritta insieme a Victor Bockris, \"What's Welsh for Zen\" (1998). \"The Jeweler\" \u00e8 un pezzo parlato in stile poema free-form, simile a \"The Gift\" dei The Velvet Underground presente sull'album \"White Light/White Heat\". \"Heartbreak Hotel\", qui in una versione insolitamente lenta e lugubre, viene spesso definita una delle migliori cover mai registrate. La traccia numero due sull'album, \"Taking It All Away\", nelle prime copie del disco venne stampata con il titolo storpiato in \"Talking It All Away\" stravolgendone cos\u00ec il significato.\nLa copertina dell'album \u00e8 una fotografia di Cale ritratto \"alla Lou Reed\" con giubbotto di pelle nera e occhiali Ray-Ban, opera del fotografo Keith Morris.\nTracce.\nBonus tracks ristampa 1996.\nL'album \u00e8 stato ristampato e rimasterizzato nel 1996 come parte della serie \"The Island Years\", accoppiato con i dischi \"Fear\" e \"Helen of Troy\". Sono incluse le seguenti tracce bonus:\nFormazione.\nNote aggiuntive"}
{"id": "4448927", "revid": "1543377", "url": "https://it.wikipedia.org/wiki?curid=4448927", "title": "Multiple Registration Protocol", "text": "Il protocollo di rete Multiple Registration Protocol (MRP), che ha rimpiazzato il protocollo Generic Attribute Registration Protocol (GARP) , \u00e8 un generico framework di registrazione definito dallo standard IEEE 802.1ak, che \u00e8 a sua volta una rettifica dello standard IEEE 802.1Q. Il protocollo MRP permette ad apparati di rete quali bridge e switch di registrare e de-registrare i valori di alcuni attributi, quali gli identificativi VLAN e l'appartenenza ad un gruppo multicast, attraverso una rete LAN di grandi dimensioni. Il protocollo MRP opera al livello di collegamento dati.\nStoria.\nIl protocollo GARP fu definito dal gruppo IEEE 802.1 per fornire un framework generico in grado di permettere a bridge (o altri apparati di rete) di registrare e de-registrare i valori di alcuni attributi, come gli identificativi VLAN e l'appartenenza ad un gruppo multicast. Il protocollo GARP definisce l'architettura, le regole delle operazioni e le variabili per la registrazione e de-registrazione dei valori degli attributi. Il protocollo GARP veniva usato per due applicazioni: il GARP VLAN Registration Protocol (GVRP), per registrare il VLAN trunking tra switch multilayer (MLS), e il GARP Multicast Registration Protocol (GMRP). In entrambi i casi si trattava principalmente di un potenziamento di switch abilitati VLAN, secondo la definizione in IEEE 802.1Q.\nIl protocollo MRP \u00e8 stato introdotto per sostituire il protocollo GARP, tramite la rettifica IEEE 802.1ak del 2007; le due applicazioni del GARP furono conseguentemente modificate per l'utilizzo del MRP. Il protocollo GMRP \u00e8 stato rimpiazzato dal Multiple MAC Registration Protocol (MMRP), mentre il protocollo GVRP \u00e8 stato rimpiazzato dal Multiple VLAN Registration Protocol (MVRP).\nQuesto cambiamento ha fondamentalmente fatto migrare le definizioni di GARP, GVRP e GMRP nell'ambiente basato su 802.1Q, sottintendendo dunque che tali protocolli fossero gi\u00e0 abilitati VLAN. Ci\u00f2 ha anche permesso di snellire in maniera significativa il protocollo sottostante, senza bisogno di particolari modifiche delle applicazioni stesse.\nIl nuovo protocollo (con le relative applicazioni) ha inoltre corretto un problema del sistema basato su GARP e GVRP, per il quale un guasto o una semplice registrazione potevano impiegare un tempo estremamente lungo per convergere su una rete di grandi dimensioni, provocando una significativa degradazione della banda.\nCi si attende che, prima o poi, dallo standard 802.1D venga definitivamente rimosso il protocollo GARP.\nMultiple MAC Registration Protocol (MMRP).\nIl Multiple MAC Registration Protocol (MMRP) \u00e8 un protocollo di livello 2 (Data Link Layer) per registrare indirizzi MAC di gruppo (es. multicast) su pi\u00f9 switch. Il Multiple MAC Registration Protocol ha sostituito il protocollo GMRP basato sullo standard 802.1D; \u00e8 un'applicazione MRP, definita in origine nello standard IEEE 802.1ak-2007 e successivamente inclusa nello standard 802.1Q. Lo scopo del protocollo MMRP \u00e8 di permettere che il traffico multicast su reti LAN in bridge venga confinato nelle aree di rete in cui \u00e8 richiesto.\nMultiple VLAN Registration Protocol (MVRP).\nIl Multiple VLAN Registration Protocol (MVRP), che ha sostituito il protocollo GARP VLAN Registration Protocol (GVRP), \u00e8 un protocollo di rete di livello 2 (Data Link) per la configurazione automatica delle informazioni VLAN sugli apparati switch. Tale protocollo \u00e8 stato definito nella rettifica 802.1ak dello standard 802.1Q-2005.\nAll'interno di una rete di livello 2, il protocollo MVRP fornisce un metodo per condividere dinamicamente le informazioni VLAN e per configurare le VLAN necessarie. Per esempio, per aggiungere una porta di uno switch ad una VLAN, deve essere riconfigurata solo la porta di destinazione finale o il dispositivo di rete (abilitato VLAN) connesso alla porta dello switch; tutti i trunk e le commutazioni VLAN vengono create dinamicamente sugli altri switch abilitati al MVRP. Senza il protocollo MVRP, ci sarebbe bisogno o di una configurazione manuale delle commutazioni, o di un metodo proprietario del produttore del dispositivo.\nAttraverso il protocollo MVRP, inoltre, gli elementi della VLAN dinamica verranno aggiornati nel Filtering Database. In breve, il protocollo MVRP aiuta a mantenere la configurazione della VLAN basata dinamicamente sull'attuale configurazione di rete.\nLo standard 802.1Q permette:\nIl protocollo MVRP definisce un'applicazione MRP che offre il servizio di registrazione VLAN. Il protocollo MVRP utilizza MRP Attribute Declaration (MAD) e MRP Attribute Propagation (MAP), rispettivamente per la dichiarazione e la propagazione degli attributi VLAN, che forniscono le descrizioni della macchina a stati e i meccanismi di propagazione definiti per l'utilizzo in applicazioni basate sul protocollo MRP. Il protocollo MVRP offre per ogni VLAN un meccanismo per la manutenzione dinamica dei contenuti degli elementi dinamici di registrazione alla VLAN (Dynamic VLAN Registration Entries) e per la propagazione agli altri bridge dell'informazione in essi contenuta. Tale informazione permette ai dispositivi abilitati al MVRP di impostare e aggiornare dinamicamente la loro conoscenza dell'insieme di VLAN che hanno membri attivi in quel momento, indicando anche la porta attraverso cui tali membri possono essere raggiunti.\nLo scopo principale del protocollo MVRP \u00e8 di permettere agli switch di scoprire automaticamente alcune delle informazioni sulla VLAN che, altrimenti, avrebbero bisogno di essere configurate manualmente.\nDettagli sul protocollo obsoleto GVRP.\nIl protocollo GARP VLAN Registration Protocol (GVRP) era essenzialmente uguale, salvo che usava i servizi dell'applicazine GARP basata sullo standard 802.1D. Il protocollo GVRP utilizzava GARP Information Declaration (GID) e GARP Information Propagation (GIP), che corrispondono ai sopra citati MAP e MAD del protocollo MRP. Il protocollo GVRP fu adottato dal rilascio originale dello standard 802.1D-1998 fino alla sua sostituzione con il protocollo MVRP; venne rimpiazzato perch\u00e9 i GARP non abilitati VLAN presentavano delle importanti lacune quando operavano in reti VLAN di grandi dimensioni."}
{"id": "4448945", "revid": "1543377", "url": "https://it.wikipedia.org/wiki?curid=4448945", "title": "Storia dei Minnesota Vikings", "text": "Di seguito viene trattata la storia dei Minnesota Vikings dal 1960 ai nostri giorni.\nLe origini, la gestione Van Brocklin ed i cambi al vertice (1960-1966).\nIl football professionistico nell'area di Minneapolis e St.Paul inizi\u00f2 con i Minneapolis Marines/Red Jackets, un team facente parte dell'NFL tra il 1921-1924 e il 1929-1930. Da allora, l'ipotesi della nascita di un nuovo team professionistico in Minnesota non emerse sino alla fine degli anni cinquanta, quando tre uomini di affari di Minneapolis (Bill Boyer, H. P. Skoglund e Max Winter), uno di St.Paul (Bernie Ridder jr.) ed uno di Duluth (Ole Haugsrud), aggiunto in quanto dopo aver venduto alla Lega la licenza dei Duluth Eskimos ottenne il diritto al 10% di un'eventuale nuova franchigia in Minnesota, si dimostrarono fortemente interessati a formare una nuova franchigia nella nuova American Football League o nella gi\u00e0 esistente National Football League. Vero regista dell'operazione fu Max Winter, gi\u00e0 ex-proprietario dei Minneapolis Lakers, che, dopo aver assistito ad un match di football dei Chicago Bears nel 1955, rimase affascinato dalla palla ovale e una volta tornato a Minneapolis scrisse una lettera sia alla American Football League che alla National Football League con l'intento di poter iscrivere un nuovo club del Minnesota ad una di esse. All'inizio non ebbe risposta da alcuna delle due leghe, fin quando nel 1959 fu invitato finalmente sia dalla AFL che dalla NFL ad accettare per conto di ciascuna la propria proposta. Dopo aver vagliato le due proposte il gruppo di investitori alla fine decise di optare per quella della NFL, e cos\u00ec i futuri Vikings il 28 gennaio 1960 divennero ufficialmente la 14\u00aa franchigia a far parte della NFL. Primo presidente della franchigia fu nominato Bill Boyer.\nIl primo dipendente ingaggiato dalla societ\u00e0 fu Joe Thomas, ex assistente dell'allenatore ai Los Angeles Rams consigliato dall'allora commissioner della NFL Pete Rozelle ed ingaggiato, data la sua abilit\u00e0 di talent scout, per scovare nei college i giovani pi\u00f9 talentuosi da mettere sotto contratto nel Draft 1961 e per contrattare con gli altri team della NFL i giocatori giudicati pi\u00f9 idonei per il progetto del futuro allenatore. E sempre dai Rams proveniva Bert Rose jr., il primo general manager dei Purples. Rose, ai Rams direttore della pubblicit\u00e0, fu consigliato dai proprietari della NFL ed aveva tutte le caratteristiche richieste dal caso: una conoscenza approfondita del mondo del football, aveva lavorato per la promozione di molti club della NFL e a Los Angeles aveva lavorato con un gruppo di cinque proprietari.\nIl primo problema cui Rose si trov\u00f2 davanti era la vendita di almeno 25.000 abbonamenti, prerequisito fondamentale richiesto dalla NFL: egli apr\u00ec la campagna abbonamenti sette mesi dopo il suo ingaggio e a dicembre aveva gi\u00e0 venduto 19.000 tessere. Alla fine gli abbonamenti venduti saranno vicini alle 26.000 unit\u00e0, con una media di pubblico, nelle partite casalinghe, di 34.586 spettatori, circa l'80% della capacit\u00e0 del Metropolitan Stadium (40.800 posti). Nel contempo per\u00f2 pensava anche al football giocato e valutava chi ingaggiare come capo-allenatore: i nomi erano molti ma alla fine opt\u00f2 per Norm Van Brocklin, scelta piuttosto azzardata in quanto, sebbene \"l'Olandese Volante\" fosse stato uno dei migliori quarterback in circolazione negli anni cinquanta, essendosi appena ritirato non aveva neanche una stagione da allenatore-capo alle spalle e non poteva di certo garantire quell'esperienza di cui una neonata formazione, quale erano i Vikings, avrebbe forse avuto bisogno.\nIl 27 settembre 1960 il nome \"Minnesota Vikings\" divent\u00f2 ufficiale: fu Bert Rose, primo General Manager della franchigia, a suggerirlo in quanto secondo lui il nome doveva sia trasmettere terrore negli avversari, e suonare vincente alla squadra e ai propri tifosi, sia essere radicato nel territorio, e Vikings lo era anche in tal senso poich\u00e9 il Minnesota \u00e8 uno tra gli stati americani col pi\u00f9 alto tasso di immigrati scandinavi.\n1960-1966: La gestione Van Brocklin.\nLa prestagione dei Vikings comincia nel peggiore dei modi, con i primi tre incontri di esibizione persi. Van Brocklin tuttavia la prende con filosofia ed afferma, scherzosamente, che quando i suoi avranno smaltito le tossine della birra saranno pronti per l'imminente stagione agonistica. E la prima gara stagionale sembr\u00f2 dargli clamorosamente ragione in quanto i Vikings riuscirono ad imporsi al Metropolitan, guidati in cabina di regia dal rookie quarterback Fran Tarkenton subentrato all'infortunato titolare George Shaw, per 37-13 sui Chicago Bears, la franchigia sino a quel momento pi\u00f9 titolata della NFL. Tuttavia il resto della stagione avrebbe recitato uno spartito decisamente opposto e i Vikings alla fine chiusero la loro prima stagione con un deludente 3-11-0. Nel complesso la gestione Van Brocklin fu decisamente al di sotto delle aspettative, in quanto in sei stagioni i Vikings non riuscirono mai ad accedere ai playoff di post season e riuscirono solo una volta a conseguire un record positivo (nella stagione 1964). Dall'altro lato va invece detto che tale gestione sar\u00e0 ricordata anche per aver gettato le basi del miglior ciclo di sempre nella storia dei Vikings, con l'ingaggio di giovani di ottime prospettive come il defensive tackle Gary Larsen, i defensive end Jim Marshall e Carl Eller o lo stesso Fran Tarkenton, a tutt'oggi considerato il pi\u00f9 grande quarterback di sempre nella storia dei Vikings. E verr\u00e0 ricordato anche per episodi singolari, come quando nel 1964 nel match contro i Detroit Lions entrambe le squadre indossarono divise bianche creando confusione tra i giocatori (solo in quella stagione i Vikings usarono le divise bianche per gli incontri casalinghi) o come quando Jim Marshall nel match contro i San Francisco 49ers dopo aver recuperato un fumble corse, per sbaglio, per 66 yards verso la propria end zone mettendo a segno un safety per i 49ers.\nIl cambio di quadri dirigenziali e di guida tecnica.\nIn questo periodo ci furono inoltre anche diversi cambiamenti a livello societario: il 1\u00ba giugno 1964 Bert Rose rassegn\u00f2, per motivi personali, le dimissioni in qualit\u00e0 di GM e l'11 settembre 1964 subentr\u00f2 al suo posto Jim Finks, gi\u00e0 GM ai Calgary Stampeders, mentre nel 1965 Winter subentr\u00f2 a Boyer alla presidenza della franchigia e lo stesso Van Brocklin rassegn\u00f2 a sua volta le dimissioni nel novembre del 1965, dopo la quarta sconfitta stagionale in nove partite giocate, salvo poi ritirarle 24 ore dopo e firmare nel gennaio del 1966 un rinnovo contrattuale di 5 anni a 50.000 dollari l'anno. L'idillio con i Vikings stava comunque per consumarsi e l'11 febbraio del 1967 dopo l'ennesima stagione da buttare, e soprattutto dopo aver saputo che la dirigenza averebbe ceduto Tarkenton ai New York Giants, rassegn\u00f2 di nuovo le dimissioni, stavolta con effetto immediato e senza ritornare sui suoi passi.\nL'era Grant (1967-1983).\n1967-1968: La ricostruzione.\nL'11 marzo 1967, un mese esatto dopo le dimissioni di Van Brocklin, i Vikings, in una conferenza stampa presieduta da Winter e Finks, annunciano il nuovo capo-allenatore Bud Grant. Grant, che non aveva alcuna precedente esperienza in NFL nel curriculum ma a differenza di Van Brocklin aveva gi\u00e0 allenato a livello professionistico e vinto 4 Grey Cup con i Winnipeg Blue Bombers nella Canadian Football League, era stato gi\u00e0 contattato dai Vikings per divenire primo allenatore della franchigia nel 1961 ma prefer\u00ec declinare la proposta per poter giocare con la squadra NBA dei Minneapolis Lakers, e questo nonostante fosse la prima scelta di Winter.\nFinks aveva in mente una rosa di quattro nomi, che comprendeva oltre a Grant l'assistente-allenatore dei Green Bay Packers, Phil Bengtson, ed altri due assistenti-allenatore con gi\u00e0 un'esperienza alle spalle come capo-allenatore in NFL, Nick Skorich dei Cleveland Browns e Bill McPeak dei Detroit Lions. La rosa fu poi ristretta a due nomi, quello di Grant e quello di Bengtson, ed in seguito, dopo il rifiuto di Bengtson (probabilmente sperava di sostituire Vince Lombardi quando quest'ultimo avesse lasciato i Packers), si opt\u00f2 infine per Grant.\nLa prima stagione di Grant, che vide tra l'altro il collocamento dei Vikings nella neonata Central Division, si chiuse con un record negativo e solo tre vittorie a fronte di 8 sconfitte e ben 3 pareggi. Grant dovette far fronte alla partenza della stella del team, Tarkenton (scambiato con i Giants per le scelte nel primo e secondo giro del Draft NFL 1967, per la scelta nel primo giro del Draft NFL 1968 e la scelta nel secondo giro del Draft NFL 1969 di questi ultimi) e plasmare il gioco secondo i suoi dettami. Il primo nodo da sciogliere riguardava ovviamente il quarterback: Grant aveva a disposizione Ron Vander Kelen, riserva di Tarkenton per 4 anni, e Bob Berry, classico drop-back al terzo anno da pro. Vander Kelen inizi\u00f2 coi gradi di titolare, ma l'incipit di stagione fu letteralmente disastroso: 4 sconfitte nelle prime 4 gare. Nel frattempo Grant era corso ai ripari ed aveva fatto mettere sotto contratto da Finks il ventinovenne Joe Kapp, uno dei migliori quarterback della CFL, cui affid\u00f2 subito le redini del gioco della squadra. Il cambio di regia, seppur infruttuoso ai fini della classifica, gi\u00e0 compromessa dal pessimo avvio, diede tuttavia un impulso alla produzione di gioco dei Vikings con l'halfback Dave Osborn ed il fullback Bill Brown che misero assieme oltre 1500 yard corse e 56 ricezioni. Allo stesso modo Grant rafforz\u00f2 la linea difensiva, che tanto deficitaria era stata sotto la gestione Van Brocklin: il 1967 fu l'anno in cui arriv\u00f2 in Minnesota il rookie defensive tackle Alan Page che con Carl Eller, Jim Marshall e Gary Larsen former\u00e0 una delle defensive line pi\u00f9 famose della storia del football, i Purple People Eaters.\nNel 1968 i Vikings ingaggiarono un secondo quarterback in grado di garantire un'alternativa nel ruolo, Gary Cuozzo, gi\u00e0 backup quarterback del grande Johnny Unitas ai Baltimore Colts nonch\u00e9 primo quarterback della storia dei New Orleans Saints, anche se fu nuovamente Kapp ad ottenere i gradi di titolare guidando i Vikings al secondo record positivo della loro storia (8-6-0) oltre che, per la prima volta, alla vittoria della Central Division (meno competitiva rispetto alle ultime stagioni, va detto, dopo che Green Bay aveva perso diversi giocatori) ed all'accesso ai Divisional-Playoff persi contro i Colts. Tali risultati furono anche conseguenza di un ulteriore rafforzamento della squadra, avvenuto per mano dell'abile Finks, capace di consegnare a Grant atleti come i futuri hall of famers Ron Yary, prima scelta assoluta al Draft del 1968, e Paul Krause, preso dai Washington Redskins per il linebacker Marlin McKeever ed una scelta al 7\u00ba giro del medesimo Draft.\n1969: La vittoria del Campionato NFL e la sconfitta al Super Bowl IV.\nNel 1969 i Vikings, ulteriormente rafforzati nella offensive line con l'arrivo del futuro pro bowler Ed White, partirono con i favori del pronostico per bissare quantomeno la vittoria di division. L'inizio non fu dei migliori, in quanto i ragazzi di coach Grant (eletto nel 1969 Allenatore dell'Anno della NFL) persero il match inaugurale in casa dei New York Giants in modo beffardo per 23-24 dopo esser stati in vantaggio per quasi tutto il match, ma in seguito inanellarono 12 vittorie consecutive perdendo solo l'ultimo match contro gli Atlanta Falcons e terminando cos\u00ec la stagione con un eccellente 12-2-0, che fino al 1972, quando fu a sua volta infranto dalla \"perfect season\" dei Miami Dolphins, rappresenter\u00e0 il record NFL di vittorie in una singola stagione. \nGuidato da un Kapp assoluto leader sia sul campo che nello spogliatoio (entrambe le sconfitte in stagione regolare avvennero con lui relegato nella sideline e Cuozzo mandato in campo a dirigere la manovra d'attacco), l'attacco dei Vikings macin\u00f2 numeri rilevanti durante la stagione regolare, segnando nei 14 incontri complessivamente 379 punti, infrangendo la barriera dei 50 punti segnati in ben tre partite, mentre i Purple People Eaters concessero agli attacchi avversari niente pi\u00f9 che 133 punti, in media meno di 10 a partita, terminando secondi in NFL per takeaway (palle recuperate su fumble forzati o intercetti); entrambi guidarono la lega quell'anno, rispettivamente per punti segnati e punti concessi, cos\u00ec come il kicker Fred Cox che stabil\u00ec il record NFL di punti segnati in una stagione con 121 punti messi a segno su 26 field goal e 43 conversioni.\nDue giorni dopo Natale, i Vikings ospitarono i Rams in un Metropolitan Stadium innevato e chiassoso, con 47900 spettatori paganti ad assistere all'evento che poneva l'una contro l'altra due delle migliori squadre del campionato che avevano in seno due dei migliori attacchi (i Rams totalizzarono durante la stagione regolare 318 punti oltre ad esser guidati dall'MVP stagionale della NFL Roman Gabriel) e due delle migliori difese (i Rams godevano dell'apporto della leggendari 4 defensive lineman soprannominati Fearsome Foursome). A prevalere furono le due difese, tanto che ne usc\u00ec fuori un match tiratissimo che lo storico giornalista sportivo Tex Maule, che per Sports Illustrated segu\u00ec 3 decadi di football, defin\u00ec uno degli incontri pi\u00f9 belli che avesse mai visto. A fine primo tempo i Vikings erano sotto per 17-7, rientrati in campo accorciarono subito le distanze con un touchdown messo a segno da Dave Osborn e, entrati nel 4\u00b0 quarto, dopo aver subito un field goal da 27 yard passarono in vantaggio con un touchdown messo a segno da Kapp. Col match ancora sospeso su un incertissimo 20-21, furono gli Eaters a fare la differenza, prima con Eller che mise a segno un sack su Gabriel in end zone realizzando cos\u00ec un safety che port\u00f2 Minnesota sul 20-23, quindi con Page che intercett\u00f2 un passaggio di Gabriel mettendo di fatto fine all'incontro.\nLa settimana successiva i Vikings si batterono per il titolo di campioni NFL (l'ultimo in palio, prima della fusione AFL-NFL) contro i Cleveland Browns, nuovamente in uno gelido Metropolitan Stadium (si registrarono temperature attorno ai -13\u00b0) in un match che a differenza di quello precedente non ebbe storia: i Vikings passarono subito in vantaggio nel 1\u00b0 quarto con un touchdown messo a segno da Kapp e misero fieno in cascina sino al termine del 3\u00b0 quarto, quando a quel punto della partita conducevano con un solido e rassicurante 27-0 parziale. Inutile fu per i Browns il touchdown segnato dal wide receiver Gary Collins su passaggio da 3 yard di Bill Nelsen, che nel 4\u00b0 quarto port\u00f2 la partita sul definitivo 27-7. I Vikings furono cos\u00ec il primo ed unico expansion team della NFL moderna capace di aggiudicarsi il campionato NFL.\nArchiviata la vittoria del Campionato NFL, la settimana successiva i Vikings affrontarono i Kansas City Chiefs a New Orleans in un Tulane Stadium stracolmo (per la prima volta in un Super Bowl si sfond\u00f2 il tetto degli 80.000 spettatori), in quella che era l'ultima edizione del Super Bowl che vedeva contrapposti i campioni NFL ed i campioni AFL. I Vikings, sebbene venissero dati per favoriti dai bookmakers, subirono una sconfitta netta e senza appello per certi versi simile a quella che avevano a loro volta inflitto ai Browns la settimana prima. Pronti via e la strada si mise subito in salita per i Purples, che subirono a met\u00e0 del 1\u00b0 quarto un field gol da ben 48 yard da parte di Jan Stenerud. Quando poi nel 2\u00b0 quarto Stenerud segn\u00f2 altri 2 field gol, rispettivamente da 32 e 25 yard, e Mike Garrett mise a segno un touchdown su corsa da 5 yard, fu chiaro che i Vikings avevano subito il colpo ed erano completamente in balia dell'avversario. Fortunatamente per loro arriv\u00f2 la fine della prima met\u00e0 di gioco che gli diede modo di spezzare il ritmo dei Chiefs e di far mente locale per provare a ribaltare il match. E sul finire del 3\u00b0 quarto sembrava proprio che la partita si sarebbe potuta riaprire: dopo aver spento un'azione dei Chiefs, i Vikings gestirono un drive da 67 yard che Osborn si preoccup\u00f2 di trasformare in touchdown riportando cos\u00ec la propria squadra in partita, in quel momento sul 7-16 per Kansas City. Ma i Chiefs furono bravissimi a riandare immediatamente a segno nell'azione successiva, con un passaggio da 46 yard di Len Dawson (a fine partita Super Bowl MVP, quarto quarterback in 4 edizioni) per Otis Taylor che riport\u00f2 i Chiefs sul +16 e chiuse di fatto la partita. A fine partita Jack Patera, allora defensive coach dei Vikings, disse: \"Non so quanto Kansas City ci abbia fatto male e quanto male ci siamo fatti noi stessi. So che non abbiamo giocato la nostra partita. Siamo stati prudenti, ma ci\u00f2 pu\u00f2 essere dovuto al loro attacco. Siamo giunti fino al Super Bowl con una difesa aggressiva ma non abbiamo potuto, o non abbiamo voluto, essere aggressivi in questa partita\".\n1970-1972: Il triennio di intermezzo.\nArchiviata la sconfitta nel Super Bowl, i Vikings nel 1970 ripartirono dalla neonata NFC Central che prese il posto della Central Division dopo la fusione AFL-NFL, privi tuttavia del loro leader carismatico, Kapp, che a seguito di una disputa contrattuale fin\u00ec per accasarsi come free agent ai New England Patriots. Ciononostante i ragazzi di coach Grant erano nuovamente i favoriti e non disattesero le aspettative, dominando la propria division per il secondo anno consecutivo con un irresistibile 12-2-0, ancora miglior record annuale in NFL. Cuozzo in regia fu una delusione e riusc\u00ec a lanciare per non pi\u00f9 di 7 touchdown, ma il resto dell'attacco fece comunque un egregio lavoro totalizzando 335 punti. I Purple People Eaters invece furono l'elemento portante della squadra e, oltre a concedere soli 143 punti totali nella stagione regolare, si tolsero nel primo incontro stagionale la magra soddisfazione di fare quello che non gli era riuscito al termine della stagione precedente: dominare i Chiefs. Ma nel primo match dei divisional playoff che li vedeva opposti ai San Francisco 49ers, al solito giocato alle gelide temperature del Met (-10\u00b0), dopo essere passati in vantaggio con un fumble ritornato in touchdown messo a segno da Krause, subirono nell'arco dei 4 quarti 17 punti da parte dei 49ers e a nulla valse il touchdown finale messo a segno dal wide receiver Gene Washington su passaggio da 22 yard di Cuozzo.\nLa stagione 1971 fu sostanzialmente una fotocopia della precedente: Cuozzo continuava a dimostrarsi non all'altezza dei compagni di squadra, tanto che i punti totali messi a segno crollarono a quota 245 (a quel momento solamente nel 1967 si era fatto peggio sotto la gestione Grant) mentre al contrario gli Eaters erano sempre pi\u00f9 colonna portante della squadra e concessero nuovamente agli avversari per il terzo anno consecutivo meno di 150 punti, 139 per l'esattezza. E l'ennesima stagione ad altissimo livello degli Eaters non sfugg\u00ec neanche alle giurie di addetti ai lavori chiamati a scegliere il miglior giocatore della lega al termine della stagione regolare, notoriamente propensi a premiare quarterback e running back: nel 1971 infatti, Alan Page divenne il primo difensore nella storia della NFL ad essere insignito del titolo di MVP della NFL, oltre che il primo difensore a ricevere il neonato titolo di miglior difensore dell'anno della NFL. Con un record stagionale di 11-3-0, che gli assicur\u00f2 oltre al 4\u00ba titolo divisionale consecutivo anche il vantaggio del campo, i Vikings ospitarono per i divisional playoff, nel primo match della storia della NFL disputato il giorno di Natale, i Dallas Cowboys, i quali giocando complessivamente meglio costrinsero i ragazzi di coach Grant a fermarsi per il secondo anno consecutivo al primo match della post-season, mentre dal canto loro si involavano verso il loro primo Super Bowl.\nLa stagione 1972 si apr\u00ec con un clamoroso nonch\u00e9 invocato ritorno: quello di Fran Tarkenton. Secondo l'analisi di Grant, i Vikings avevano avuto nell'attacco il punto debole delle due stagioni precedenti ed in particolar modo avevano avuto nella mancanza di mobilit\u00e0 dei propri quarterback una grave lacuna, tanto che nel match di playoff contro i Cowboys Grant prefer\u00ec a Cuozzo la riserva Bob Lee, capace di muoversi abbastanza da limitare la capacit\u00e0 dei texani nel mettere pressione al quarterback durante i passaggi. Tarkenton, che invece eccelleva proprio in mobilit\u00e0 (fu colui che invent\u00f2 lo \"scrambling quarterback\", ovvero il quarterback che eludendo le difese avversarie \u00e8 pi\u00f9 propenso alla corsa verso altre zone del campo piuttosto che al passaggio immediato), dal canto suo aveva chiesto alla dirigenza di essere ceduto presentando una lista di 5 squadre con cui avrebbe parlato. La trade and\u00f2 poi in porto con i Vikings che per assicurarsi il ritorno di \"Scramblin' Fran\" spedirono a New York il WR Bob Grim, il QB Norm Snead, il RB Vince Clements pi\u00f9 le loro scelte nel 1\u00ba giro del Draft NFL 1972 e nel 2\u00ba giro del Draft NFL 1973. Tuttavia nonostante le grandi aspettative, complice anche un calendario durissimo che li vide opposti tra le altre a ben 3 delle 4 finaliste dei Conference Championship Game di quell'anno (inclusi i Dolphins nel loro anno di grazia) con cui rimediarono altrettante sconfitte, i Vikings non riuscirono a far meglio di un 7-7-0 che non consent\u00ec loro di approdare ai playoff, dopo 4 partecipazioni consecutive. Questa volta sistemata la fase di passaggio, con l'arrivo di John Gilliam e con un Tarkenton capace di passare per 2.651 yard, fu la corsa a rappresentare il tallone d'Achille dei Purples, con 1740 yard corse da tutto il reparto offensivo laddove tutte le avversarie di division finite loro davanti e tutte le squadre approdate alle finali di conference avevano pi\u00f9 di 2000 yard all'attivo.\n1973-1977: L'apice del ciclo, tre finali di Super Bowl e quattro di NFC Championship in cinque anni.\nStagione NFL 1973.\nIl 1973 si apr\u00ec con un'infausta notizia: il cofondatore, primo presidente e allora vice presidente della franchigia, Bill Boyer, venne a mancare la notte del 19 febbraio e lasci\u00f2 il suo posto nel comitato di direzione dei Vikings al genero Jack Steele. In campionato invece le cose misero subito bene, in quanto i Vikings ripresero a macinare gioco e numeri da pretendenti al titolo, inanellando un filotto di 9 vittorie consecutive e chiudendo la stagione regolare col solito record stagionale di lega di 12-2-0. La ritrovata solidit\u00e0 di squadra oltre che passare per i soliti Eaters (168 punti concessi) e per il faro della manovra d'attacco Tarkenton (15 touchdown passati con 169 passaggi completati su 274 per un totale di 2113 yard), pass\u00f2 anche per le corse del rookie running back Chuck Foreman (a fine anno eletto miglior rookie offensivo della NFL), capace di correre nella sua stagione di debutto per 801 yard e di colmare quindi la lacuna sofferta dai Vikings nella stagione precedente, contribuendo in maniera significativa alle 2275 yard totali corse dalla squadra.\nNei divisional playoff i Vikings incontrarono al Metropolitan Stadium i Washington Redskins ed ebbero la meglio al termine di un match tiratissimo: il 1\u00b0 quarto fu dominato dalle due difese, tanto che i primi punti arrivarono solo nel 2\u00b0 quarto su field goal segnato per i Vikings da Fred Cox, seguiti da quelli messi a segno dai Redskins su touchdown e punto addizionale. Andati al riposo sul 3-7 per gli ospiti, nei restanti due quarti la partita si anim\u00f2 e le due squadre andarono una volta l'una e una volta l'altra in vantaggio, e solo sul finire del 4\u00b0 quarto colui che aveva dato il la alle ostilit\u00e0, Cox, mise il risultato in cassaforte per i Vikings con un field gol da 30 yard che fiss\u00f2 il risultato sul 20-27 finale.\nLa settimana successiva furono ospiti dei Dallas Cowboys al Texas Stadium per la finale della NFC Conference. La partita era sulla carta equilibrata, in quanto i Vikings avevano dalla loro una stagione regolare con due vittorie in pi\u00f9 rispetto ai Cowboys mentre questi ultimi potevano ovviamente godere dell'apporto del loro pubblico tuttavia, come spesso accadde nei playoff dei Vikings, a fare la differenza furono i Purple People Eaters che misero a segno ben 4 intercetti di cui uno da ben 63 yard ritornato in touchdown dal cornerback Bobby Bryant e 2 fumble recuperati da Gary Larsen. Minnesota ebbe sempre il controllo della partita e, quando Dallas riusc\u00ec ad andare a touchdown solamente nel 3\u00b0 quarto e solamente su punt return, furono bravi a ristabilire immediatamente le distanze con un passaggio da 54 yard di Tarkenton per Gilliam. Il match termin\u00f2 poi sul 27-10 col solito field goal di Cox al termine dell'ultimo quarto.\nIl 13 gennaio 1974 ebbe luogo l'ottava edizione del Super Bowl che vide i Minnesota Vikings opposti ai Miami Dolphins, che solo una stagione prima avevano stupito la lega (e annichilito la concorrenza) con una perfect season che ancora oggi nessuno \u00e8 riuscito ad eguagliare e nel 1973, pur se con due sconfitte, avevano nuovamente il miglior record di lega pari merito proprio con i Vikings (oltre che con i Rams). Il match fu, purtroppo per i Vikings, tanto a senso unico che Tex Maule su Sports Illustrated della settimana successiva scrisse: \"Il Super Bowl VIII aveva tutta l'eccitazione e la suspense di un Mastro Macellaio che squarta un manzo. Il macello era il Rice Stadium di Houston ed il macellaio il quarterback di Miami Bob Griese, il cui abile smembramento dei Minnesota Vikings pu\u00f2 aver avuto un certo appeal estetico per seri studenti della scienza del football, ma ha lasciato i devoti del dramma pi\u00f9 che un poco annoiati\". Chiuso il 1\u00b0 quarto sul 14-0, Miami, trascinata dalle corse del proprio running back Larry Csonka, MVP del match, non dovette far altro che amministrare il match, andando a punti anche nei due quarti successivi e chiudendo il 3\u00b0 quarto col pesante parziale di 24-0. A nulla valse il touchdown finale messo a segno da Tarkenton se non ad evitare l'umiliazione del \"cappotto\". I Vikings divennero cos\u00ec la prima franchigia ad aver perso 2 Super Bowl.\nStagione NFL 1974.\nArchiviata l'ennesima, amara, delusione, i Vikings si tuffarono nella stagione 1974 con la voglia di conquistare finalmente il Vince Lombardi Trophy. La stagione regolare li vide protagonisti dell'ennesima cavalcata verso il titolo divisionale che, pur se con numeri leggermente inferiori rispetto a quelli della stagione precedente, si chiuse comunque con un record di 10-4-0 costruito soprattutto col filotto iniziale di 5 vittorie consecutive. Elementi chiave della squadra, neanche a dirlo, Tarkenton, che pass\u00f2 per 2598 yard e 17 touchdown, Foreman, che tra corsa e ricezione mise assieme 1363 yard per 15 touchdown, e i Purple People Eaters che concessero 195 punti.\nI divisional playoff li videro opposti ai St. Louis Cardinals che avevano si il loro stesso record in stagione regolare, ma che nulla poterono contro lo strapotere casalingo dei Vikings che si imposero 14-30. Dopo un 1\u00b0 quarto chiuso sullo 0-0 furono i Cardinals a portarsi in vantaggio con un touchdown segnato dal wide receiver Earl Thomas, ma immediata e veemente fu la reazione dei Vikings, capaci di andare a segno ininterrottamente ed in tutti i modi in 5 occasioni fino al 4\u00b0 quarto: due volte con Gilliam su passaggio da 16 e 38 yard di Tarkenton, un'altra su field goal da 37 yard con Cox, quindi su fumble ritornato da 20 yard del cornerback (ed ex di turno) Nate Wright ed infine su corsa da 4 yard con Foreman. Storditi dalla risposta dei padroni di casa, i Cardinals non poterono far altro che mettere a segno un secondo touchdown utile solo per le statistiche.\nIl 29 dicembre and\u00f2 in scena la finale di NFC Conference che vedeva opposti al Metropolitan i Vikings ai Rams, due squadre che potevano vantarsi di avere due tra i migliori quartetti di defensive lineman della lega, i Purple People Eaters da una parte e i cosiddetti New Fearsome Foursome (col passare degli anni la loro difesa si era rinnovata ed era rimasto il solo Merlin Olsen) dall'altra. E furono proprio le difese le protagoniste del match: chiuso il 1\u00b0 quarto sullo 0-0, nel 2\u00b0 passarono in vantaggio i Vikings con un touchdown di Jim Lash, quindi i Rams risposero con un field goal che port\u00f2 le due squadre sul 3-7 all'intervallo. Entrati nel 3\u00b0 quarto, i Rams furono protagonisti forse del pi\u00f9 discusso drive da 98 yard nella storia dell'NFL: preso l'ovale sulla propria linea da 1 yard, si spinsero sino alla linea da 1 yard nell'area dei Vikings includendo nella manovra anche un passaggio da ben 73 yard per il wide receiver Harold Jackson che fu spinto fuori campo dal safety Jeff Wright nella propria linea da 2 yard. Nell'azione successiva durante lo snap Page salt\u00f2 in fuorigioco, come chiarirono le immagini in tv, ma l'arbitro non fu dello stesso avviso e cos\u00ec, previa protesta dei Vikings, la sanzione di movimento irregolare fu comminata alla guardia dei Rams Tom Mack, provocando un arretramento di 5 yard della palla. Due giocate ancora ed il linebacker dei Vikings Wally Hilgenberg intercett\u00f2 la palla in endzone per un touchback. Minnesota entr\u00f2 cos\u00ec in un drive che si concluse nel 4\u00b0 quarto con un touchdown di Osborn. Con 7'15\" ancora da giocare, i Rams riuscirono ad andare finalmente a touchdown riportandosi a -4 dai Vikings, ma gli Eaters misero a segno due sack in una serie di down per una perdita totale di 29 yard a danno dei Rams, chiudendo di fatto il match sul 10-14 finale.\nConquistato l'NFC Championship i Vikings dovettero vedersela, nuovamente al Tulane Stadium, con i Pittsburgh Steelers. Anche loro come Vikings e Rams godevano di un leggendario quartetto di defensive lineman, la temutissima Steel Curtain, e proprio come nell'incontro di conference furono nuovamente le difese a farla da padroni, con 0 punti concessi nel 1\u00b0 quarto ed appena 2 (una safety subita da Tarkenton) nella prima met\u00e0 di gioco. Ad oggi, rappresenta ancora il punteggio pi\u00f9 basso di sempre per un primo tempo di un Super Bowl, nonch\u00e9 il pi\u00f9 basso possibile fatta eccezione per lo 0-0. Nella ripresa il running back dei Vikings Bill Brown perse un fumble prontamente recuperato sulla linea delle 30 yard avversarie dagli Steelers che in due sole giocate riuscirono a trasformarlo in touchdown col proprio running back Franco Harris, a fine match MVP del Super Bowl. Nel penultimo quarto ci fu poi ancora tempo per un intercetto di Joe Greene ai danni di Tarkenton che pose fine all'occasione pi\u00f9 ghiotta dei Vikings di andare a touchdown nella partita. Entrati nel 4\u00b0 quarto gli Steelers forzarono e recuperarono un fumble con Greene ma non riuscirono ad ottenere un primo down sul loro nuovo possesso e furono costretti a ricorrere ad un punt dal profondo della loro area. Ma sgusciato Matt Blair nella loro linea per bloccare il punt, Terry Brown recuper\u00f2 l'ovale nella endzone e mise a segno cos\u00ec il tanto atteso touchdown per Vikings. Cox fall\u00ec poi il punto addizionale ma comunque i Vikings erano in partita come mai prima d'ora in un Super Bowl, a solo 3 punti dal pareggio. Ma nel drive successivo Terry Bradshaw riusc\u00ec a mandare in touchdown Larry Brown con un passaggio da 4 yard che sommato al punto addizionale messo a segno da Roy Gerela port\u00f2 il match sul 16-6 finale. I Vikings nei 3'31\" rimanenti non riuscirono quantomeno a riaprire il match e cos\u00ec, mentre gli Steelers festeggiavano il loro primo successo al Super Bowl, i Vikings guadagnavano sempre pi\u00f9 la nomea di \"cursed franchise\", ovvero franchigia sventurata.\nStagione NFL 1975.\nNella primavera del 1975 Winter, fondatore della squadra e suo presidente dal 1965, prese in mano la gestione attiva della franchigia e promosse Mike Lynn, ingaggiato nel 1974 come suo personale assistente, al ruolo di general manager. La squadra quell'anno, guidata da un Tarkenton in stato grazia, capace di 273 passaggi completi su 425 per un totale di 2994 yard e 25 touchdown ed un passer rating di 91.7 e meritato MVP dell'NFL, e da un Foreman altrettanto al top di carriera, capace di mettere assieme tra corsa e ricezione 1761 yard, visse quella che per altri 23 anni sar\u00e0 la migliore stagione regolare della propria storia, con un 12-2-0 rappresentato per la stragrande maggioranza da un filotto iniziale di ben 10 vittorie consecutive ed ennesimo miglior record annuale di lega (pari merito con Steelers e Rams).\nI Vikings sembravano quindi nuovamente lanciati alla terza sfida consecutiva al destino per aggiudicarsi il tanto agognato Lombardi Trophy, ma il destino decise quell'anno di presentarsi sotto una beffarda veste gi\u00e0 nei playoff divisionali del 28 dicembre contro i Dallas Cowboys, in una di quelle partite destinate ad entrare nella leggenda del football. Dopo un 1\u00b0 quarto chiuso sullo 0-0 ed un 2\u00b0 quarto che vide i soli Vikings andare a punti con un touchdown di Foreman, il secondo tempo fu invece denso di emozioni, dapprima con un 3\u00b0 quarto che vide i Cowboys riacciuffare i padroni di casa con un touchdown di Doug Dennison, quindi con un 4\u00b0 quarto che dopo aver visto gli ospiti andare in vantaggio con un field goal di Toni Fritsch, aveva assuefatto i tifosi dei Vikings all'idea di aver chiuso la partita sul 10-14 con un touchdown di Brent McClanahan, quando mancava poco pi\u00f9 di un solo minuto al termine dell'incontro. Ma, come detto, non avevano fatto i conti col destino: il quarterback dei texani Roger Staubach, elusa la difesa avversaria a met\u00e0 campo, lanci\u00f2 per 50 yard in direzione del proprio wide receiver Drew Pearson che and\u00f2 a segnare un incredibile touchdown dopo che il cornerback dei Vikings Nate Wright, che lo stava coprendo, cadde a seguito di un controverso contatto. Quel drive pass\u00f2 alla storia col nome di \"Hail Mary Pass\".\nStagione NFL 1976.\nNel 1976 i Vikings, che oramai avevano quasi fatto il callo alle sconfitte cocenti, trascinati dai soliti Tarkenton (255 passaggi completati su 412 per 17 touchdown e 2961 yard) e Foreman (1722 yard totali percorse di cui 1155 su corsa per un totale di 14 touchdown messi a segno) ripartirono con la solita intensit\u00e0 chiudendo da imbattuti le prime 8 gare (7 vittorie e 1 pareggio per 10-10 all'overtime contro i Rams nella settimana 2) e terminando la stagione regolare con un record di 11-2-1, miglior risultato della NFC e secondo in tutta la NFL.\nAi divisional playoff i Vikings ospitarono nuovamente a distanza di 3 anni i Washington Redskins, ma questa volta l'incontro fu completamente a senso unico con i padroni di casa costantemente avanti in ogni frangente della partita. I Vikings infatti fecero subito capire le proprie intenzioni con una corsa da 41 yard dalla linea di scrimmage nella prima giocata. Conducevano 3-21 al termine della prima met\u00e0 di gioco e incrementarono a 3-35 nel tardo 3\u00b0 quarto, prima che i Redskins segnassero 2 touchdown nell'ultimo quarto portando il match sul definitivo 20-35. Grande protagonista del match fu stavolta l'attacco dei Vikings, con i due running back Foreman e McClanahan che corsero entrambi per pi\u00f9 di 100 yard, mentre Tarkenton offr\u00ec una prova simile a quella di tre anni prima, con 170 yard passate per 3 touchdown.\nLa settimana seguente i Vikings ospitarono per la seconda volta in una finale di NFC Championship i Los Angeles Rams, accolti come sempre dalle gelide temperature del Metropolitan Stadium (-11\u00b0 per l'occasione). Nella prima met\u00e0 di gara gli ospiti macinarono gioco molto pi\u00f9 dei padroni di casa, ma il punteggio fu appannaggio di questi ultimi che si ritrovarono sullo 0-10 al termine del 2\u00b0 quarto grazie ad una superlativa cavalcata da 90 yard di Bobby Bryant che era riuscito a recuperare l'ovale dopo che Nate Allen aveva bloccato un field goal del kicker Tom Dempsey, ed a Fred Cox preciso nel trasformare il punto addizionale ed un field goal da 25 yard a seguito di un punt bloccato. Nel secondo tempo, alla seconda giocata Foreman si lanci\u00f2 per 62 yard e venne atterrato da Rod Perry all'altezza delle 2 yard dei Rams. In due giocate riusc\u00ec poi ad andare a mettere a segno il secondo touchdown di giornata per i Vikings, cui fece seguito il punto addizionale di Cox. A quel punto ci fu la reazione dei Rams capaci di andare due volte a touchdown prima con una corsa da 10 yard di Lawrence McCutcheon e quindi con una ricezione da 5 yard di Harold Jackson, ma i Vikings nel 4\u00b0 quarto, quando mancavano 33\" al termine dell'incontro, riuscirono ad andare per la terza volta a touchdown con una corsa da 13 yard del backup runnin back Sammy Johnson, portandosi sul 13-24 finale e staccando cos\u00ec il biglietto per il Super Bowl XI.\nIl 9 gennaio 1977 and\u00f2 in scena al Rose Bowl di Pasadena l'undicesima edizione del Super Bowl. I Vikings, superando Cowboys e Dolphins con i quali erano appaiati a quota 3 apparizioni al \"Grande Ballo\", divenivano la prima squadra a prender parte 4 volte all'ambita finale ma dovevano vedersela con i giovani rampanti Oakland Raiders di coach Madden capaci di dominare la lega durante la stagione regolare, con una sola sconfitta a fronte di ben 13 vittorie, e di godere dei favori del pronostico (la loro eventuale vittoria era data a 4). I Vikings comunque chiusero il 1\u00b0 quarto sullo 0-0 sebbene avessero avuto una ghiottissima occasione per andare in vantaggio: contrastato dal linebacker dei \"Predoni\" Phil Villapiano, il fullback Brent McClanahan commise un fumble sulla goal line dopo che Fred McNeill aveva bloccato e recuperato un punt, calciato dal punter Ray Guy, sulle 2 yards avversarie. Nell'azione successiva, entrati nel frattempo nel 2\u00b0 quarto, i Raiders si portarono in vantaggio quando, dopo due incompleti lanciati da Ken Stabler, optarono per un field goal da 24 yard trasformato dal kicker Erroll Mann. Tempo ancora un'azione di Minnesota conclusasi con un punt da 32 yard di Neil Clabo, e i Raiders con un drive da 64 yard e 10 giocate misero a segno il primo touchdown dell'incontro. Nel possesso successivo i Vikings ricorsero nuovamente ad un punt e stavolta in appena 5 giocate i Raiders misero a segno un secondo touchdown. Mann sbagli\u00f2 poi il punto addizionale ma i Vikings erano oramai storditi dall'irresistibile carica da 16 punti in un solo quarto degli avversari. Avversari che continuarono a picchiare duro anche nella ripresa, con un secondo field goal trasformato da Mann da una distanza di 40 yard. Prima della fine del penultimo quarto i Vikings comunque riuscirono ad andare finalmente a segno con un drive da 68 yard e 12 giocate con il wide receiver Sammy White. Cox trasform\u00f2 il punto addizionale del momentaneo 19-7. Entrati nel 4\u00b0 quarto i Raiders dilagarono con due touchdown nati entrambi da due intercetti su passaggi incompleti di Tarkenton e a nulla valse il touchdown finale messo a segno dal tight end Stu Voigt che poco prima del termine dell'incontro fiss\u00f2 il risultato sul 32-14 finale.\nMinnesota usc\u00ec da quella partita distrutta, col deprimente primato di 4 Super Bowl persi e con la consapevolezza di essere oramai al canto del cigno di un ciclo che tanto aveva fatto sognare i propri tifosi ma che nel contempo aveva infranto il sogno, per 4 volte, sempre sul pi\u00f9 bello.\nStagione NFL 1977.\nNella stagione seguente i Vikings comunque dimostrarono di aver metabolizzato abbastanza la cocente delusione patita a Pasadena e nel 1977, guidati da un Foreman ancora competitivo (per lui 1420 yard totali di cui 1112 su corsa) e da un Tarkenton a mezzo servizio (pass\u00f2 solamente 9 touchdown per 1734 yard, suo peggior stagionale in carriera, limitato da un infortunio che lo tenne fuori a partire da novembre), dopo una sconfitta nell'esordio stagionale contro i Cowboys, riuscirono ad infilare un buon filotto di 4 vittorie consecutive (tutte contro le 4 rivali divisionali) alternando in seguito vittorie e sconfitte, e conquistarono cos\u00ec il loro 9\u00ba titolo divisionale in 10 anni, il 5\u00b0 consecutivo, con un record di 9-5-0 che per\u00f2 rappresentava solamente il 6\u00b0 miglior risultato stagionale in NFL, alla pari tra l'altro con altre 4 squadre.\nIl primo turno dei playoff li vide ospiti al Los Angeles Coliseum nell'ennesima sfida contro i Los Angeles Rams. I Vikings, orfani dell'infortunato Tarkenton, del pubblico e del gelo amico, erano dati per sfavoriti ma le piogge che in quei giorni colpirono Los Angeles (e continuarono anche durante la gara) resero il terreno del Coliseum una pozza di fango, nella quale i ragazzi di Grant, che intelligentemente aveva impostato la gara soprattutto sulle corse, riuscirono con i loro running back Foreman e Johnson a mettere a segno i due touchdown sufficienti per accedere per il secondo anno consecutivo all'NFC Championship Game. La partita, terminata 14-7, fu la prima nella storia della NFL a fregiarsi del soprannome di \"Mud Bowl\".\nL'NFC Championship Game ebbe luogo il 1\u00ba gennaio 1978, ma non fu un bel principio di anno per i Vikings. I Dallas Cowboys difatti, avversari designati per la finale di conference e futuri vincitori quell'anno del Super Bowl XII, nel loro Texas Stadium rispettarono i favori del pronostico e dominarono l'incontro dall'inizio alla fine, passando in vantaggio gi\u00e0 nel 1\u00b0 quarto, grazie ad un drive nato da un fumble commesso da Robert Miller e sapientemente orchestrato da Staubach che, dopo aver disorientato gli avversari con due finte, mand\u00f2 a touchdown il wide receiver Golden Richards con un lancio da 32 yard. Nel quarto successivo i ragazzi di Landry incrementarono ulteriormente il vantaggio, con un secondo touchdown su corsa da 5 yard del running back Robert Newhouse e con un field goal del kicker Efren Herrera. Nel mezzo ci fu anche spazio per due field gol di Fred Cox, che rappresentarono gli unici punti della partita messi a segno dai Vikings. Nella ripresa, dopo un 3\u00b0 quarto chiuso sullo 0-0, i Cowboys blindarono il punteggio sul 23-6 finale quando il linebacker Thomas Henderson indusse al fumble il punt returner di Minnesota Manfred Moore\ne nelle 5 giocate successive arriv\u00f2 il touchdown con una corsa da 11 yard del wide receiver Tony Dorsett.\n1978-1983: L'inesorabile declino e l'addio delle vecchie bandiere.\nNel 1978 Minnesota si aggiudic\u00f2 il 10\u00ba titolo divisionale della sua storia nonostante il record, per il 3\u00ba anno consecutivo, fosse peggiore di quello dell'annata precedente. Ai Vikings, trascinati da un Tarkenton contemporaneamente all'ultimo anno nel football giocato e alla stagione migliore della sua carriera complice anche l'allungamento del calendario a 16 gare (per lui ben 3468 yard passate per 25 touchdown), bast\u00f2 un modesto 8-7-1 in una NFC Central che era divenuta il fanalino di coda della lega (in tutte le altre division infatti la prima aveva almeno 10 vittorie all'attivo e la seconda aveva fatto comunque meglio dei Vikings). Ci\u00f2 si traduceva tuttavia nel non godere per il secondo anno consecutivo del vantaggio del Met, e stavolta senza eventi atmosferici a scombussolare le carte i Los Angeles Rams ebbero la meglio dei consumati avversari dopo 4 sconfitte in 4 incontri di post-season, in un match, vinto per 10-34, in cui chiusero in doppia cifra 3 quarti su 4. Nel 1978, dopo il ritiro al termine della post-season del 1974 di Larsen, i Purple People Eaters persero altri due componenti come Eller, che dopo 15 anni con la maglia dei Vikings si trasfer\u00ec ai Seattle Seahawks, e come Page, che si trasfer\u00ec invece ai Chicago Bears.\nIl 1979 fu al contrario un anno da dimenticare, con i Vikings che, con un deludente 7-9-0, dopo 6 anni consecutivi ai playoff mancarono l'approdo alla post-season e dopo 12 anni chiusero la stagione con un record negativo, nonostante un'ottima annata del sostituto designato di Tarkenton, il giovane Tommy Kramer selezionato due anni prima come 27a scelta assoluta al primo giro del Draft NFL 1977, capace di passare 3397 yard per 24 touchdown. Nello stesso anno si complet\u00f2 lo smembramento degli Eaters con il ritiro di Marshall, per 26 anni detentore del record di presenze totali nella storia della NFL, che dopo 19 anni di professionismo decise di appendere gli scarpini al chiodo, mentre Foreman si trasfer\u00ec ai New England Patriots. Ma il 1979 fu un anno importante anche a livello societario in quanto nel mese di dicembre si apr\u00ec il cantiere dello stadio che avrebbe sostituito il Metropolitan e portato la squadra nel cuore di Minneapolis, l'Hubert H. Humphrey Metrodome.\nAd inizio 1980 i Vikings sembravano continuare a giocare sul solco della stagione precedente, quando a met\u00e0 stagione avevano il misero record di 3-5-0, ma con un colpo di reni nel rush finale infilarono un filotto di 6 vittorie consecutive e chiusero la stagione al primo posto della NFC Central con un record di 9-7-0. Decisivo si riveler\u00e0 l'incredibile \"Hail Mary pass\" di Kramer per il wide receiver Ahmad Rash\u0101d che nell'ultimo match casalingo assicur\u00f2 la vittoria allo scadere ai Purples. I divisional playoff li videro in scena al Veterans Stadium casa dei Philadelphia Eagles, nel quale i Vikings, dopo aver condotto per 14-7 il match al termine del 2\u00b0 quarto, nella ripresa furono praticamente annullati dalla difesa dei padroni di casa (gli unici due punti messi a segno avvennero grazie ad una safety) che di contro dilag\u00f2 con ben 24 punti dei 31 totali messi a segno.\nLa stagione regolare del 1981 fu invece l'esatto opposto di quella precedente: partiti benissimo con 7 vittorie nelle prime 11 gare, i Vikings ebbero un improvviso e drastico calo perdendo le ultime 5 gare in calendario e precludendosi cos\u00ec quell'accesso ai playoff che sembrava solo una formalit\u00e0 ad inizio novembre. Nel contempo la societ\u00e0 continuava a muovere passi importanti in direzione del rinnovamento delle strutture: nel maggio del 1981 apr\u00ec ad Eden Prairie il \"Winter Park\", un complesso polifunzionale suddiviso in uffici, spogliatoi e campi d'allenamento, che fu intitolato a Max Winter, l'amato promotore del progetto Vikings, e nello stesso anno i Vikings giocarono la loro ultima partita al Metropolitan Stadium, persa per 10-6 contro i Chiefs.\nIl 1982 si apr\u00ec col felice battesimo del Metrodome in una gara ufficiale, con la vittoria dei Vikings sui Tampa Bay Buccaneers per 10-17 nella settimana 1 della stagione NFL 1982. La stagione fu tuttavia segnata da uno sciopero dei giocatori che dur\u00f2 57 giorni e stravolse la canonicit\u00e0 del campionato. I Vikings chiusero secondi nella loro division e quarti nella NFC con un record di 5-4-0, risultato che permise loro di accedere al primo turno dei playoff, per la prima volta ospitati dal Metrodome. I Purples prevalsero per 24-30 sugli Atlanta Falcons in un match in cui sebbene riuscirono ad annullare l'attacco di Atlanta, che and\u00f2 a segno solo su fumble ritornati, field goal e corsa del proprio kicker, dovettero faticare non poco per superare l'avversario che al termine del 4\u00b0 quarto conduceva per 24-23. Nel turno successivo furono ospiti dei Washington Redskins, futuri vincitori del Super Bowl quell'anno, cui bastarono appena 21 minuti per accumulare i 21 necessari per aggiudicarsi 7-21 l'incontro guidati da un John Riggins in forma strepitosa e capace di correre 185 yard in 37 tentativi e di mettere a segno il secondo touchdown di giornata. Il 1983 fu in pratica una fotocopia della stagione vissuta due anni prima, con i Vikings capaci di vincere 6 gare su 8 al giro di boa e di crollare ad altrettante sconfitte nelle restanti 8 gare. Il record, seppur non negativo, fu un modesto 8-8-0 che non permise a Minnesota di accedere ai playoff. Ma il 1983 fu soprattutto l'anno del ritiro di Bud Grant, che dopo 17 anni al timone dei Vikings, dopo 4 apparizioni al Super Bowl, 1 Campionato NFL, 12 apparizioni ai playoff, 11 titoli divisionali ed un record complessivo di 151\u201387\u20135 (.632), si conged\u00f2 dal mondo del football \"per trascorrere il tempo nel fare quello che pi\u00f9 amo: pescare e cacciare\".\nDa Steckel a Burns: l'alternarsi di alti e bassi tra la seconda met\u00e0 degli anni '80 e gli albori degli anni '90 (1984-1991).\n1984-1985: L'annata di Steckel e l'estemporaneo ritorno di Grant.\nDimessosi Grant la dirigenza dei Vikings individu\u00f2 in Les Steckel, negli ultimi 5 anni assistente allenatore dei Purples, la persona adatta per assumere la guida della squadra. Steckel divenne cos\u00ec il 3\u00ba allenatore nella storia dei Vikings il 29 gennaio 1984 e nel contempo fu anche l'allora tecnico pi\u00f9 giovane nella storia della NFL all'et\u00e0 di 38 anni. Tuttavia i suoi rigidi metodi di allenamento fiaccarono la squadra durante il camp estivo e si ripercossero nell'immediata stagione, nella quale i Vikings rimediarono un umiliante 3-13-0, peggior risultato di tutti i tempi della franchigia del Minnesota.\nSteckel fu quindi sollevato dall'incarico al termine dell'ultima giornata e dopo soli due giorni venne convocata una conferenza stampa per annunciare il suo successore. Ognuno aveva la sua opinione in merito a chi si sarebbe dovuto sedere sulla calda panchina dell'NFC Central, ma nessuno poteva immaginare il ritorno del grande vecchio: Bud Grant era clamorosamente di nuovo allenatore dei Vikings. Il ritorno del grande coach all'inizio sembrava aver dato una scossa ai Vikings (rafforzati in difesa dall'arrivo della 4\u00aa scelta assoluta del Draft NFL 1985 il defensive end Chris Doleman e del defensive end Keith Millard ed in attacco dall'arrivo del wide receiver Anthony Carter) capaci di vincere 3 delle prime 4 gare e di essere ancora in lotta per un posto ai playoff quando mancavano sole 3 giornate al termine della stagione regolare. Purtroppo per loro per\u00f2 nelle ultime 3 giornate rimediarono altrettante sconfitte incappando nel secondo record negativo di fila (non accadeva dai tempi di Van Brocklin) e furono costretti a dire addio ai sogni di playoff. Grant dal canto suo cap\u00ec che non poteva essere lui la panacea dei mali dei Vikings, e si ritir\u00f2, questa volta definitivamente come 6\u00ba allenatore pi\u00f9 vincente di tutti i tempi in NFL con 168 vittorie totali (playoff inclusi) ed un record complessivo di 158-96-5.\n1986-1991: La gestione Burns.\n1986-1988: I primi anni positivi.\nPer sostituire per la seconda volta Grant la dirigenza guard\u00f2 nuovamente in seno al coaching staff annunciando il 7 gennaio 1986 Jerry Burns, ai Vikings gi\u00e0 dal 1968 in qualit\u00e0 di coordinatore offensivo, come 4\u00ba capo-allenatore nella storia dei Vikings. Nella prima stagione sotto la sua guida, Minnesota, guidata dal premio NFL Comeback Player of the Year Tommy Kramer, per il 4\u00ba anno consecutivo non riusc\u00ec ad accedere ai playoff ma se non altro chiuse la stagione con un record positivo, un modesto 9-7-0, con una bella partenza e un bel finale di stagione ma una parte centrale di campionato decisamente sottotono.\nAl contrario la stagione seguente vide i Vikings conseguire una finale di Conference che dalle parti di Minneapolis non si vedeva da 10 anni. In stagione regolare pronti via e gli uomini di Burns si aggiudicarono i primi due match in calendario quando un altro sciopero dei giocatori, a distanza di 5 anni da quello del 1982, arriv\u00f2 a minare il loro cammino. Le riserve messe in campo infatti non furono all'altezza dei titolari ed i Vikings persero 3 partite su 3. Terminato lo sciopero i titolari tornarono in campo vincendo subito il match contro i Denver Broncos ed inanellando in seguito un filotto di 4 vittorie consecutive, che contribuirono al record finale di 8-7-0 (una giornata, causa sciopero, fu cancellata) che non bast\u00f2 per vincere il titolo divisionale ma fu comunque sufficiente ai Vikings per qualificarsi alla post-season. Nel primo turno dei playoff, l'NFC Wild Card Game, dati per spacciati contro i New Orleans Saints, i Vikings furono invece capaci di espugnare il Louisiana Superdome con un sorprendente 44-10 grazie ad una grande prova della difesa, capace di mettere a segno 4 intercetti e di forzare 6 turnover, di Carter, capace di ritornare in touchdown un punt da 84 yard, e del kicker Chuck Nelson autore di ben 13 punti dei 44 messi a segno da Minnesota (9 su field goal e 4 su punto addizionale). La settimana seguente si resero protagonisti di un'altra fantastica impresa quando sconfissero per 36-24 al Candlestick Park i San Francisco 49ers del grande Joe Montana, in una partita che vide due Vikings stabilire in un sol colpo due record NFL per una gara di playoff, Carter per quanto riguardava il maggior numero di yard ricevute in una gara di playoff (227) e Nelson per quanto riguardava il maggior numero di field goal messi a segno in una gara di playoff (5). La loro favola tuttavia si infranse nell'NFC Championship Game quando furono sconfitti per l'ennesima volta dai futuri vincitori del Super Bowl, quell'anno i Washington Redskins, capaci di limitare a soli 10 punti un attacco che nei due precedenti incontri era riuscito a mettere a segno la notevole media di 40 punti a partita.\nArchiviata la stagione 1987, il 1988 si apr\u00ec con l'ingresso di quattro nuovi membri (Wheelock Whitney, Jaye Dyer, Irwin Jacobs e Carl Pohlad) nel Consiglio di Amministrazione e con l'arrivo dal Draft NFL 1988 della guardia Randall McDaniel, 19a scelta assoluta e futuro perno della offensive line di Minnesota nel decennio a seguire. In campionato dopo una beffarda sconfitta per 10-13 all'esordio contro i Buffalo Bills, i Vikings ebbero due momenti positivi nei mesi di settembre e novembre, quando inanellarono rispettivamente 3 e 5 vittorie consecutive che permisero loro di conseguire un record di 11-5-0. L'appuntamento con il titolo divisionale fu nuovamente rimandato ma i playoff arrivarono senza particolari problemi in una division in cui i ragazzi di Burns assieme ai Bears fecero il vuoto dietro di loro. Nell'NFC Wild Card Game i Vikings ospitarono i Los Angeles Rams che, pur giocando per la prima volta al chiuso e con i confortevoli 20\u00b0 del Metrodome, rimediarono comunque la 4a sconfitta in altrettante incontri di post-season disputati in Minnesota, annullati dallo strong safety Joey Browner, capace di mettere a segno ben 2 intercetti dopo soli 8 minuti di gioco. Nell'NFC Divisional Playoff della settimana seguente invece, i San Francisco 49ers si presero la rivincita nei confronti dei Vikings, che l'anno precedente li avevano buttati fuori proprio nel medesimo turno di post-season, grazie ad una superlativa prova del proprio trio delle meraviglie composto da Jerry Rice (5 ricezioni per 61 yard e 3 touchdown), Joe Montana (16 completi su 27 tentativi per 178 yard e 3 touchdown passati) e Roger Craig (21 corse per 135 yard e 2 touchdown).\n1989-1991: La sanguinosa Herschel Walker Trade e le ultime deludenti stagioni con Burns.\nLa stagione 1989 si apr\u00ec con un parziale di 3 vittorie e 2 sconfitte quando, il 12 ottobre il general manager Mike Lynn concluse con la dirigenza dei Dallas Cowboys la pi\u00f9 grande operazione di mercato nella storia della NFL che port\u00f2 in Minnesota il running back Herschel Walker (pi\u00f9 altri 4 giocatori selezionati nei Draft successivi) al costo salato di 13 giocatori spediti a Dallas (di cui 7 su 8 erano scelte tra 1\u00ba e 2\u00ba giro nei Draft successivi). La stagione continu\u00f2 poi in un alternarsi di vittorie e sconfitte che tuttavia permisero ai Vikings di laurearsi, a distanza di 9 anni dall'ultima volta, campioni della loro Division con un discreto record di 10-6-0. Il cammino in post-season tuttavia si infranse subito nell'NFC Divisional Playoff, per il secondo anno consecutivo contro i 49ers, capaci di chiudere una partita (terminata 13-41) gi\u00e0 al termine della prima met\u00e0 di gioco, in cui Montana fece il bello e il cattivo tempo con 4 passaggi da touchdown di cui il primo da ben 72 yard in direzione di Rice.\nNel 1990 i Vikings non potendo contare sulle migliori scelte del Draft, date ai Cowboys nell'ambito della Herschel Walker Trade, furono costretti ad operare nella free agency nella quale misero a segno un colpo ad alto tasso di rischio, visti i precedenti del giocatore, ma anche dalle enormi prospettive di resa, viste le qualit\u00e0 del giocatore: Cris Carter. Non solo, i Vikings quell'anno furono protagonisti di un altro autentico miracolo di mercato quando misero sotto contratto un giovane defensive tackle scartato da tutti al Draft e promosso nel roster solo dopo il training camp estivo come undrafted free agent: John Randle. La storia dir\u00e0 che questa volta la dirigenza fu fortunata e lungimirante, se \u00e8 vero come \u00e8 vero che quell'anno si sarebbe ritrovata due futuri Hall of Famers su cui a quel tempo nessuno avrebbe scommesso un solo centesimo. La stagione regolare fu comunque un autentico travaglio con 6 sconfitte nelle prime 7 gare ed altre 4 sconfitte nelle ultime 4. Nel mezzo una striscia positiva di 5 vittorie consecutive che non pot\u00e9 comunque evitare ai Vikings l'esclusione dalla post-season con un record negativo di 6-10-0. Walker, che avrebbe dovuto far fare il salto di qualit\u00e0 ai Purples, disput\u00f2 una stagione mediocre mettendo assieme tra corsa e ricezione 1085 yard (rispettivamente 770 e 315) e 9 touchdown (5 e 4).\nIl 1991 vide diversi cambi societari: Roger Headrick divenne nuovo presidente della franchigia oltre che CEO in sostituzione del poco amato Mike Lynn, mentre lo stesso Headrick e Philip Maas sostituirono Jack Steele e Sheldon Kaplan nel Consiglio di Amministrazione. La stagione fu tuttavia deludente, pur se chiusa col record non negativo di 8-8-0. A fine anno lasceranno diversi protagonisti chi per un motivo chi per un altro delle ultime stagioni come Browner, che spender\u00e0 ancora una stagione a Tampa Bay prima di ritirarsi definitivamente, Millard, solo due anni prima miglior difensore dell'anno della NFL e reduce da diversi infortuni che ne segneranno il prosieguo di carriera, Burns, che si ritirer\u00e0 definitivamente come allenatore dopo ben 23 stagioni in forza ai Vikings di cui 6 come allenatore capo (per lui un record in carriera di 52-43-0 (.547)) ed infine anche il tanto mal digerito Herschel Walker, autore di un'ennesima stagione mediocre con 1029 yard totali (825 su corsa e 204 su ricezione) e 10 touchdown su corsa. Per lui ancora 4 stagioni tra Eagles e Giant, prima del beffardo ritorno ai Cowboys. Il 16 dicembre del 1991 furono inoltre completati i cambi dei quadri dirigenziali, con Irwin Jacobs e Carl Pohlad che cedettero le loro quote azionarie ad un gruppo costituito dal Presidente/CEO Roger Headrick e da John Skoglund, Jaye Dyer, Philip Maas, Mike Lynn, Wheelock Whitney, James Binger, Bud Grossman, Elizabeth MacMillan e Carol Sperry.\nIl ciclo di Green (1992-2001).\n1992-1993: I primi anni.\nRitiratosi Burns, i Vikings ripartirono dalla guida di Dennis Green (gi\u00e0 capo-allenatore dei Cardinal della Stanford University nelle ultime 3 stagioni), nominato il 10 gennaio 1992 5\u00ba capo-allenatore nella storia della franchigia. Nonostante le ultime due stagioni da buttare i Vikings dimostrarono fin dall'inizio di aver voltato pagina, giocando un solido football e conquistando il loro 13\u00ba titolo divisionale con un ottimo 11-5-0. Green fu inoltre il primo allenatore-capo a vincere il titolo divisionale nonch\u00e9 a stabilire il maggior numero di vittorie, al suo debutto con la franchigia. I sogni di gloria tuttavia si infransero gi\u00e0 nell'NFC Wild Card Game in cui trovarono sul loro cammino i Washington Redskins, campioni NFL in carica e vincitori del Super Bowl proprio al Metrodome un anno prima, capaci di chiudere il match sul 24-7 recuperando uno svantaggio iniziale di 7 punti nei primi 3 quarti.\nIl 1993 si apr\u00ec con uno smacco ai rivali dei Chicago Bears, costretti a schiumare di rabbia nel vedere in \"purple &amp; gold\" Jim McMahon, il quarterback che li aveva condotti all'unico Super Bowl della loro storia. L'inizio di stagione regolare vide comunque stentare i ragazzi di Green tanto che ad esempio il Chicago Tribune titol\u00f2, non senza una punta di soddisfazione e sarcasmo, \"\u00c8 sempre il solito vecchio attacco dei Vikings, anche con McMahon alla guida\". Nel finale comunque i Purples riuscirono ad infilare 3 vittorie consecutive nelle ultime 4 giornate che permisero loro di chiudere col record di 9-7-0 ed accedere ai playoff pur dovendosi accontentare del secondo posto divisionale. Ancora una volta per\u00f2 i sogni si infransero al primo ostacolo rappresentato nell'NFC Wild Card Game dai New York Giants, che dopo aver chiuso sotto per 10-3 la prima met\u00e0 di gioco seppero riprendersi grazie a due touchdown su corsa del proprio running back Rodney Hampton che fissarono il punteggio sul 10-17 finale.\n1994-1996: Moon alla guida.\nA met\u00e0 marzo 1994 i Vikings decisero di non esercitare l'opzione per il secondo anno prevista nel contratto e tagliarono l'oneroso McMahon, autore di una stagione al di sotto delle aspettative. La cabina di regia non rimase comunque sguarnita per molto: il 14 aprile si aggiudicarono, al costo di una scelta al 4\u00ba giro del Draft NFL 1994 e una scelta condizionata al 3\u00ba giro del Draft NFL 1995 andate agli Houston Oilers, un quarterback dalla classe pura che non si vedeva in Minnesota dai tempi di Tarkenton: Warren Moon. L'ex Oilers fu subito un trascinatore per i Vikings, condotti alla vittoria del loro 14\u00ba titolo divisionale con 18 passaggi da touchdown e ben 4264 yard lanciate in 15 partite. I Vikings sembravano finalmente essere una contendente seria per il Super Bowl ma la corsa si ferm\u00f2 per il terzo anno consecutivo al primo turno di post season, contro i Bears, battuti entrambe le volte in stagione regolare e dati per sconfitti alla vigilia, capaci di imporsi con un netto 35-18 al Metrodome. Moon, che in precedenza aveva saltato l'ultimo incontro della stagione regolare per un infortunio al ginocchio, fu il fattore mancante per i Vikings ed apparve scosso e macchinoso tanto da subire 2 intercetti, 2 sack e da essere forzato a commettere 2 fumble di cui uno ritornato per 48 yard in touchdown dal cornerback Kevin Miniefield.\nLa stagione seguente vide un Moon di nuovo a livelli da top quarterback, capace di toccare quota 4228 yard lanciate e far registrare il suo miglior risultato in carriera relativo ad una singola stagione con ben 33 passaggi da touchdown completati. Tuttavia ci\u00f2 non bast\u00f2 ai Vikings per accedere alla post season: partiti subito con una sconfitta in casa dei Bears, al giro di boa avevano un parziale di 3-5-0 ed a nulla valse la rimonta nella seconda parte di stagione che li vide chiudere con un mediocre 8-8-0.\nNell'estate del 1996 franchigia e tifosi furono scossi dalla scomparsa di Max Winter primo a perorare la causa per una licenza NFL in Minnesota ed in seguito presidente della sua \"creatura\" per pi\u00f9 di 20 anni. Tuffatisi nella stagione regolare, i Vikings furono costretti ad iniziare il primo match dell'anno con il backup quarterback Brad Johnson titolare al posto dell'infortunato Warren Moon. Ciononostante il sostituto sembrava cavarsela bene tanto che guid\u00f2 i Vikings a 2 vittorie in altrettante partite, quando nella settimana successiva Moon rientr\u00f2 nel roster attivo. Sotto la guida del proprio quarterback titolare i Vikings allungarono la striscia positiva a 4 vittorie consecutive ma arrivati alla settimana 9 Moon si infortun\u00f2 nuovamente quando i Vikings viaggiavano su un parziale di 5-3-0, e come se non bastasse il loro attacco perse anche una delle principali bocche da fuoco quando nella medesima partita il running back Robert Smith si strapp\u00f2 i legamenti del ginocchio sinistro. Per il resto della stagione Johnson assunse praticamente i galloni di titolare date le ricadute di Moon, e condusse i Vikings ad un 9-7 che diede loro il lasciapassare per l'NFC Wild Card Game. Tuttavia, come nelle recenti stagioni precedenti la loro stagione si chiuse al primo incontro di post season, questa volta con un pesante 15-40 rimediato a Dallas contro i Cowboys campioni uscenti.\n1997-1999: L'apice del ciclo con Cunningham e l'occasione persa nella stagione del memorabile 15-1-0.\nNel febbraio del 1997 i Vikings rilasciarono il quarantenne Moon, che dopo gli infortuni a piede e caviglia non era evidentemente pi\u00f9 in grado di garantire una leadership duratura nell'arco dell'intera stagione, stipularono un nuovo contratto della durata di 4 anni a 15,5 milioni con Johnson che si apprestava quindi a divenire il nuovo quarterback titolare della squadra, e firmarono un contratto annuale con Randall Cunningham, ex quarterback degli Eagles che doveva ricoprire il ruolo di backup quarterback lasciato vacante dalla promozione di Johnson. La mossa sembrava azzeccata tanto che dopo le prime 10 partite dell'anno la squadra volava con un parziale di 8-2-0 e la qualificazione sembrava essere soltanto una formalit\u00e0, ma 5 sconfitte di fila rimisero tutto in gioco (e come se non bastasse ad inizio dicembre Johnson chiuse anzitempo la stagione per colpa di un'ernia cervicale che richiedeva un intervento chirurgico) ed i Vikings dovettero riprendersi all'ultima giornata ed aver ragione dei Colts al Metrodome per poter staccare il pass per la post season, tra l'altro come terzi di division. Nel primo turno furono protagonisti di una partita incredibile delle loro andata in scena al Meadowlands Stadium: i Vikings sembravano destinati ad una sconfitta al primo turno, come gi\u00e0 accaduto negli anni precedenti, quando mancavano 7'42\" al termine dell'ultimo quarto ed i Giants si erano appena portati in vantaggio sul 13-22. Nei tre minuti successivi i purples fecero 7 giocate per riavvicinarsi agli avversari, senza successo. a 3'51\" dalla fine, la difesa recuper\u00f2 una palla che, nel possesso successivo, Cunningham trasform\u00f2 nel touchdown del wide receiver Jake Reed con un lancio da 30 yard, andando sul 20-22 (dopo che Eddie Murray aveva trasformato il punto addizionale) con 1'30\" ancora da giocare. I Giants ricorsero ad un onside kick, che venne prontamente recuperato dal wide receiver di Minnesota Chris Walsh e iniziando cos\u00ec un drive al cardiopalma di Cunningham, che prima lanci\u00f2 per 11 yard al tight end Andrew Glover, quindi pass\u00f2 per 21 yard a Cris Carter ed infine una corsa da 16 yard di Smith port\u00f2 l'ovale sulle 24 yard. A quel punto, con soli 10\" rimanenti, i Vikings optarono per il field goal che, trasformato da Murray, fu sufficiente per vincere ul rocambolesco match ed avanzare al turno successivo. Nell'NFC Divisional Playoff i Vikings incontrarono una delle loro \"bestie nere\", i San Francisco 49ers, che, seppur orfani di Jerry Rice, poterono avvalersi di un attacco in grande spolvero formato dalla coppia di ricevitori Terrell Owens e J. J. Stokes e dal running back Terry Kirby, che misero assieme 120 yard su corsa, 174 yard su ricezione, 25 tentativi di corsa, 17 ricezioni e 3 touchdown.\nIl 1998 fu un anno ricco di avvenimenti per i Vikings. In primo luogo al Draft NFL 1998 la dirigenza alla fine del primo giro scelse il wide receiver Randy Moss, grande talento che solo il carattere fumantino aveva tenuto lontano dalle prime scelte. Il 3 luglio il Consiglio di Amministrazione dei Vikings approv\u00f2 all'unanimit\u00e0 l'offerta d'acquisto della franchigia da parte dell'uomo d'affari texano B.J. \"Red\" McCombs, che fu poi accettata il 28 dello stesso mese dai proprietari delle altre franchigie della NFL. Il 5 settembre, alla vigilia della prima giornata di campionato, Green ottenne l'appoggio della nuova gestione, con un rinnovo contrattuale per altri 3 anni. La stagione sportiva non inizi\u00f2 sotto i migliori auspici: Johnson infatti, dopo aver condotto i suoi alla vittoria nel match inaugurale contro i Tampa Bay Buccaneers, sub\u00ec una distorsione alla caviglia e dovette essere sostituito da Cunningham. Questi, al suo miglior anno in NFL, guid\u00f2 Minnesota ad un incredibile 15-1-0 perdendo l'unico incontro stagionale a Tampa Bay, dirigendo un attacco stellare formato dal trio Smith-Carter-Moss che permise a Minnesota di stabilire l'allora record NFL di ben 556 punti messi a segno in stagione regolare (una media di 34,75 a partita) superando il precedente record di 541 punti stabilito dai Redskins nel 1983; tutti e tre corsero per pi\u00f9 di 1000 yard complessive tra corsa e ricezione (Moss fu anche Rookie Offensivo dell'Anno della NFL), mentre Cunningham lanci\u00f2 34 passaggi per pi\u00f9 di 3700 yard. I Vikings si candidavano al ruolo di superfavoriti per la corsa al Super Bowl e gi\u00e0 nel primo turno di post-season tra le mura amiche del Metrodome demolirono 41-21 i malcapitati Arizona Cardinals: passati per primi in vantaggio a 7'40\" dalla fine del 1\u00b0 quarto, i Vikings non mollarono pi\u00f9 la presa per tutta la partita arrivando ad accumulare un vantaggio massimo di 20 nel 3\u00b0 quarto, quando Randy Moss mise a segno un touchdown su passaggio da 2 yard di Cunningham a 1'31\" dalla fine del quarto. Vero eroe di giornata fu comunque il backup running back Leroy Hoard che apr\u00ec e chiuse i giochi con 2 touchdown su corsa, ne realizz\u00f2 un terzo su passaggio da 16 yard di Cunningham ed il tutto correndo per appena 60 yard tra corsa e ricezione. Giunti all'NFC Championship Game contro Atlanta, i Vikings, dopo un 1\u00b0 quarto chiuso sul 7-7, nell'arco dei 3 quarti successivi furono costantemente in vantaggio e sembravano diretti verso la tanto attesa 5a finale di Super Bowl, quando, a meno di 2 minuti dal termine ed in vantaggio di 7 punti, sbagliarono un field goal con il loro kicker Gary Anderson. L'errore si rivel\u00f2 fatale perch\u00e9 nel possesso successivo a 49\" dalla fine dell'incontro i Falcons pareggiarono su touchdown e l'incontro and\u00f2 all'overtime nel quale gli ospiti a sorpresa sconfissero i padroni di casa con un field goal da 38 yard trasformato da Morten Andersen, ponendo fine alla fin l\u00ec fantastica cavalcata dei Vikings ai quali spett\u00f2 anche il poco encomiabile record di essere la prima franchigia, tra quelle che chiusero la stagione regolare con un 15-1-0, a fallire la rincorsa al Super Bowl. Il match fu da quel momento noto presso alcuni tifosi dei Vikings come \"Take a Knee Game\" in riferimento alla criticata decisione di Green che ordin\u00f2 a Cunningham di inginocchiarsi quando mancavano 30\" al termine dell'incontro.\nLa stagione seguente si apr\u00ec con la scelta al Draft NFL 1999 di un giovane quarterback selezionato al 1\u00ba giro come 11\u00ba assoluto: Daunte Culpepper. L'esordio stagionale vide i Vikings in scena ad Atlanta, nella replica della finale NFC dell'anno precedente, e termin\u00f2 con la vittoria di Minnesota per 17-14; ironia della sorte, i purples vinsero di 3 punti, quelli che erano mancati l'anno prima, e inoltre vi furono ben due errori su field goal di colui che aveva contribuito maggiormente ad escluderli da quella finale, il kicker Morten Andersen. Successivamente i Vikings furono sconfitti 4 volte in 5 partite, costringendo il coach a sostituire il quarterback titolare Cunningham con la riserva Jeff George. Da quel momento le cose andarono decisamente meglio tanto che i Vikings inanellarono subito un filotto di 5 vittorie consecutive e chiusero la stagione regolare con un record di 10-6-0 che permise loro di strappare un posto per il primo turno di post-season. Grandi protagonisti di questi match furono i 3 giocatori d'attacco che chiusero le 16 partite con 3878 yard totali corse e 26 touchdown (1181 yard e 2 touchdown per Smith, 1456 yard e 11 touchdown per Moss, 1241 yard e 13 touchdown per Carter). Nell'NFC Wild Card Game, i ragazzi di Green ospitarono al Metrodome i Dallas Cowboys. Dopo aver chiuso in svantaggio per 10-3 il 1\u00b0 quarto, i Vikings salirono i cattedra nei successivi 3 quarti, andando a segno con tutte e 3 le loro punte, tutti su passaggio di George che si invol\u00f2 cos\u00ec verso il primo successo in carriera nella post-season, e lasciando a secco l'attacco dei Cowboys, per il 10-27 finale. Nel successivo turno tuttavia, ospiti a St. Louis dei Rams (futuri vincitori del Super Bowl quell'anno), i Vikings caddero sotto i 5 passaggi da touchdown dell'MVP della NFL Kurt Warner. Dopo aver chiuso il 1\u00b0 quarto in svantaggio per 3-14, i Vikings reagirono mettendo a segno 14 punti con Hoard e Carter nel quarto seguente e chiudendo quindi la prima met\u00e0 di gioco in vantaggio di 3 punti. Ma nella ripresa i Rams si scatenarono, e il kick returner Tony Horne died il via alla rimonta con un kickoff ritornato da ben 95 yard. Seguirono quindi altri 2 touchdown per i padroni di casa che all'inizio dell'ultimo quarto incrementarono ulteriormente il loro vantaggio con altri 2 touchdown sufficienti per tener botta al tentativo di rimonta dei Vikings, che a loro volta andarono a touchdown per 3 volte (una volta con Jake Reed e due con Moss, sempre su passaggio di George). Il risultato finale fu di 47-39.\n2000-2001: Gli ultimi anni del ciclo e l'ascesa di Culpepper.\nIl 2000 vide nuovamente degli importanti cambiamenti nella posizione del quarterback: il contratto di George non fu rinnovato, e il giocatore entr\u00f2 in free agency, Cunningham (che oramai era fuori dal progetto) fu tagliato nel mese di giugno, Dan Marino rifiut\u00f2 il trasferimento a Minneapolis, e cos\u00ec Green promosse Culpepper, che, al secondo anno tra i pro, divenne l'8\u00ba quarterback titolare in 9 stagioni. La decisione presa si rivel\u00f2 ad ogni modo azzeccata: Culpepper lanci\u00f2 33 passaggi da touchdown per 3937 yard e al resto pens\u00f2 il trio Smith-Moss-Carter capaci di fare numeri migliori di quelli gi\u00e0 fatti registrare nel 1998, con 4585 yard per 34 touchdown totali (1869 yd e 10 td Smith, 1442 yd e 15 td Moss, 1274 yd e 9 td Carter). Inoltre Smith, con 1521 yard su corsa, fece segnare il nuovo record di franchigia, strappandolo a Foreman che l'aveva stabilito due decenni prima. I Vikings ebbero una partenza fulminante, con 7 vittorie nei primi 7 incontri in programma, ma, arrivati ad un parziale di 11-2-0 alla fine novembre, persero gli ultimi 3 incontri dell'anno complice anche un infortunio occorso a Culpepper, che per\u00f2 non impedirono ai ragazzi di Green di aggiudicarsi il loro 15\u00ba titolo divisionale. Nel frattempo i Vikings festeggiarono il 40\u00ba anniversario dalla fondazione della franchigia, svelando al pubblico la formazione ideale dei primi 40 anni, nel match vinto per 31-24 sui Detroit Lions, in cui tra l'altro Cris Carter divenne il secondo giocatore nella storia della NFL a ricevere 1000 passaggi in carriera. L'NFC Divisional Playoff vide i Vikings ospitare al Metrodome i New Orleans Saints: in un incontro condotto in testa dall'inizio alla fine, con Culpepper, ristabilitosi dall'infortunio, autore di 17 passaggi completi su 31 per 302 yard e 3 passaggi da touchdown, i Vikings vinsero 34-16, con le solite 3 punte d'attacco a mettere a segno tutti e 4 i touchdown di partita dei padroni di casa (2 di Moss, uno a testa per Carter e Smith). La settimana seguente Meadowlands Stadium i New York Giants dominarono i Vikings per 3 quarti su 4 nei quali il quarterback newyorkese Kerry Collins mand\u00f2 a touchdown ben 5 volte i compagni di squadra ed il kicker Brad Daluiso mise a segno altri 2 field goal che fissarono il punteggio sullo 41-0. Nell'ultimo quarto i padroni di casa rallentarono la pressione, ma i Vikings non riuscirono ad andare a segno ed evitare il \"cappotto\" oltre che la pi\u00f9 pesante differenza di yard totali tra due squadre in una singola partita (404) nella storia dei playoff della NFL. A fine stagione inoltre, a soli 28 e all'apice della sua carriera, Robert Smith decise di ritirarsi dopo aver stabilito diversi primati di franchigia e di lega.\nIl 2001 si apr\u00ec con la tragica vicenda della morte dell'offensive tackle Korey Stringer cui il caldo asfissiante del training camp estivo risult\u00f2 fatale. I Vikings, forse ancora scossi da questa tragedia, iniziarono male la stagione perdendo i primi due incontri in programma, di cui il primo contro i Carolina Panthers che quell'anno avrebbero perso tutte le altre 15 partite. La terza settimana arriv\u00f2 la prima vittoria stagionale, contro i Tampa Bay Buccaneers, seguita da altre 2 vittorie nelle 3 partite successive, contro Green Bay e Detroit. Fu solo un fuoco di paglia, in quanto Minnesota perse in seguito 8 partite su 10, fermandosi al penultimo posto della division con il record di 5-11-0. 3 giorni prima dell'ultimo incontro stagionale, Green si dimise da allenatore ed il suo posto venne preso da Mike Tice. Green, chiuse la sua esperienza in Minnesota con un record di 97-62-0 (.610), ed era stato nell'occhio del ciclone per tutto l'anno per varie ragioni, tra cui il suo rapporto con Randy Moss e la decisione di non licenziare il suo confidente di lunga data e allenatore degli inside linebacker Richard Solomon. Ci fu anche l'addio di Cris Carter, che decise in un primo momento di ritirarsi per poi tornare sui suoi passi ed accasarsi ai Miami Dolphins, per l'ultimo anno della sua carriera professionistica.\nLa gestione Tice (2001-2005).\n2002-2003: I primi anni.\nDopo aver condotto i Vikings durante l'ultima partita del 2001, il 10 gennaio 2002 Mike Tice fu confermato capo-allenatore della franchigia, terzo di 6 allenatori ad essere promosso dall'interno del coaching staff e primo in assoluto ad aver anche militato tra le file della squadra. La stagione regolare si apr\u00ec con una novit\u00e0: a distanza di 35 anni dall'ultimo spostamento che li aveva visti passare dalla NFL alla NFL (successivamente NFC) Central, i Vikings furono collocati nella neonata NFC North, nella quale passarono da 4 a 3 avversarie di division (Chicago Bears, Detroit Lions, Green Bay Packers). L'inizio della nuova gestione fu tuttavia da dimenticare, con 4 sconfitte in altrettante partite. Il 10 ottobre poi, all'et\u00e0 di 85 anni, venne a mancare Bernie Ridder jr., un altro degli \"storici\" uomini d'affari, fondatori e proprietari della franchigia. Nel primo match successivo, i Vikings finalmente riuscirono a vincere la prima partita, sconfiggendo in casa per 31-24 i Lions, I Vikings arrivarono alla vigilia del terzultimo incontro della stagione regolare con un record parziale di 3-10-0 e vinsero tutti e 3 gli incontri rimanenti, raggiungendo un record finale di 6-10-0, che non gli permise di qualificarsi alla post-season. Per la squadra di coach Tice ci fu la magra consolazione (prima volta nella storia della franchigia) della leadership stagionale in NFL relativa alle yard corse, con 2507 yard totali ed una media per partita di 156.7 yard, soprattutto grazie alle 1296 yard corse da Michael Bennett, running back al secondo anno tra i professionisti. I Vikings inoltre furono il primo team nealla storia della NFL a mettere a segno una conversione da 2 punti necessaria per vincere un match, quando Culpepper mise a segno 2 punti su corsa a 5\" dal termine nell'incontro vinto per 32-31 al Louisiana Superdome contro i New Orleans Saints padroni di casa.\nLa seconda stagione sotto la guida di Tice vide l'approdo in Minnesota del giovane defensive tackle Kevin Williams selezionato come 9\u00ba assoluto al Draft NFL 2003 e ben presto in grado di divenire uno dei perni della difesa dei Vikings. In campionato le cose si misero subito bene, tanto che la squadra sembrava proseguire senza intoppi sul solco delle ultime 3 partite della stagione precedente, infilando un filotto di ben 6 vittorie consecutive nelle prime 6 partite in programma, ma a fine ottobre la sconfitta casalinga contro i New York Giants diede il l\u00e0 ad una crisi di risultati che port\u00f2 solo 3 vittorie nelle ultime 10 giornate, il conseguente scivolamento nella seconda posizione di division ed un record di 9-7-0 che non bast\u00f2 ai Vikings per acciuffare un posto per l'NFC Wild Card Game. Ciononostante, a livello statistico, la stagione 2003 fu degna di nota in quanto l'attacco dei Vikings chiuse, per la prima volta nella storia della franchigia, al 1\u00ba posto nella NFL con una media di 393,4 yards a partita ed una media di 26.0 punti a partita.\n2004-2005: La storica annata di Culpepper, addii, ritorni ed un nuovo passaggio di consegne in societ\u00e0.\nIl 2004 vide nuovamente i Vikings in grande spolvero nell'inizio di stagione con un parziale di 5 vittorie nelle prime 6 partite, tuttavia per il secondo anno consecutivo, complice anche l'infortunio di Moss occorsogli a met\u00e0 ottobre che lo tenne fuori per un mese, ebbero un crollo verticale che non consent\u00ec loro di raccogliere pi\u00f9 di 3 vittorie nelle restanti 10 partite che, complici i record mediocri delle seconde classificate della NFC, bastarono comunque per staccare il pass per la post-season. I Vikings quell'anno potevano contare su un Culpepper all'apice della sua carriera, capace di disputare una delle migliori stagioni di sempre per quarterback stabilendo un nuovo record NFL per yard totali in una stagione (5123), guidando la lega per yard passate (4717) e stabilendo il nuovo primato di franchigia per touchdown passati (39). Il primo turno della post-season vide i Vikings impegnati a Green Bay contro i Packers, in un match in cui Culpepper continu\u00f2 a mantenere numeri da MVP (4 passaggi da touchdown, 284 yard passate, 47 yard corse, 19 passaggi completati su 29) e durante il quale vi fu un famoso gesto di Moss che, dopo aver segnato il suo secondo touchdown, mim\u00f2 il gesto di mostrare le terga, che proprio i tifosi dei Packers avevano contribuito a rendere famoso. Il match termin\u00f2 31-17 per i Vikings, capaci di stordire i padroni di casa con un avvio irresistibile che frutt\u00f2 loro un parziale di 17-0 nel solo 1\u00b0 quarto (poi ridotto dai Packers a 17-3 prima dello scadere dei 15 minuti). Nel turno successivo i Vikings dovettero tornare con i piedi per terra, sconfitti 14-27 dai Philadelphia Eagles in un match in cui furono in svantaggio dall'inizio alla fine ed in cui ebbero il loro peso i numerosi errori commessi: la difesa sub\u00ec numerose penalit\u00e0 (incluse 3 chiamate per interferenza) che comportarono una perdita complessiva di 78 yard, Culpepper (che in tutta la stagione aveva subito solo 11 intercetti) fu intercettato 2 volte dalla difesa di Philadelphia e il coaching staff lasci\u00f2 inspiegabilmente un offensive lineman dentro e Moss fuori dal campo di gioco in una situazione di finto field goal, che non vide alcun ricevitore in campo pronto ad agganciare l'ovale.\nIl 2005 si apr\u00ec con il primo di una lunga lista di scandali che colpirono i Vikings in quella stagione, quando nel mese di febbraio Tice fu sorpreso a vendere i propri biglietti per la finale di Super Bowl in chiara violazione delle regole della NFL. A fine febbraio arriv\u00f2 l'addio di Moss, ceduto dai Vikings, stanchi delle sue numerose bizze nell'ultima stagione, ai Raiders in cambio del linebacker Napoleon Harris e delle scelte al 1\u00ba e 7\u00ba giro del Draft NFL 2005, e col ritorno del quarterback Brad Johnson, che nel frattempo aveva guidato i Buccaneers alla vittoria del Super Bowl XXXVII, pronto ad accettare il ruolo di riserva di Culpepper. A livello societario invece, Red McCombs cedette le sue quote azionarie ad una cordata di imprenditori guidata dai fratelli Zygmunt e Mark Wilf, che il 25 maggio ottennero l'approvazione degli altri proprietari delle franchigie. Ai Wilf, proprietari di una compagnia immobiliare con base nel New Jersey, si aggiunsero il cugino Leonard Wilf, Reggie Fowler, David Mandelbaum ed Alan Landis. Sempre nel mese di maggio arriv\u00f2 la seconda noia della stagione: il running back Onterrio Smith, che ad aprile era stato colto in flagrante all'Aeroporto Internazionale di Minneapolis-St.Paul in possesso di un \"Original Whizzinator\", un dispositivo consistente in un falso pene utilizzato dagli sportivi per aggirare i prelievi di urina dei test antidoping, venne squalificato per un anno dalla NFL. Arrivata finalmente la stagione regolare, i Vikings cominciarono subito male con una sconfitta casalinga contro i Tampa Bay Buccaneers ed altre 4 sconfitte nelle seguenti 6 partite. Nel mezzo ci fu anche lo spazio per un altro scandalo, quello del \"Love Boat Party\" in cui 17 giocatori dei Vikings ebbero un festino a luci rosse con delle prostitute su due yacht affittati sul lago Minnetonka. Ciononostante i Vikings riuscirono a riprendersi e, guidati da Johnson, che nel frattempo aveva preso il posto di Culpepper, vittima di uno strappo ai legamenti del ginocchio destro nel match perso 38-13 in casa dei Carolina Panthers, inanellarono un filotto di ben 6 vittorie consecutive e con 7 vittorie in 9 incontri arrivarono ad un record positivo di 9-7-0, che tuttavia non bast\u00f2 loro per acciuffare un posto in post-season.\nDa Childress a Frazier: una finale di Super Bowl sfiorata tra stagioni altalenanti (2006-2013).\n2006-2010: Il quinquennio di Childress.\n2006-2008: La ricostruzione nel segno di Adrian Peterson.\nAd inizio gennaio i Vikings esonerarono Tice (per lui un record complessivo di 32-33-0 .492) ed il 6 gennaio 2006 ingaggiarono Brad Childress come 7\u00ba capo-allenatore della loro storia, mentre dal Draft invece arriv\u00f2 dal 1\u00ba giro come 17\u00ba assoluto il linebacker Chad Greenway. Sempre in off-season arriv\u00f2 un altro addio eccellente, quello di Culpepper che dopo aver rifiutato di rivedere i termini del proprio contratto fu ceduto ai Miami Dolphins in cambio della loro scelta al 2\u00ba giro che i Vikings utilizzarono per selezionare il centro Ryan Cook. In campionato le cose si misero subito bene con 2 vittorie nelle prime 2 partite dell'anno e 4 nelle prime 6 con Johnson a muovere i fili del gioco, quando una pesante sconfitta casaliga per 7-31 subita per mano dei New England Patriots diede il la ad una striscia di ben 8 sconfitte in 10 partite inframezzata solo da 2 vittorie contro Arizona Cardinals e Detroit Lions. Il record finale di 6-10-0 fu ovviamente fatale per le ambizioni di post-season dei Vikings.\nIl 2007 si apr\u00ec con un Draft stellare da parte della dirigenza del Minnesota che con la propria scelta al 1\u00ba giro, la 7a assoluta, riusc\u00ec a selezionare il running back Adrian Peterson, scivolato in basso per i dubbi che i GM delle squadre che precedevano i Vikings al Draft nutrivano nella sua propensione agli infortuni negli anni trascorsi nei Sooners dell'Universit\u00e0 dell'Oklahoma. Inoltre con la scelta al 2\u00ba e 4\u00ba giro selezionarono altri due ottimi innesti: Sidney Rice e Brian Robison. In stagione regolare l'esordio fu nuovamente positivo, con una vittoria casalinga per 24-3 contro gli Atlanta Falcons, ma seguirono 3 sconfitte nei successivi 3 incontri che fecero scivolare i Vikings ad un parziale di 1-3-0 che sembrava preludere ad un'altra stagione nuovamente all'insegna di un record negativo. Gi\u00e0 nel quinto match comunque, usc\u00ec fuori tutta la classe e lo strapotere di Peterson che, alla sua sola 5\u00aa gara tra i professionisti, si mise la squadra sulle spalle riportandola alla vittoria nel match vinto per 34-31 in casa dei Bears. In tale gara egli stabil\u00ec con 224 yard il nuovo primato di franchigia per yard corse in una singola gara, risultato ulteriormente ritoccato tre settimane dopo quando, dopo altre due sconfitte, riport\u00f2 alla vittoria i suoi nel match casalingo contro i San Diego Chargers stabilendo con 294 yard percorse il nuovo record NFL per yard corse in una singola gara, che resisteva dal 2003 quando venne messo a segno dal running back dei Baltimore Ravens Jamal Lewis. Quindi fece seguito un'altra sconfitta contro i Packers, che lasciarono a secco i ragazzi di Childress nel match vinto per 34-0 al Lambeau Field, prima di una striscia di 5 vittorie consecutive tra cui spiccavano due partite vinte mettendo a segno 41 e 42 punti rispettivamente contro i Giants ed i Lions. Ma proprio quando sembravano lanciati verso un possibile accesso in post-season arrivarono fatali 2 sconfitte nelle ultime 2 partite del calendario contro Redskins e Broncos che lasciarono i Vikings con l'amaro in bocca ed un record di 8-8-0. Peterson autore di una stagione straordinaria, chiuse l'anno con 1341 yard corse, l'inserimento nel First Team All-Pro, la convocazione al Pro Bowl e fu eletto rookie offensivo dell'anno della NFL ed MVP del Pro Bowl (unico nella storia della manifestazione, assieme a Marshall Faulk, ad aggiudicarselo da rookie), mentre pi\u00f9 in generale furono ben 7 i Vikings convocati per l'All-Star Game che si disputa nelle Hawaii (il centro Matt Birk, la guardia Steve Hutchinson, la safety Darren Sharper, il fullback Tony Richardson, i defensive tackle Kevin Williams e Pat Williams e per l'appunto Adrian Peterson).\nNel 2008 la dirigenza dei Vikings continu\u00f2 a rafforzare ulteriormente l'organico durante la offseason, portando in Minnesota un altro campione di indiscusso valore: il defensive end Jared Allen, leader dei sack nella NFL appena un anno prima con la maglia dei Kansas City Chiefs, cui Minnesota diede in cambio la propria scelta al 1\u00ba giro, due scelte al 3\u00ba giro ed una scelta al 6\u00ba giro del Draft NFL 2008. Inoltre, nonostante un Draft quell'anno abbastanza povero di scelte per il motivo di cui sopra, riuscirono comunque a pescare, con la scelta al 6\u00ba giro ottenuta dai Chiefs, il centro John Sullivan. Quarterback titolare sempre il discusso Tarvaris Jackson mentre per ricoprire il ruolo di quarterback di riserva venne ingaggiato Gus Frerotte. Nonostante le premesse l'inizio fu comunque dei pi\u00f9 deludenti, con le sconfitte nel match inaugurale contro i Green Bay Packers e nel match successivo perso in malo modo contro gli Indianapolis Colts, che sotto per 15-0 a met\u00e0 del 3\u00b0 quarto, riuscirono a rimontare 18 punti in poco pi\u00f9 di un quarto ai ragazzi di Childress. A quel punto della stagione il coaching staff decise di relegare Jackson in panchina e promuovere Frerotte titolare, scelta che venne premiata nel breve termine con un'immediata vittoria casalinga per 20-10 contro i Carolina Panthers e nel lungo con 7 vittorie in 10 partite. Il 14 novembre tuttavia Frerotte si infortun\u00f2 e venne sostituito da Jackson che non giocava in pratica dalla settimana 2. L'ex titolare dimostr\u00f2 di aver fatto nel frattempo dei miglioramenti e port\u00f2 Minnesota a vincere il match contro i Lions dell'ex Culpepper ed altre 2 partite su 3 che permisero ai Vikings di tornare, dopo una lunga pausa di 8 anni, ad aggiudicarsi il titolo di campioni della loro division, la prima volta da quando nel frattempo era divenuta NFC North. Il loro cammino in post-season fu comunque di breve durata e fu stoppato il 4 gennaio al Metrodome per mano dei Philadelphia Eagles, proprio coloro che 4 anni prima avevano posto fine alla ultima esperienza dei Vikings ai playoff sino a quel momento. Affossati da ben 4 field goal e 2 punti addizionali messi a segno dal kicker David Akers, i Vikings furono in svantaggio per tutta la partita ed a nulla serv\u00ec il solito Peterson superlativo, capace con sole 83 yard corse di mettere a segno 2 touchdown, cui fece da contraltare un mediocre Jackson, autore di soli 15 completi su 35 tentativi per 164 yard totali passate.\n2009-2010: Brett Favre al comando, il 50\u00ba anniversario della franchigia e l'avvicendamento tra Childress e Frazier.\nNel 2009 la squadra venne ulteriormente rinforzata con l'arrivo di uno dei quarterback pi\u00f9 forti di sempre nella storia del football americano: Brett Favre: dall'annata precedente, in cui Peterson vinse con 1760 yard il titolo di leader della NFL per yard corse e la difesa fu per il terzo anno consecutivo leader della NFL per pass rushing con sole 76,9 yard concesse in media a partita, era chiaro che la squadra avesse una struttura gi\u00e0 ben rodata e solida ma che difettava nel ruolo forse pi\u00f9 importante per una squadra che desideri vincere il Super Bowl, ovvero quello del quarterback, ragion per cui si vir\u00f2 verso l'ex Packers che tanti grattacapi aveva dato ai Vikings nelle precedenti annate, ma che nell'immediato poteva far fare loro quel salto di qualit\u00e0 di cui avevano assolut\u00e0 necessit\u00e0. Inoltre i Vikings furono nel contempo protagonisti di un Draft molto oculato che and\u00f2 a rafforzare ulteriormente sia il parco ricevitori con il talentuoso Percy Harvin, selezionato al 1\u00ba giro come 22\u00ba assoluto, che la offensive line con il right tackle Phil Loadholt, selezionato al 2\u00ba giro come 54\u00ba assoluto. L'impatto di Favre sulla squadra fu immediato: vittoria all'esordio sui Cleveland Browns per 34-20, striscia di 6 vittorie consecutive e pi\u00f9 in generale 10 vittorie nelle prime 11 partite in calendario. Diverse di queste partite fecero scalpore come la vittoria sul filo di lana contro i 49ers, in cui Favre mise in mostra tutta la sua classe quando a 2\" secondi dal termine dell'incontro mand\u00f2 a segno il wide receiver Greg Lewis con un lancio da 32 yard, o come la vittoria sui Packers la settimana seguente, che vide nuovamente il grande ex Favre in grande spolvero ed autore di passaggi per 271 yard e 3 touchdown. In seguito Minnesota perse 3 partite su 4 arrivando allo scontro con i Giants con la necessit\u00e0 di vincere la partita per evitare di disputare l'NFC Wild Card Game ed accedere direttamente al secondo turno di post-season. L'impresa, quantomai alla portata di Favre e compagni, venne portata senza particolari problemi a termine grazie ad un Favre superlativo capace di lanciare per 316 yard e 4 touchdown. I Vikings cos\u00ec chiusero la stagione con un ottimo record di 12-4-0 e per la prima volta dal 1977-78 tornarono ad essere campioni di Division per due anni consecutivi. Favre chiuse la stagione regolare facendo registrare i migliori numeri della sua carriera relativi ad una singola annata (4,202 yard, 33 touchdown e 7 intercetti lanciati ed un passer rating di 107,2), Harvin fu eletto rookie offensivo dell'anno della NFL e Pepsi NFL rookie dell'anno oltre a stabilire il miglior risultato di squadra con 2081 yard corse e ricevute, mentre ben 10 furono i giocatori convocati per il Pro Bowl (Brett Favre, Steve Hutchinson, Adrian Peterson, Jared Allen, Kevin Williams, Antoine Winfield, Heath Farwell, Bryant McKinnie, Sidney Rice e Percy Harvin). Il primo turno dei playoff li vide in scena al Metrodome contro i Dallas Cowboys, in un match senza storia, dominato dall'inizio alla fine dai padroni di casa capaci di concedere solo 3 punti su field goal agli avversari e di andare a segno in 6 occasioni grazie agli eroi di giornata Rice (per lui 146 yard ricevute e 3 touchdown messi a segno) e Favre (234 yard e 4 touchdown passati). Dopo 9 anni, quando furono umiliati dai Giants, i Vikings tornarono quindi a disputare una finale di Conference, contro i Saints, ma i ragazzi di Childress stavolta erano pi\u00f9 motivati e forti, e fin dall'inizio furono loro a condurre i giochi andando in vantaggio dopo 5'19\" con una corsa da 19 yard di Peterson cui fecero seguito due touchdown dei Saints ed un altro touchdown dei Vikings (ricezione da 5 yard di Rice) che fissarono il punteggio sul 14 pari all'intervallo. La ripresa vide invece i Saints scappare ed i Vikings inseguire con un grande Peterson capace di riportare sempre sotto i suoi con 2 touchdown su corsa. I Vikings riuscirono comunque ad avere l'ultimo drive della partita, prendendo il possesso palla a 2'37\" dal termine dell'incontro. Fin l\u00ec i padroni di casa avevano goduto degli innumerevoli errori dei Vikings, sciagurati autori di ben 6 fumble e di 1 intercetto che vanificarono la produzione offensiva, di gran lunga superiore a quella dei Saints (475 yard a fronte delle 257 yard conquistate da New Orleans). E proprio quando mancavano 19\" alla fine i Vikings commisero l'ennesimo fatale errore: Favre (che con tale partita super\u00f2 Joe Montana e stabil\u00ec il nuovo record NFL per completi e yard passati nei playoff), anzich\u00e9 portare i suoi in zona field goal, fece un passaggio lungo che venne intercettato dal cornerback Tracy Porter all'altezza delle 22 yard dei Saints e fiss\u00f2 l'incontro sul 28 pari, rimettendo tutto in gioco all'overtime, dove i Vikings, puniti dal lancio della monetina, in meno di 5 minuti capitolarono concedendo yard su yard a Drew Brees che riusc\u00ec a portare i suoi sino all'altezza delle 22 yard, dove il kicker Garrett Haartley segn\u00f2 il field goal della vittoria, che fiss\u00f2 il risultato sul 31-28 finale e qualific\u00f2 i Saints al Super Bowl XLIV che avrebbero poi vinto.\nLa stagione 2010 inizi\u00f2 con un punto di domanda sul futuro di Favre, che doveva sciogliere le riserve riguardo al suo secondo anno di contratto. Ad aggiungere maggiore incertezza ci fu la maternit\u00e0 della figlia Brittney, che lo avrebbe reso il primo nonno della NFL ancora in attivit\u00e0. Il coach Childress mand\u00f2 i tre migliori amici che Favre aveva all'interno del team (Steve Hutchinson, Jared Allen e Ryan Longwell), per convincerlo a disputare un'ultima stagione. La missione ebbe successo e il 17 agosto Favre si presento agli allenamenti con gli altri tre. Come ulteriore arma di convincimento i Vikings gli alzarono l'ingaggio, che tra minimo garantito e bonus avrebbe raggiunto i 28 milioni di dollari. L'inizio stagione fu difficile, con 2 sconfitte in altrettante partite in cui Favre fu privato dei 2 migliori ricevitori della squadra, Rice ed Harvin, tenuti fuori rispettivamente da un intervento all'anca e da diversi attacchi di emicrania. Alla terza giornata arriv\u00f2 la prima vittoria stagionale, con una grande prestazione di Peterson, capace di fare la differenza con 2 touchdown di cui uno su corsa da ben 80 yard. Nella settimana di riposo la dirigenza riport\u00f2 in Minnesota Randy Moss con la speranza che la sua classe in ricezione abbinata alla classe in passaggio di Favre potessero sistemare l'attacco dei Purples. Ma cos\u00ec non fu e dopo meno di un mese, in cui Moss aveva ricevuto 13 passaggi per 174 yard e 2 touchdown ed i Vikings avevano raccolto appena 1 vittoria in 4 partite (anche a causa della tendinite che aveva afflitto il braccio di Favre), Childress chiese la testa del veterano ricevitore a seguito delle pesanti critiche che Moss gli aveva rivolto nella conferenza stampa seguente alla sconfitta per 28-18 in casa dei New England Patriots. Immediata arriv\u00f2 la terza vittoria stagionale, un 27-24 casalingo giunto all'overtime contro gli Arizona Cardinals, in cui Favre fece una delle sue prove migliori, stabilendo il suo primato personale di 446 yard lanciate per 36 completi e 2 touchdown. I Vikings si dimostrarono molto discontinui e persero altre di due partite, la prima per 27-13 a Chicago contro i Bears e la seconda in casa per 31-3 contro i Packers, sconfitta questa che cost\u00f2 la panchina a Childress. Al suo posto i Vikings nominarono capo-allenatore ad interim Leslie Frazier fino a quel momento allenatore dei difensori e assistente del capo-allenatore. L'esordio per Frazier fu buono, una vittoria in casa dei Redskins per 17-13 cui, per la prima volta in stagione, ne fece seguito una seconda contro i Bills al Metrodome per 38-14. LA seconda vittoria consecutiva vide l'infortunio di Favre, una slogatura ad una spalla, che gli imped\u00ec di scendere in campo la settimana seguente contro i Giants (prima sconfitta della gestione Frazier) e di conseguenza lo costrinse ad interrompere a 297 il suo record in NFL di partite consecutive da titolare. La serie di sfortunati eventi continu\u00f2 la notte tra sabato 11 e domenica 12 dicembre quando, causa il blizzard che colp\u00ec il Midwest, la neve accumulatasi sulla copertura del Metrodome ne provoc\u00f2 il collasso e il conseguente spostamento degli incontri di football con i Giants al Ford Field dei Detroit Lions e con i Bears e TCF Bank Stadium dell'Universit\u00e0 del Minnesota. Nell'intervallo della partita con i Bears si svolsero i festeggiamenti del 50\u00ba anniversario dalla fondazione della franchigia, alla presenza delle grandi bandiere dei Vikings riunite al TCF Bank Stadium per svelare al pubblico i 50 pi\u00f9 grandi Vikings. Gli ultimi due incontri dell'anno videro i Vikings di scena in trasferta prima a Filadelfia, dove arriv\u00f2 la terza vittoria della gestione Frazier per 24-14, e quindi a Detroit, dove arriv\u00f2 un'altra sconfitta, per 20-13, che signific\u00f2 per Minnesota l'ultimo posto nella Division con un record negativo di 6-10-0.\n2011-2013: La gestione Frazier.\n2011-2012: Due stagioni agli antipodi.\nIl 2011 si apr\u00ec con la conferma di Leslie Frazier a capo-allenatore, avvenuta il 3 gennaio, dopo che questi aveva chiuso la stagione precedente con 3 vittorie ed altrettante sconfitte come allenatore ad-interim. Il primo nodo che Frazier dovette affrontare era quello del quarterback: ritiratosi Favre e prossimo a partire Jackson (si sarebbe in seguito accasato ai Seattle Seahawks), la convinzione generale era quella che Joe Webb, terzo quarterback in rosa la stagione precedente, sarebbe divenuto titolare della squadra. Ma il coaching staff era di diverso parere e cos\u00ec al Draft NFL 2011 la scelta al 1\u00ba giro (12\u00aa assoluta) fu usata per selezionare Christian Ponder, quarterback proveniente dall'Universit\u00e0 statale della Florida, cui affiancarono il veterano Donovan McNabb per potergli dare il tempo di crescere. L'inizio stagione fu disastroso, con una sconfitta per 24-17 contro i San Diego Chargers all'esordio ed altre 3 sconfitte, tra cui una all'overtime contro i Lions per 26-23. La prima vittoria arriv\u00f2 alla settimana 5 nel match casalingo contro gli Arizona Cardinals, sconfitti 34-10. Successivamente ci furono altre 2 sconfitte contro le rivali divisionali Chicago e Green Bay; contro quest'ultima, McNabb fu messo in panchina e venne promosso titolare Ponder. La seconda vittoria arriv\u00f2 prima della settimana di riposo, in casa dei Carolina Panthers, sconfitti 24-21. Nel penultimo match dell'anno i Vikings riuscirono a conseguire la terza vittoria della stagione ma il prezzo da pagare fu altissimo in termini di infortuni: la stella della squadra, Adrian Peterson, si strapp\u00f2 il legamento crociato anteriore mentre Ponder incapp\u00f2 in un infortunio alla testa. Nell'ultima partita, che vedeva i ragazzi di Frazier impegnati al Metrodome contro i Bears, guidati da Webb, unico quarterback in squadra, dopo che i Vikings avevano tagliato l'improduttivo McNabb, Minnesota rimedi\u00f2 l'ennesima sconfitta dell'anno che comport\u00f2 un record stagionale di 3-13-0, peggior risultato di sempre al pari di quello conseguito nella sventurata stagione 1984. Unica nota positiva fu il record di franchigia stabilito da Jared Allen, che termin\u00f2 la stagione con 22 sack, uno pi\u00f9 dei 21 messi a segno da Doleman nel 1989 e 0,5 in meno del record NFL detenuto dall'ex defensive end dei Giants Michael Strahan.\nIl 2012, nonostante la disastrosa stagione precedente, vide la conferma di Frazier come capo allenatore e la nomina a general manager di Rick Spielman, dal 2006 al 2011 vice presidente del personale giocatori. Quest'ultimo si rese subito conto che i Vikings per divenire competitivi dovevano svecchiare il roster agendo soprattutto dal Draft e cos\u00ec svincol\u00f2 un nutrito numero di veterani (tra cui Jim Kleinsasser, Ryan Longwell e Cedric Griffin), per poi selezionare al Draft NFL 2012 diversi prospetti di talento. Alcuni di essi furono titolari da subito ed apportarono un importante contributo alla causa, come il left tackle Matt Kalil, 4\u00aa scelta assoluta del Draft, la safety Harrison Smith, 29\u00aa scelta assoluta, ed il placekicker Blair Walsh, selezionato al 5\u00ba giro del Draft.\nL'esordio fu positivo, con una vittoria all'overtime contro i Jacksonville Jaguars per 26-23, risolta da Walsh che si present\u00f2 al pubblico del Metrodome con 4 field goal e 2 punti addizionali trasformati al debutto tra i professionisti. Altro eroe di giornata fu Peterson, capace di mettere a segno 2 touchdown e correre per 84 yard a distanza di poco pi\u00f9 di 7 mesi dal serio infortunio della stagione precedente. Dopo una sconfitta arrivata sul filo di lana contro i Colts per 23-20 (arrivata nell'ultimo quarto su field goal), i Vikings infilarono una serie di 3 vittorie consecutive, sconfiggendo anche una delle favorite per la vittoria del Super Bowl, i San Francisco 49ers. Ma proprio quando si trovavano al comando della Division, arrivarono 5 sconfitte in 7 partite che portarono i ragazzi di Frazier su un record parziale di 6-6-0. In quel momento i Vikings si dimostrarono una squadra di carattere e, trascinati da Peterson, vinsero le restanti 4 partite, chiudendo la stagione regolare con un record di 10-6-0, risultato che in virt\u00f9 degli scontri diretti con i Bears fu loro sufficiente per accedere alla post-season dopo 2 anni di assenza. Decisiva per staccare il pass per i playoff, fu la vittoria casalinga sui Green Bay Packers. La squadra del Wisconsin, gi\u00e0 sicura del primo posto divisionale, aveva bisogno di una vittoria per assicurarsi il bye (il miglior record di conference che consente di disputare i playoff in casa). mentre i Vikings avevano bisogno di una vittoria per poter superare i Bears in classifica. La vittoria arriv\u00f2 sul filo di lana grazie ad un'ottima prestazione di Ponder, decisivo con 234 yard e 3 touchdown passati e con Walsh capace di decidere l'incontro con un field goal a fine partita. Lo stesso Walsh fu capace di chiudere la stagione come l'aveva iniziata, con 3 field goal e 4 punti addizionali messi, stabilendo il nuovo record NFL per il numero di field goal da 50 o pi\u00f9 yard in una stagione (10). L'incontro fece storia anche per le 199 yard corse da Peterson, che gli consentirono di raggiungere quota 2097 yard stagionali, comunque non sufficienti per strappare ad Eric Dickerson il record NFL di 2105 yard corse in una singola stagione. Peterson a fine stagione avrebbe poi vinto un nutrito numero di premi tra cui quello di MVP della NFL.\nL'NFC Wild Card Game vide i Vikings nuovamente impegnati contro i Packers, i quali, forti del loro posizionamento in classifica al termine della stagione regolare, potevano godere del tifo del Lambeau Field. Inoltre i Vikings dovettero anche fare i conti con l'infortunio al gomito destro di Ponder rimediato nel precedente incontro, che costrinse il quarterback al forfait e Frazier a ricorrere alla riserva Joe Webb. Il cambio forzato in cabina di regia fu il tallone d'Achille per i Vikings, in quanto Webb, intimorito dal pubblico avverso e ben contenuto dalla difesa dei gialloverdi, lanci\u00f2 solamente 11 passaggi completi per 180 yard e 1 touchdown, non potendo evitare la sconfitta per 24-10.\n2013: Delusione ed addii.\n Il 2013 si apr\u00ec con molte di aspettative per Minnesota che, dopo esser tornata ai playoff nella stagione precedente, mirava a fare un ulteriore passo in avanti. L'offseason dei Vikings fu estremamente aggressiva: Spielman per prima cosa cedette Harvin, sempre pi\u00f9 scontento in Minnesota e continuamente alle prese con problemi fisici, ai Seattle Seahawks in cambio di una scelta al primo ed una scelta al settimo giro nell'imminente Draft NFL 2013 ed una al terzo giro nel Draft NFL 2014, quindi ingaggi\u00f2 tra gli altri il free agent wide receiver Greg Jennings dagli acerrimi rivali di Green Bay ed infine fu artefice nella serata del Draft di un'ulteriore trade con i New England Patriots, grazie alla quale port\u00f2 a 3 il numero di scelte al primo giro con le quali selezion\u00f2 in ordine il defensive tackle Sharrif Floyd, il cornerback Xavier Rhodes ed il wide receiver Cordarrelle Patterson.\nA discapito del carico di aspettative per\u00f2, l'inizio fu molto deludente per i ragazzi di Frazier che persero, giocando un pessimo football, le prime tre gare del calendario, due trasferte rispettivamente a Detroit (24-34) e Chicago (30-31) ed un incontro casalingo contro Cleveland (31-27), che molti avevano dato gi\u00e0 per perdente alla vigilia dopo la partenza del running back Trent Richardson alla volta di Indianapolis ed il frettoloso arrivo del veterano Willis McGahee e dopo il cambio in cabina di regia dove la riserva Brian Hoyer aveva preso il posto dell'infortunato Brandon Weeden. Gi\u00e0 in questi primi tre incontri, si palesarono tutti i problemi principali dei Vikings (fragilit\u00e0 difensiva, in particolar modo in copertura sul gioco aereo e contro le corse, e gravi lacune nel ruolo di quarterback) che li avrebbero accompagnati per tutto il resto della stagione. La vittoria arriv\u00f2 finalmente nella settimana 4, quando i Vikings \"ospitarono\" al Wembley Stadium di Londra gli Steelers, in uno dei due incontri delle NFL International Series in programma nell'arco della stagione 2013. Guidati in attacco dalla riserva di Ponder (infortunatosi durante la gara contro i Browns), il quarterback Matt Cassel arrivato in primavera dai Kansas City Chiefs, i Vikings, contro una squadra anch'essa proveniente da tre sconfitte in altrettante partite, diedero una bella immagine di s\u00e9 al pubblico del Vecchio Continente, facendo loro, per 27-34, una partita decisa solo all'ultimo da un sack di Everson Griffen ai danni di Ben Roethlisberger, soprattutto grazie ai quattro touchdown messi a segno (due per parte) da Jennings e Peterson.\nLa vittoria europea per\u00f2, si rivel\u00f2 solo un fuoco di paglia: tornati al Metrodome i Vikings, dopo aver per giunta osservato la loro settimana di riposo, disputarono un'altra partita anonima contro i Panthers (vittoriosi per 35-10) ed una quinta sconfitta stagionale arriv\u00f2 in un desolante Monday Night Football perso 7-23 in casa dei Giants. Tale incontro, definito dalla stampa specializzata, alla vigilia ed al termine, come il peggior Monday Night Football di sempre vide inoltre il debutto e nel contempo l'unica apparizione stagionale con la maglia dei Vikings del quarterback Josh Freeman, il quale era stato pochi giorni prima svincolato dai Buccaneers. Prima del ritorno alla vittoria in settimana 10 contro i Redskins (27-34), ci fu spazio per altre due sconfitte contro i Packers (31-44) ed i Cowboys (23-27) nelle quali a brillare per i Vikings fu soprattutto il sorprendente rookie Patterson, che impiegato anche nel ruolo di kick returner mise a segno contro i Packers il secondo touchdown stagionale su kick return stabilendo anche il record per l'azione pi\u00f9 lunga di tutti i tempi nella storia della NFL (109 yard). Nelle partite seguenti la squadra diede timidi segnali di miglioramento conquistando altre tre vittorie (23-20 contro i Bears, trascinati da un irresistibile Peterson che corse per pi\u00f9 di 200 yard entrando cos\u00ec nel ristretto ed ambito club delle 10.000 yard, 30-48 contro gli Eagles, in quella che fu probabilmente la migliore gara stagionale disputata da Cassel, e 13-14 contro i Lions, in una gara tra squadre che non avevano pi\u00f9 nulla da chiedere alla loro classifica) ed un pareggio per 26-26 in casa dei Packers che permise ai Vikings di chiudere la stagione con un 5-10-1, record che li releg\u00f2 all'ultimo posto della NFC North Division ed al 25\u00ba posto nella NFL. Al termine della stagione, deludente viste le premesse, Frazier venne sollevato dal proprio incarico chiudendo cos\u00ec la sua gestione con un record di 21-32-1 (.396), il terzo peggiore nella storia della franchigia dopo quello di Steckel e Van Brocklin. Altro addio degno di nota fu quello al Metrodome, per 31 stagioni casa dei Vikings (che lo salutarono proprio con la vittoria sui Lions) e demolito nel corso dei primi mesi del 2014 per far posto al nuovo Vikings Stadium.\nL'era Zimmer (2014-oggi).\nDopo una ricerca del sostituto di Frazier durata circa due settimane, che vide Spielman alle prese con un'ampia rosa di candidati, il 15 gennaio i Vikings ufficializzarono Mike Zimmer, fino a quel momento coordinatore difensivo dei Cincinnati Bengals, come nono capo-allenatore nella storia della franchigia. Questa fu solo la prima di numerose operazioni di mercato tese a rinnovare pesantemente l'organico, tra le quali vanno citati gli addii a storiche bandiere dell'ultimo decennio come Kevin Williams e Jared Allen e l'arrivo di importanti pedine come il nose tackle Linval Joseph, il cornerback Captain Munnerlyn ed il defensive tackle Tom Johnson. Nella tre giorni del Draft poi, seguendo il copione degli ultimi anni, Spielman oper\u00f2 diverse trade sia a salire che a scendere, con cui port\u00f2 a 10 il totale delle scelte a disposizione della franchigia e soprattutto ancora una volta aument\u00f2 il numero di scelte nel primo giro, con le quali selezion\u00f2 il linebacker Anthony Barr ed il quarterback Teddy Bridgewater. Altra importante novit\u00e0 fu lo stadio casalingo: non pi\u00f9 il Metrodome bens\u00ec il TCF Bank Stadium dell'Universit\u00e0 del Minnesota, che ricoprir\u00e0 tale funzione sino alla stagione in attesa della disponibilit\u00e0 del nuovo Vikings Stadium.\nIl debutto fu incoraggiante, una netta vittoria per 34-6 in casa dei Rams, ma nelle due settimane successive oltre a due sconfitte arrivarono delle pesanti defezioni che condizionarono il prosieguo di stagione della squadra. In primis la sospensione annuale (prima interna alla franchigia e cautelativa in attesa dell'accertamento dei fatti, in seguito ufficiale e punitiva da parte della lega) di Peterson, a seguito del suo arresto per lesioni domestiche nei confronti di uno dei suoi figli, sopraggiunta due giorni prima della pesante sconfitta casalinga contro i Patriots per 7-30, quindi al termine della sconfitta per 9-20 in casa dei Saints, l'impietoso referto dello staff medico che poneva fine alla stagione del quarterback titolare Matt Cassel e della guardia titolare Brandon Fusco, oltre che l'assenza per 6 settimane del tight end titolare Kyle Rudolph.\nCi\u00f2 nonostante, i Vikings gi\u00e0 nella settimana 4 riuscirono a tornare alla vittoria (un convincente 41-28 in casa contro i Falcons), guidati sia da Bridgewater (capace di passare per 315 yard e di correre per un touchdown) che da un altro rookie, il running back Jerick McKinnon, autore anch'egli di una prova maiuscola (135 yard in 18 portate) nonostante non fosse partito titolare. A rovinare la festa per\u00f2, ancora una volta il bollettino medico, che imped\u00ec precauzionalmente a Bridgewater di giocare l'imminente e sentito \"Thursday Night Football\" contro i Packers a causa di un infortunio di minore entit\u00e0. Fuori Cassel, fuori Bridgewater, a guidare i Vikings fu chiamato in causa Ponder, nel frattempo scivolato al terzo posto nelle gerarchie di squadra, il quale non seppe far altro che condurre i Vikings ad un'altra pesante sconfitta per 10-42 al Lambeau Field. Rientrato Bridgewater le cose non andarono poi meglio nell'immediato, ed i Vikings rimediarono altre due sconfitte (3-17 contro i Lions 16-17 contro i Bills) prima di tornare conseguire due vittorie consecutive (19-13 in casa dei Buccaneers e 29-26 in casa dei Redskins, ambedue ottenute con una rimonta nell'ultimo quarto orchestrata da Bridgewater) con le quali si presentarono alla settimana di riposo con un record parziale di 4 vittorie e 5 sconfitte.\nNella seconda met\u00e0 di stagione i Vikings si confermarono una squadra ancora acerba ed a due sconfitte (un 13-21 in trasferta contro i Bears ed un 21-24 in casa contro i Packers), alternarono due vittorie casalinghe, un netto 31-13 contro i Panthers ed un 30-24 al cardiopalma contro i Jets. In quest'ultimo match in particolare, Bridgewater condusse i suoi alla vittoria con un passaggio da touchdown (da 87 yard per il wide receiver Jarius Wright che fu il secondo pi\u00f9 lungo nella storia dei tempi supplementari. Ancora due sconfitte di misura (un 14-16 a Detroit contro i Lions ed un beffardo 35-37 a Miami contro i Dolphins) arrivarono infine nelle settimane 15 e 16, prima della 7\u00aa vittoria stagionale, a sua volta di misura (un 13-9 contro i Bears), con la quale i Vikings salutarono il pubblico di casa con un record finale di 7-9 che li releg\u00f2 al terzo posto nell'ambito della NFC North."}
{"id": "4448959", "revid": "767487", "url": "https://it.wikipedia.org/wiki?curid=4448959", "title": "L'esibizionista", "text": "L'esibizionista (\"The Honkers\") \u00e8 un film del 1972 diretto da Steve Ihnat.\n\u00c8 un film western statunitense ambientato nel mondo dei rodeo con Anne Archer, James Coburn, Lois Nettleton e Slim Pickens.\nProduzione.\nIl film, diretto da Steve Ihnat su una sceneggiatura di Steve Ihnat e Stephen Lodge, fu prodotto da Arthur Gardner, Jules V. Levy e Arnold Laven per la Brighton Pictures e la Levy-Gardner-Laven e girato a Carlsbad in Nuovo Messico. I brani della colonna sonora \"Easy Made for Lovin\" e \"Special Day\" furono cantati e composti da Bobby Russell, \"I'm a Rodeo Cowboy\" da Slim Pickens. Larry Mahan, accreditato nei titoli con il suo vero nome, era un noto rodeista.\nDistribuzione.\nIl film fu distribuito con il titolo \"The Honkers\" negli Stati Uniti dal 17 maggio 1972 al cinema dalla United Artists.\nAltre distribuzioni:\nPromozione.\nLa tagline \u00e8: \"A honker is a rough bull or bronc that can't be broken. Lew Lathrop is a honker!\"."}
{"id": "4448962", "revid": "46931", "url": "https://it.wikipedia.org/wiki?curid=4448962", "title": "The Honkers", "text": ""}
{"id": "4448964", "revid": "599013", "url": "https://it.wikipedia.org/wiki?curid=4448964", "title": "George Hauptfuhrer", "text": "Carriera.\nFrequent\u00f2 la William Penn Charter School di Filadelfia. Le due prime stagioni al college furono con i Cardinals della University of Louisville, con cui complessivamente vinse 38 partite perdendone 9. La sua maglia dei Cardinals \u00e8 stata ritirata nel 1998.\nDal 1946 al 1948 gioc\u00f2 nella Harvard University e fu il primo giocatore della storia di Harvard ad essere scelto per giocare nel basket professionistico: venne infatti selezionato come terza scelta assoluta al Draft BAA 1948 dai Boston Celtics. Prefer\u00ec tuttavia abbandonare la carriera cestistica e dedicarsi agli studi in giurisprudenza. Nel 1949 si iscrisse alla University of Pennsylvania Law School, laureandosi nel 1952."}
{"id": "4448967", "revid": "57504816", "url": "https://it.wikipedia.org/wiki?curid=4448967", "title": "Book trailer", "text": ""}
{"id": "4448970", "revid": "63756", "url": "https://it.wikipedia.org/wiki?curid=4448970", "title": "RCS Headquarters", "text": "RCS Headquarters \u00e8 un complesso edilizio, avente anche un grattacielo, che ospita il quartiere generale di RCS Mediagroup e che si trova in via Angelo Rizzoli a Crescenzago, quartiere di Milano. \nDescrizione.\nIl progetto \u00e8 frutto di un recupero urbanistico che ha interessato l'area precedentemente gi\u00e0 destinata a sede di RCS Mediagroup. I lavori hanno interessato la ristrutturazione di alcuni fabbricati gi\u00e0 esistenti e la realizzazione di nuovi complessi edilizi. La rinnovata sede di RCS Mediagroup comprende un corpo architettonico di cinque piani fuori terra e uno interrato dalla pianta a C e da un grattacielo di 12 piani avente un'altezza di 80 metri. Il complesso architettonico possiede una piazza rettangolare antistante l'edificio e rivolta verso il fiume Lambro. L'ingresso al complesso edilizio \u00e8 assicurato da una rampa carrabile e da una scalinata pedonale. L'accesso al parcheggio \u00e8 consentito da rampe a pianta circolare.\nL'edificio chiamato \"A2\" ha una superficie di 21.500 m2 ed ha una forma bassa e allungata. \u00c8 stato realizzato sull'area dei vecchi uffici di RCS Mediagroup. L'edificio denominato \"C\" \u00e8 nato dalla ristrutturazione di un edificio esistente e dalla realizzazione di due nuovi complessi edilizi. Complessivamente, comprende da un edificio di quattro piani e da un grattacielo di 80 metri di altezza. Il complesso edilizio sede di RCS Mediagroup \u00e8 in grado di ospitare fino a 1.100 dipendenti. "}
{"id": "4448971", "revid": "311148", "url": "https://it.wikipedia.org/wiki?curid=4448971", "title": "Voto in condotta", "text": ""}
{"id": "4448985", "revid": "1543377", "url": "https://it.wikipedia.org/wiki?curid=4448985", "title": "Keelonga", "text": " \n Keelonga \u00e8 un'iniziativa pedagogica partita da Leila e Karim Pirbay nel 2007 in Madagascar. \"Kilonga\" significa bambino in malgascio, lingua ufficiale del Madagascar.\nL'obiettivo di Keelonga \u00e8 di rendere la scuola primaria alla portata di ogni bambino delle aree rurali del Madagascar.\nA tal fine, Keelonga identifica e seleziona le scuole pubbliche elementari di tutte nelle suddette zone rurali le cui infrastrutture necessitano palesemente di ristrutturazione e manutenzione e/o con un insufficiente numero di insegnanti. A seguito di un confronto con l'amministratore della scuola, con gli studenti e con le loro famiglie, viene stilato un piano d'azione.\nKeelonga opera correntemente nelle aree rurali attorno ad Antananarivo, la capitale del Madagascar ed ha gi\u00e0 eseguito importanti interventi in numerose scuole. Sono stati impiantati dei pozzi l\u00ec dove mancavano per fornire acqua potabile ed educare i bambini all'igiene.\nKeelonga provvede inoltre a rendere sufficiente il numero di insegnanti nelle scuole in cui questi scarseggiano, avendo stabilito un rapporto minimo studenti/insegnanti di 50 a 1.\nLe azioni per il futuro includono anche pozzi, riparazioni strutturali e lavori di manutenzione; \u00e8 inoltre prevista l'introduzione di alcuni corsi ad oggi non disponibili come quelli di informatica."}
{"id": "4448993", "revid": "11959", "url": "https://it.wikipedia.org/wiki?curid=4448993", "title": "Badiya", "text": ""}
{"id": "4448999", "revid": "212348", "url": "https://it.wikipedia.org/wiki?curid=4448999", "title": "Ami Bera", "text": "Biografia.\nNato a Los Angeles da genitori indiani, Bera studi\u00f2 medicina all'Universit\u00e0 della California, Irvine e dopo la laurea esercit\u00f2 la professione di medico per molti anni.\nSuccessivamente Bera si dedic\u00f2 alla politica con il Partito Democratico. Nel 2010 si candid\u00f2 alla Camera dei Rappresentanti contro il deputato repubblicano in carica Dan Lungren, ma venne sconfitto con un netto margine di scarto.\nDue anni dopo Bera sfid\u00f2 nuovamente Lungren, che per via del ridefinimento dei distretti congressuali si era candidato per un nuovo seggio. Questa volta Lungren trov\u00f2 molte pi\u00f9 difficolt\u00e0 a farsi riconfermare dagli elettori e alla fine perse di misura contro Bera, che approd\u00f2 cos\u00ec al Congresso.\nAmi Bera \u00e8 sposato con Janine, dalla quale ha avuto una figlia."}
{"id": "4449001", "revid": "63756", "url": "https://it.wikipedia.org/wiki?curid=4449001", "title": "Emblema dell'Oman", "text": "L'emblema dell'Oman \u00e8 il simbolo ufficiale del paese dal 1746, anno di inizio del potere della dinastia Al Bu Sa'idi. Consiste in un khanjar nel fodero al centro di due scimitarre incrociate. \nLa janbiya (o khanjar) \u00e8 il simbolo tradizionale del paese ed appare sulle banconote, sui francobolli, sulla bandiera e sugli aerei militari."}
{"id": "4449003", "revid": "767487", "url": "https://it.wikipedia.org/wiki?curid=4449003", "title": "Quel giorno a Rio", "text": "Quel giorno a Rio (\"Blame It on Rio\") \u00e8 un film statunitense del 1984 diretto da Stanley Donen e interpretato da Michael Caine, Joseph Bologna, Valerie Harper, Michelle Johnson e Demi Moore. \u00c8 un remake del film francese \"Un moment d'\u00e9garement\" del 1977.\nTrama.\nMatthew (nella versione italiana Matteo) \u00e8 un quarantatrenne che porta avanti stancamente il rapporto con la moglie Karen. Insieme all'amico Victor, in procinto di divorziare, e le rispettive figlie, le giovanissime Nicole e Jennifer, decidono di fare un viaggio di distrazione a Rio. La moglie di Matthew a sorpresa parte da sola per un'altra localit\u00e0 turistica a Bahia, per meditare su un matrimonio, a detta di lei, in crisi.\nA Rio la villeggiatura scorre tranquilla con le ragazze che sempre pi\u00f9 libere da inibizioni seguono il vortice vitale della movida brasiliana; Victor gi\u00e0 perfettamente a proprio agio nel ruolo di scapolo libero, passa il tempo a correre dietro le gonne di belle signore in cerca di facili avventure. Solo Matthew non riesce a divertirsi, annoiato di tutto, sino a quando si ritrova solo con Jennifer, ad una festa di matrimonio brasiliano in spiaggia; scoppia la passione. Victor viene messo a conoscenza dalla figlia stessa di questa relazione, senza che lei confessi il nome dell'amante quarantenne; il padre, molto arrabbiato, va in cerca per Rio di questo misterioso amante, per picchiarlo.\nJennifer dichiara a Matthew di essere innamorata di lui sin da bambina; Matthew impaurito da questa relazione da prima la rifiuta poi cede al sentimento, sino a dichiarare a Victor che il misterioso amante della figlia \u00e8 proprio lui e che ama sua figlia. Victor, sentitosi tradito dal migliore amico, decide di tagliare i ponti con lui. Intanto la figlia di Matthew, Nicole, telefona alla madre richiedendone l'intervento senza specificarne le cause.\nKaren vola a Rio e tra una confessione e un tentato suicidio da parte di Jennifer, si scopre che Victor aveva iniziato una relazione con la stessa Karen, ritrovandosi anche lui nel ruolo di amico traditore. Jennifer di ritorno dall'ospedale in compagnia di un giovane medico, sembra avere gi\u00e0 dimenticato la sbandata per lo zio Matteo, decide insieme a Nicole di continuare la vacanza a Rio. Matthew e Karen si rendono conto che non possono stare l'uno lontano dall'altra e partono insieme per Bahia intenzionati a recuperare il loro matrimonio, anche Victor abbandona l'idea del divorzio e torna con la moglie.\nProduzione.\nIl film, diretto da Stanley Donen su una sceneggiatura di Charlie Peters e Larry Gelbart, fu prodotto dallo stesso Donen e da Bruce McNall per la Sherwood Productions. Fu girato a Rio de Janeiro nel marzo del 1983. Il titolo di lavorazione fu \"Love, Rio\".\nPromozione.\nLe tagline sono:\nDistribuzione.\nIl film fu distribuito con il titolo \"Blame It on Rio\" negli Stati Uniti dal 17 febbraio 1984 al cinema dalla Twentieth Century Fox e per l'home video dalla Vestron Video nel 1984.\nAltre distribuzioni:\nAccoglienza.\nCritica.\nSecondo \"il Morandini\" il film \u00e8 \"riuscito a met\u00e0\", \"vorrebbe essere brillante ed \u00e8 triste\". La sceneggiatura risulterebbe \"banale\" ed il film nel complesso \"volutamente amorale\". Secondo Leonard Maltin \"Caine \u00e8 fantastico e la Johnson davvero sexy\"; la sceneggiatura sembrerebbe appartenere ad una \"sitcom al vetriolo\". Il principale difetto risiederebbe nella colonna sonora, troppo invadente e composta da brani troppo noti."}
{"id": "4449004", "revid": "46931", "url": "https://it.wikipedia.org/wiki?curid=4449004", "title": "Blame It on Rio", "text": ""}
{"id": "4449006", "revid": "1305772", "url": "https://it.wikipedia.org/wiki?curid=4449006", "title": "Guy Consolmagno", "text": "Biografia.\nConsolmagno ha studiato dapprima alla University of Detroit Jesuit High School and Academy. In seguito, ha conseguito un Bachelor of Arts (1974) e un Master of Arts (1975) presso il Massachusetts Institute of Technology (MIT). Nel 1978 ha ottenuto un Ph.D. in planetologia presso il Lunar and Planetary Laboratory dell'Universit\u00e0 dell'Arizona, svolgendo poi ricerche post-dottorali e attivit\u00e0 d'insegnamento presso l'Harvard College Observatory e il MIT. Nel 1983 \u00e8 entrato nel Peace Corps, una organizzazione di volontariato statunitense, ed \u00e8 stato inviato per due anni in Kenya, dove ha insegnato astronomia e fisica. Dopo questa esperienza di volontariato, ha ottenuto un posto da \"Assistant Professor\" al Lafayette College di Easton, in Pennsylvania.\nNel 1989 \u00e8 entrato a far parte della Compagnia di Ges\u00f9 prendendo i voti nel 1991, senza mai per\u00f2 venire ordinato sacerdote. Una volta entrato nell'ordine gesuitico, \u00e8 stato assegnato come astronomo della Specola Vaticana, dove fa parte del Vatican Observatory Research Group, prestando servizio anche come curatore della collezione di meteoriti del Vaticano. Oltre a proseguire la sua attivit\u00e0 nel campo della planetologia, si \u00e8 dedicato a studi di filosofia e teologia.\nNel 2000 l'Unione Astronomica Internazionale ha dato il suo nome a un asteroide della fascia principale, 4597 Consolmagno, conosciuto anche come \"Little Guy\". Nel 2014 gli \u00e8 stata conferita la medaglia Carl Sagan per l\"'eccezionale contributo divulgativo in scienze planetarie\" da parte dell'American Astronomical Society.\nIl 18 settembre 2015 \u00e8 nominato direttore della Specola Vaticana.\nStudi e ricerche.\nLa sua ricerca \u00e8 incentrata sui rapporti tra meteoriti e asteroidi e sull'origine e sull'evoluzione dei corpi minori del sistema solare. Autore di oltre 40 articoli scientifici, Consolmagno \u00e8 anche coautore di vari libri di astronomia per il grande pubblico, tradotti in diverse lingue. Nel 1996, ha partecipato all'ANSMET (\"Antarctic Search for Meteorites\"), una campagna di ricerca durante la quale ha scoperto alcuni meteoriti sui campi di ghiaccio dell'Antartide.\nConsolmagno \u00e8 convinto assertore della necessit\u00e0 che scienza e religione procedano l'una a fianco dell'altra, piuttosto che proporsi come ideologie in competizione tra loro. Nel 2006 ha affermato: \"La religione ha bisogno della scienza per tenere a distanza la superstizione e vicino a s\u00e9 la realt\u00e0, per proteggersi dal creazionismo, che, dopo tutto, \u00e8 una forma di paganesimo \u2013 \u00e8 fare del Dio cristiano un dio di natura\". Consolmagno ha ricoperto l'incarico annuale di presidente della \"Division for Planetary Sciences\" della American Astronomical Society da ottobre 2006 a ottobre 2007.\nDivulgazione scientifica.\nConsolmagno \u00e8 conosciuto per il suo impegno nella divulgazione scientifica e astronomica, sia con pubblicazioni, sia con la sua attivit\u00e0 di conferenziere. \u00c8 stato ospite d'onore di vari convegni di fantascienza: \"ConFusion\" e \"Duckon\", nel suo stato di origine, il Michigan, nel 2002; \"Boskone\" nel 2007; \"ConClave\" nel 2009.\nNel 2008 ha partecipato, dietro invito, a \"Science Foo Camp\" (\"Scifoo\"). Nel dicembre del 2009 ha partecipato anche a \"The Colbert Report\" per promuovere il suo libro \"The Heavens Proclaim. Astronomy and the Vatican\", tradotto in italiano come \"L'infinitamente grande. L'Astronomia e il Vaticano\" (2008)."}
{"id": "4449008", "revid": "287204", "url": "https://it.wikipedia.org/wiki?curid=4449008", "title": "Emblema del Qatar", "text": "Lo stemma del Qatar \u00e8 il simbolo ufficiale del paese, adottato nel 1976. \nPanoramica.\nConsiste in un disco sulla cui parte interna gialla sono raffigurate due scimitarre tra le quali si trova una sambuco che naviga sul mare vicino a un isolotto con due palme. \nIl bordo esterno \u00e8 partito orizzontalmente con i colori della bandiera nazionale e nella parte superiore riporta il nome del paese in arabo: \u062f\u0648\u0644\u0629 \u0627\u0644\u0642\u0637\u0631."}
{"id": "4449010", "revid": "287204", "url": "https://it.wikipedia.org/wiki?curid=4449010", "title": "George Naccache", "text": "George Naccache - proprietario del quotidiano libanese di lingua francese \"L'Orient\" - dette vita nel 1936 insieme a Pierre Gemayel e a Charles H\u00e9lou alle Falangi Libanesi, un partito politico libanese che intendeva rappresentare e proteggere i cristiani e i loro interessi politico-economici.\nAbbandon\u00f2 tuttavia le Falangi abbastanza presto, come d'altronde fece anche il futuro presidente H\u00e9lou.\nPi\u00f9 volte ministro dei Lavori Pubblici e dell'Informazione, fu anche ambasciatore del suo Paese in Francia (1966-1967)."}
{"id": "4449014", "revid": "57507478", "url": "https://it.wikipedia.org/wiki?curid=4449014", "title": "Easton, Pennsylvania", "text": ""}
{"id": "4449016", "revid": "113757", "url": "https://it.wikipedia.org/wiki?curid=4449016", "title": "Ludovico Montini", "text": ""}
{"id": "4449021", "revid": "1522738", "url": "https://it.wikipedia.org/wiki?curid=4449021", "title": "Stemma dello Yemen", "text": "Lo stemma dello Yemen \u00e8 il simbolo araldico ufficiale del paese, adottato nel 1990. Raffigura l'aquila di Saladino che porta uno scudo su cui sono raffigurate una pianta di caff\u00e8 e la diga di Ma'rib. Ai lati si trovano due bandiere nazionali, mentre in basso un cartiglio contiene la scritta del nome del paese: \u0627\u0644\u062c\u0645\u0647\u0648\u0631\u064a\u0629 \u0627\u0644\u064a\u0645\u0646\u064a\u0629 (in arabo: \"Al-Jumhuriyyah Al-Yamaniyah\", Repubblica dello Yemen)."}
{"id": "4449025", "revid": "57507763", "url": "https://it.wikipedia.org/wiki?curid=4449025", "title": "Societas Jesu", "text": ""}
{"id": "4449026", "revid": "126257", "url": "https://it.wikipedia.org/wiki?curid=4449026", "title": "Teatro romano di Ercolano", "text": "Il Teatro romano di Ercolano \u00e8 un teatro di epoca romana, sepolto durante l'eruzione del Vesuvio del 79 e ritrovato a seguito degli scavi archeologici dell'antica Ercolano: si tratta del primo edificio in assoluto ad essere scoperto non solo della citt\u00e0 ercolanese, ma anche di tutti quei paesi che furono distrutti dall'eruzione del Vesuvio del 79.\nStoria.\nIl Teatro di Ercolano venne costruito in un'area nei pressi del foro durante la prima fase dell'et\u00e0 augustea, per volere del duoviro Annius Mammianus Rufus, su progetto dell'architetto P. Numisius: poteva contenere circa duemilacinquecento persone ed al suo interno venivano interpretate commedie e satire. Sub\u00ec sicuramente dei danni durante il terremoto di Pompei del 62, al quale seguirono lavori di restauro come testimoniato da alcuni inserti di mattoni e dal rifacimento di pitture in quarto stile; nel 79, durante l'eruzione del Vesuvio, venne ricoperto da una strato di ceneri, lapilli e fango, che solidificandosi produsse un solido strato di tufo, preservandolo nel tempo.\nLa sua scoperta avvenne nel 1710, quando per caso, un contadino, Ambrogio Nocerino, detto Enzechetta, intento a scavare un pozzo per irrigare il suo orto, rinvenne alcuni pezzi di marmo che vendette poi ad un artigiano di Napoli, il quale stava costruendo delle cappelle nelle chiese napoletane: Emanuele Maurizio d'Elboeuf, per il quale l'artigiano lavorava, venuto a conoscenza dei ritrovamenti, acquist\u00f2 il pozzo e inizi\u00f2 le indagini tramite cunicoli sotterranei. Esplor\u00f2 il fronte della scena, il palcoscenico e i tribunalia: tuttavia poco dopo gli scavi furono interrotti per paura di crolli alle abitazioni circostanti ed il sito venne erroneamente riconosciuto come il Tempio di Giove; oltre a numerosi marmi, vennero ritrovate otto statue femminili ed una maschile, alcune conservate al museo di Dresda, altre nella Reggia di Portici ed una, la Flora, posta su una fontana all'interno dell'orto botanico, colonne in marmo africano, cipollino e giallo antico, un architrave inneggiante al console Claudius Pulcher e \"dolia\" in terracotta.\nNel 1738, durante la costruzione della Reggia di Portici, Roque Joaqu\u00edn de Alcubierre, ingegnere del re Carlo III di Spagna, venne a conoscenza del cunicolo e dei suoi ritrovamenti: dopo aver incontrato qualche sterile difficolt\u00e0, ottenne il permesso per avviare delle nuove ricerche, rivenendo anch'egli due statue, di cui una in bronzo, e pezzi di marmo; Marcello Venuti, un erudita del tempo, esaminando tutti i vari reperti, giunse alla conclusione che quella struttura fosse il Teatro e non il Tempio di Giove come inizialmente supposto. Iniziarono cos\u00ec le prime pubblicazioni e mappature del sito, prima con Karl Jakob Weber, che introdusse una tecnica di scavo ordinata e poi con Francesco La Vega, il quale riusc\u00ec a raggiungere il piano di calpestio in cocciopesto tramite l'utilizzo di una pompa idrovora; altri studi furono poi condotti all'inizio del XIX secolo da Fran\u00e7ois Mazois, per poi vivere un periodo di lunga stasi, dovuto all'abbandono degli scavi nel sito di Ercolano. Nel 1847, l'architetto Antonio Niccolini propose di eliminare parte del banco tufaceo in modo tale da permettere almeno alla parte alta della scena di venire alla luce, ma tale proposta venne respinta, mentre nel 1865 venne restaurato l'ingresso per la discesa al teatro. Durante la seconda guerra mondiale fu utilizzato come rifugio antiaereo, mentre brevi campagne di indagine vennero svolte nel 1993 e tra il 1997 ed il 1998 per recuperare un'iscrizione dipinta e parte di una statua: il Teatro resta quindi ancora sepolto sotto la coltre di tufo e visitabile solo attraverso stretti cunicoli.\nDescrizione.\nL'accesso al Teatro \u00e8 consentito tramite una sala, realizzata nel 1750 e poi risistemata nel 1849 per permettere un agevole ingresso ai visitatori: al suo interno sono custodite fotografie delle varie mappe dell'edificio ed un plastico del teatro realizzato nel 1808; dopo aver superato una rampa di scale si giunge ad un'altra sala dove sono esposti pezzi di marmo ritrovati durante gli scavi borbonici, tra cui un capitello in ordine corinzio ed uno ionico in tufo, un plinto e un tronco di colonna in marmo africano. Procedendo per un lungo corridoio si arriva ad un balcone sorretto da mensole in piperno, realizzato nel XVIII secolo, che si affaccia su un pozzo di luce e da cui si vede parte della gradinata della media cavea. Dopo aver percorso un'altra scalinata, si giunge alle prime strutture del teatro: questo \u00e8 orientato da nord-est a sud ovest, interamente realizzato in opera reticolata e cementizia, eccetto la scena e la facciata esterna in laterizi ed \u00e8 sostenuto da sette radiali uniti tramite delle volte; la cavea ha un diametro che varia dai cinquantaquattro ai quarantuno metri e la pavimentazione \u00e8 in lavapesta e cocciopesto.\nLa facciata esterna presenta due ordini di archi a tutto sesto, per un totale di diciassette archi per piano, uguali lungo tutto l'emiciclo, poggianti su piedritti in laterizio: particolare \u00e8 la decorazione della penultima arcata, con lesene, capitelli corinzi e cassettone decorato a stucco ed alla base sono presenti tre basi sulle quali erano poggiate statue di tre togati, di cui una conservata alla Reggia di Portici; tutta la facciata aveva uno zoccolo di colore rosso ed il restante in bianco. La \"summa cavea\" \u00e8 composta da tre grandini, protetta da un parapetto in tufo e cadenzata da tre edicole a nicchia, originariamente rivestite in marmo, che ospitavano statue equestri in bronzo dorato, di cui vennero recuperati i frammenti, poi fusi per ricavarne monete con l'effigie di Carlo III: in particolare \u00e8 ben conservata la nicchia centrale, incassata tra due colonne, realizzata in opera laterizia e stuccata in rosso. Una porta dalla \"summa cavea\" conduce ad uno dei \"tribunalia\", pavimentato in marmo bianco e che conserva nei pressi dalla porta, le travi in legno carbonizzate: nelle sue vicinanze inoltre \u00e8 stata rinvenuta la base di una statua di Marco Nonio Balbo e gli attacchi di un bisellio in bronzo. La \"media cavea\" comprende sedici file di sedili in tufo ed \u00e8 divisa in sei settori tramite sette scalette: originariamente era completamente rivestita in marmo, asportato durante le esplorazioni borboniche e rifinita con una bordatura in marmo bianco, conservato in alcuni punti; su una parte di un muro perimetrale si nota un'intonacatura in rosso con l'abbozzo di un paesaggio alberato. Sette porte quindi permettono l'accesso alla galleria la quale \u00e8 alta e larga circa due metri con volta a botte e realizzata in opera reticolata, intonacata in bianco: alle estremit\u00e0 sono presenti due rampe di scale mentre dal corridoio si accede a piccoli vani, alcuni ancora da esplorare, a forma trapezoidale, dalle varie funzioni, come accesso alla \"summa cavea\" oppure presentano resti di decorazioni pittoriche, soprattutto in primo stile. L\"'ima cavea\", un tempo separata dalla \"media cavea\" tramite lastre di marmo, \u00e8 costituita da quattro gradini, anch'essi ricoperti in marmo.\nL'orchestra ha una forma semicircolare ed era pavimentata con lastre di marmo bianco e giallo antico, di cui rimangono poche tracce: vennero qui ritrovati due seggi in bronzo, dedicati a Balbus e Pulcher. Nei pressi del palcoscenico \u00e8 il \"pulpitium\", realizzato in mattoni e ricoperto in marmo, venne restaurato durante le esplorazioni borboniche da La Vega, il quale ben defin\u00ec le parti rifatte da quelle originali: tuttavia non si ha una visione d'insieme di questa struttura a causa della costruzione di due pilastri voluti da Alcubierre per evitare crolli. La scena \u00e8 in opera laterizia e si divide in due livelli con al centro una grossa esedra con la porta \"regia\" ed ai lati due porte \"hospitales\"; questa era interamente rivestita in marmo ed erano presenti colonne in marmo rosso, giallo antico, cipollino, alabastro ed africano: due colonne di quest'ultimo materiale sono visibili nella cappella della Reggia di Portici, mentre altre potrebbero essere state utilizzate, alterandone la loro forma originaria, nel Duomo e nella chiesa di San Gennaro all'Olmo a Napoli; sulla scena sono presenti due capitelli corinzi, resti dell'architrave e di una cornice a mensola e a cassettoni: da qui inoltre provengono statue femminili, tra cui le due Piccole e la Grande Ercolanense. Il fronte scena era caratterizzato da dieci colonne nelle quali si aprono tre porte e quattro nicchie a forma rettangolare, dove erano custodite altrettante statue, quattro torsi maschili in nudit\u00e0 eroica: le porte danno invece accesso ad una grossa stanza, utilizzata probabilmente come spogliatoio per gli attori; sulla scena si conservano affreschi in quarto stile sui quali spesso si ritrovano graffiti realizzati dagli spettatori. Alle spalle della scena corre un lungo corridoio di circa sette metri, con colonne laterizie in stucco bianco, poggiate su basi in tufo e pavimentato in terra battuta: questo veniva utilizzato dagli spettatori durante gli intervalli dello spettacolo; un altro corridoio sorge lungo il lato ovest con colonne in mattoni e due semicolonne che incorniciano l'ingresso alle parodoi. All'interno del teatro non sono stati ritrovati resti umani, eccetto delle ossa nei pressi di una scala della \"media cavea\", forse appartenenti ad un operaio borbonico."}
{"id": "4449029", "revid": "287204", "url": "https://it.wikipedia.org/wiki?curid=4449029", "title": "Emblema dell'Iran", "text": "L'emblema dell'Iran \u00e8 il simbolo ufficiale del paese, disegnato da Hamid Nadimi e adottato il 9 maggio 1980. Consiste in una stilizzazione della parola Allah in alfabeto arabo-persiano. Il simbolo \u00e8 costituito da quattro mezzelune e una spada, costituendo cinque elementi che rimandano ai pilastri della religione islamica. Al di sopra della spada si trova una \"shadda\", la cui forma ricorda un tulipano, fiore simbolo dei martiri nazionali, coloro che sono morti per il paese."}
{"id": "4449035", "revid": "271907", "url": "https://it.wikipedia.org/wiki?curid=4449035", "title": "Soho Takuan", "text": ""}
{"id": "4449038", "revid": "57508350", "url": "https://it.wikipedia.org/wiki?curid=4449038", "title": "Guy J. Consolmagno", "text": ""}
{"id": "4449046", "revid": "767487", "url": "https://it.wikipedia.org/wiki?curid=4449046", "title": "Stemma dell'Indonesia", "text": "Lo stemma dell'Indonesia (Lambang Negara Indonesia), chiamato Garuda Pancasila, \u00e8 il simbolo araldico ufficiale del paese, adottato l'11 febbraio 1950. Raffigura la divinit\u00e0 Garu\u1e0da (un'aquila giavanese) che sostiene uno scudo diviso in cinque parti, tante quante i principi fondamentali dell'ideologia politica del paese, la Pancasila: nel primo quarto \u00e8 raffigurato un banteng su campo rosso, nel secondo un albero di banyan su campo bianco, nel terzo due spighe di riso e cotone su campo bianco, nel quarto una catena d'oro su campo rosso, nel settore centrale una stella su campo nero. Tra gli artigli l'aquila tiene un cartiglio che riporta il motto del paese: \"Bhinneka Tunggal Ika\" (Unit\u00e0 nella diversit\u00e0)."}
{"id": "4449047", "revid": "33689", "url": "https://it.wikipedia.org/wiki?curid=4449047", "title": "Peire Pelissier", "text": "Biografia.\nDalla \"vida\" sappiamo che\nOltre alla \"cobla\" scambiata con Dalfi d'Alvernia, Pelissier fece un \"partimen\" (\"En Pelizier cauzetz de tres lairos\" ) con Blacatz"}
{"id": "4449049", "revid": "729019", "url": "https://it.wikipedia.org/wiki?curid=4449049", "title": "Ferrovie Nishi-Nippon", "text": "Le , spesso abbreviate col nome di , sono una compagnia di trasporto ferroviario giapponese che gestisce una rete di linee suburbane nell'area di Fukuoka nella prefettura omonima. Oltre ai servizi ferroviari, Nishitetsu possiede diverse societ\u00e0 di trasporti automobilistici.\nStoria.\nLa societ\u00e0 venne fondata nel 1908 e i primi treni iniziarono a viaggiare nel 1911 sulla tranvia di Kitakyushu. Nel frattempo dal 1902 era attiva un'ippovia da Dazaifu a Futsukaichi, e nel 1910 partirono i servizi tranviari a Fukuoka. Le societ\u00e0 si fusero e nel 1924 la Ferrovia del Kyushu univa Fukuoka con Kurume. \nNel 1942 quest'ultima venne fusa con altre quattro societ\u00e0 e nacquero le Ferrovie Nishi-Nippon. \nA partire dal 1987 sono stati installati tornelli di accesso nelle principali stazioni.\nLinee ferroviarie.\nLa rete consta in 106,1 km di rete elettrificata a scartamento normale (1435 mm) la cui spina dorsale \u00e8 la linea principale Tenjin-\u014cmuta.\nTariffe.\nI prezzi mostrati sono relativi agli adulti. Per i bambini fino ai 12 anni si applicano tariffe dimezzate arrotondate per eccesso alla decina superiore."}
{"id": "4449053", "revid": "124042968", "url": "https://it.wikipedia.org/wiki?curid=4449053", "title": "Chiesa della Beata Maria Vergine di tutte le Grazie", "text": "La chiesa della Beata Maria Vergine di tutte le Grazie, chiamata anche chiesa della Luna, chiesa di Santa Maria delle Grazie, chiesa delle Grazie della Portella o pi\u00f9 comunemente chiesa della Grazia vicina, \u00e8 un edificio religioso ed ex ospedale di Favara.\nStoria.\nFu fondata nel 1661, dal sacerdote Antonino Lo Scasso, originario di Naro che ivi vi mor\u00ec e fu sepolto nel 1689. \u00c8 stata ricostruita attorno al 1970 per poi essere completata nel 1975. \u00c8 stata consacrata al pubblico il 25 dicembre dello stesso anno. Sorge in via De Gasperi nel quartiere Luna. La chiesa originaria della Grazia \"vicina\", quartiere contrapposto all'altro Grazia \"lontana\", chiamato anche Portella sorge poco distante dall'attuale. Durante gli anni ottanta un brusco restauro ne ha deturpato notevolmente la struttura e le caratteristiche originarie con la demolizione di alcuni locali dediti ad un posteggio di auto.\n. Attualmente \u00e8 retta dal parroco don Calogero Di Salvo.\nUso ospedaliero.\nDurante la seconda met\u00e0 del 1800, quando l'ospedale della chiesa di San Nicola venne a mancare, attraverso una petizione popolare si pens\u00f2 di trasformare la chiesa in ospedale, per dare sostegno soprattutto alla povera gente.\nNel 1885 Biagio Licata di Baucina don\u00f2 alcuni appezzamenti di terra per ampliare i locali. Ma tra il 1887 ed il 1889 vi fu un grave periodo di crisi economica e la struttura versava in condizioni precarie. L'ospedale venne chiuso definitivamente intorno al 1930, per mancanza di fondi.\nTradizione popolare.\nSecondo una tradizione popolare la chiesetta, con annesso un piccolo convento dedicato a san Marcello, venne edificata in seguito ad un prodigio: un bue, arrivato sul posto dove ora sorge il luogo di culto, si ferm\u00f2 e con le zampe scav\u00f2 nel terreno da dove emerse l'immagine della Madonna delle Grazie."}
{"id": "4449054", "revid": "287204", "url": "https://it.wikipedia.org/wiki?curid=4449054", "title": "Emblema della Thailandia", "text": "L'emblema della Thailandia (\u0e15\u0e23\u0e32\u0e41\u0e1c\u0e48\u0e19\u0e14\u0e34\u0e19\u0e02\u0e2d\u0e07\u0e44\u0e17\u0e22), chiamato Phra Khrut Pha, \u00e8 il simbolo ufficiale del paese. Raffigura la divinit\u00e0 Garu\u1e0da (un'aquila giavanese) che, sebbene adottata ufficialmente solo nel 1911 dal re Vajiravudh, \u00e8 stata il simbolo del paese per secoli. Secondo la mitologia induista e buddista Garuda \u00e8 il messaggero del dio N\u0101r\u0101ya\u1e47a (di cui i re thailandesi si consideravano incarnazione) e serviva a simboleggiare l'autorit\u00e0 del sovrano."}
{"id": "4449056", "revid": "1305772", "url": "https://it.wikipedia.org/wiki?curid=4449056", "title": "Area metropolitana Fukuoka-Kitakyushu", "text": "L' \u00e8 il nome pi\u00f9 comune usato per descrivere l'area metropolitana che gravita intorno alle due maggiori citt\u00e0 del Ky\u016bsh\u016b, in Giappone, ossia Fukuoka e Kitaky\u016bsh\u016b, entrambe nella prefettura di Fukuoka. Altri nomi utilizzati sono conurbazione di Kitakyushu-Fukuoka (\u5317\u4e5d\u5dde\u30fb\u798f\u5ca1\u5927\u90fd\u5e02\u570f), e area metropolitana del Kyushu settentrionale (\u5317\u90e8\u4e5d\u5dde\u5927\u90fd\u5e02\u570f)\nUna delle difficolt\u00e0 principali nella definizione del nome sta nel fatto che la regione in origine si chiamava \"Kitakyushu\", parola diventata ambigua da quando nel 1963 con la fusione di diverse citt\u00e0 si cre\u00f2 la citt\u00e0 di Kitaky\u016bsh\u016b.\nQueste citt\u00e0 possono essere considerate separatamente, ma spesso, vista la vicinanza possono essere intese come un'unica grande area urbana. Inoltre la loro sfera economica, le infrastrutture e i collegamenti si integrano a vicenda. Quest'area metropolitana include anche la citt\u00e0 di Shimonoseki che, per quanto si trovi sull'isola dello Honsh\u016b, \u00e8 \"de facto\" un'estensione di Kitakyushu.\nDefinizione.\nL'area metropolitana \u00e8 composta dalle seguenti aree:"}
{"id": "4449061", "revid": "729019", "url": "https://it.wikipedia.org/wiki?curid=4449061", "title": "Gran Premio motociclistico delle Nazioni 1983", "text": "Il Gran Premio motociclistico delle Nazioni 1983 fu la terza gara del motomondiale 1983. Si disput\u00f2 il 24 aprile 1983 sull'Autodromo Nazionale di Monza e vide le vittorie di Freddie Spencer nella classe 500, di Carlos Lavado nella classe 250, di \u00c1ngel Nieto nella classe 125 e di Eugenio Lazzarini nella classe 50.\nClasse 250.\n36 piloti alla partenza.\nClasse 125.\n38 piloti alla partenza.\nClasse 50.\n38 piloti alla partenza."}
{"id": "4449062", "revid": "124123", "url": "https://it.wikipedia.org/wiki?curid=4449062", "title": "Jacob Bronowski", "text": "Biografia.\nQuand'era ancora bambino la sua famiglia si trasfer\u00ec prima in Germania durante la Prima guerra mondiale, e poi nel Regno Unito nel 1920, dove prese la cittadinanza britannica. Vinse una borsa di studio per l'Universit\u00e0 di Cambridge, dove studi\u00f2 matematica.\nAnalisi e ricerca militare.\nDurante la Seconda guerra mondiale Bronowski ha lavorato in operazione di ricerca per il Ministro della sicurezza nazionale del Regno Unito, dove ha sviluppato approcci matematici alla strategia di bombardamento per la RAF.\nAlla fine della guerra, Bronowski ha partecipato ad un gruppo di scienziati e ingegneri civili Britannici visitando il Giappone per documentare gli effetti dei bombardamenti atomici di Hiroshima e Nagasaki e le sue implicazioni per il futuro della difesa civile UK. Bronowski, insieme con il Professor W. N. Thomas della Cardiff University, ha prodotto il documento segreto \"Rapporto della missione britannica in Giappone su una ricerca sugli effetti delle bombe atomiche di Hiroshima e Nagasaki\", che \u00e8 stato divulgato ai vari dipartimenti governativi e consultato nella progettazione dei futuri edifici pubblici del Regno Unito."}
{"id": "4449065", "revid": "564451", "url": "https://it.wikipedia.org/wiki?curid=4449065", "title": "Fukuoka-Kitakyushu", "text": ""}
{"id": "4449066", "revid": "830939", "url": "https://it.wikipedia.org/wiki?curid=4449066", "title": "Giuseppe Turrini", "text": "Dopo aver partecipato alle Cinque Giornate di Milano e trascorso un periodo da rifugiato politico a Torino, divenne nel 1860 docente di filologia all'universit\u00e0 di Bologna. Fu grande traduttore e pubblic\u00f2 una raccolta dei \"Veda\"."}
{"id": "4449068", "revid": "217830", "url": "https://it.wikipedia.org/wiki?curid=4449068", "title": "Gran Premio motociclistico d'Italia 1983", "text": ""}
{"id": "4449070", "revid": "1718925", "url": "https://it.wikipedia.org/wiki?curid=4449070", "title": "Stemma del Turkmenistan", "text": "Lo stemma del Turkmenistan (T\u00fcrkmenistany\u0148 gerbi) \u00e8 il simbolo ufficiale del paese, adottato nel 1991. Consiste nel simbolo islamico del Rub' al-Hizb verde con bordi dorati al centro del quale, tra due spighe di grano e una mezzaluna con alcune stelle, si trova un disco la cui parte esterna rossa riporta cinque trame di tappeto (simbolo delle cinque maggiori trib\u00f9), mentre all'interno \u00e8 raffigurato un cavallo Akhal-Teke in un cerchio blu."}
{"id": "4449071", "revid": "466539", "url": "https://it.wikipedia.org/wiki?curid=4449071", "title": "Discorso ai quadri di base", "text": "Discorso ai quadri di base (Message to the Grass Roots in lingua originale) \u00e8 il nome con cui \u00e8 conosciuto un intervento pubblico di Malcolm X tenuto il 10 novembre 1963 nella Chiesa Battista \"King Salomon\" di Detroit durante una conferenza di alcuni esponenti del Coucil for Human Right. Si tratta di uno degli ultimi discorsi pronunciati da Malcolm X prima di uscire dalla Nation of Islam\nStoria.\nVerso la fine del 1963 era in programma un congresso dei quadri del Coucil for Human Right di Detroit. Quando il reverendo Franklin, presidente dell'associazione, tent\u00f2 di dare una svolta conservatrice all'evento impedendo ai nazionalisti neri e ai membri del Freedom Now Party di prendervi parte, il reverendo Albert Cleage si dimise dal comitato esecutivo e convoc\u00f2 un parallelo congresso dei quadri di base del Nord, che si svolse negli stessi giorni. Malcolm X fu uno dei tre relatori dell'evento conclusivo, una grande manifestazione pubblica nella \"King Salomon Church\", e il pubblico, quasi interamente composto da neri e in prevalenza da non musulmani, mostr\u00f2 di apprezzare moltissimo le sue parole, interrompendolo pi\u00f9 volte con applausi e risate.\nContenuto.\nIl nemico comune.\nAll'inizio del discorso Malcolm X pone l'accento sull'esperienza che accomuna tutti gli afroamericani, a prescindere dal credo religioso o politico:\nMalcolm X asserisce quindi che tutti gli afroamericani dovrebbero unirsi perch\u00e9 condividono lo stesso nemico: l'uomo bianco, oppressore e sfruttatore. Per rafforzare il concetto fa riferimento alla Conferenza di Bandung del 1955, che vide riuniti i rappresentanti dei Paesi asiatici e africani, sottolineando come il collante che rese possibile l'incontro fu l'esistenza di un comune nemico, l'Europa colonizzatrice, che permise il superamento delle differenze religiose e politiche tra gli Stati partecipanti.\nRivoluzione nera e rivoluzione negra.\nSuccessivamente viene delineata la differenza tra rivoluzione nera (\"black\") e rivoluzione negra (\"nigger\") a partire dall'esperienza storica. Vengono quindi analizzate la rivoluzione americana, francese, russa e cinese, oltre che le rivoluzioni dei neri in Africa, come la Guerra d'Algeria e la lotta anticoloniale dei Mau-Mau in Kenya, sottolineando che si sono tutte caratterizzate per lo spargimento di sangue.\nPertanto accusa quella che definisce \"rivoluzione dei negri\" di essere l'unica che pretenderebbe di essere nonviolenta:\nNegro dei campi e negro da cortile.\nCome gi\u00e0 aveva fatto in un discorso precedente, Malcom X fa una digressione storica sullo schiavismo per tracciare una profonda spaccatura tra \"negro da cortile\" (\"house negro\") e \"negro dei campi\" (\"field negro\"). Gli schiavi del primo tipo, addetti alla casa del padrone, erano una stretta minoranza: ben vestiti e ben nutriti, vivevano accanto al padrone e lo amavano pi\u00f9 di se stessi. Le masse che lavoravano nei campi, invece, erano la grande maggioranza. Mangiavano avanzi, indossavano vecchi abiti smessi, abitavano nelle baracche e venivano bastonati dalla mattina alla sera. Odiavano il padrone e sarebbero fuggiti da lui alla prima occasione.\nMalcolm X sottolinea quindi la persistenza delle due categorie e contrappone la massa, di cui anch'egli fa parte, ai moderni \"negri da cortile\" o \"zii Tom del ventesimo secolo\", che sono interessati a vivere e lavorare pacificamente tra i bianchi e vengono usati da questi per tenere sotto controllo la massa e mantenerla passiva e nonviolenta.\nLa Marcia su Washington.\nIl discorso viene concluso da un'aspra critica verso la Marcia su Washington per il lavoro e la libert\u00e0, manifestazione politica a sostegno dei diritti civili ed economici degli afroamericani che ebbe luogo a Washington il 28 agosto 1963. Malcolm X sostiene che l'impeto delle masse arrabbiate alla base della manifestazione venne spento dai leader delle principali organizzazioni afroamericane, i cosiddetti \"Big Six\", che imposero un rigido controllo sull'evento, svuotandolo del suo potenziale e trasformandolo in \"un circo\".\nAnalisi.\nQuesto discorso \u00e8 uno degli ultimi pronunciato da Malcolm X prima di uscire dalla Nation of Islam e alcuni analisti, come il teologo James Hal Cone, hanno descritto il discorso come il pi\u00f9 \"politico\" pronunciato da Malcolm X in quel periodo, sottolineando come molti dei messaggi andassero oltre gli insegnamenti della Nation of Islam.\nAlcuni temi sviluppati nel discorso ai quadri di base, come la distinzione tra \"rivoluzione nera\" e \"rivoluzione negra\", o quella tra \"negri dei campi\" e \"negri da cortile\", erano diventati un tema ricorrente nei discorsi di Malcolm X."}
{"id": "4449073", "revid": "11959", "url": "https://it.wikipedia.org/wiki?curid=4449073", "title": "Alfred Naqqache", "text": ""}
{"id": "4449075", "revid": "125739049", "url": "https://it.wikipedia.org/wiki?curid=4449075", "title": "Brigata marina &quot;San Marco&quot;", "text": "La Brigata Marina \"San Marco\" \u00e8 una grande unit\u00e0 anfibia, ovvero di fanteria di marina, della Marina Militare costituita il 1\u00ba marzo 2013, con la riorganizzazione della Forza da Sbarco della Marina. Riprende le tradizioni della prima \"Brigata Marina\" costituita dalla Regia Marina nel 1915.\nHa il suo comando a Brindisi.\n\u00c8 inquadrata nella componente anfibia interforze Forza di proiezione dal mare, il cui comandante \u00e8 lo stesso contrammiraglio comandante della Brigata Marina San Marco.\nStoria.\nIl reggimento.\nIl 26 gennaio 1815 il Reggimento \"La Marina\" del Regno di Sardegna (costituito nel 1717) venne ampliato, diventando \"Brigata di Marina\": al reggimento di marinai si aggiungeva un reggimento di fanteria. Con questa composizione, la formazione partecip\u00f2 nel 1848 alla prima guerra di indipendenza, rendendosi onore nelle battaglie di Novara, Goito, Pastrengo e Peschiera, e poi sciolta.\nRicostituito come reggimento nel 1861 nella Regia Marina, partecip\u00f2 alla battaglia di Lissa e fu poi soppresso come arma nel 1878, per volere dell'ammiraglio Benedetto Brin.\nUnit\u00e0 di fanteria di marina furono protagoniste della prima missione militare di coalizione all'estero, nel 1900 in un Corpo di spedizione italiano in Cina.\nLa nascita della \"Brigata\".\nLa prima \"Brigata Marina\" venne costituita dalla Regia Marina nel 1915, in via non ufficiale, all'inizio della prima guerra mondiale. Il corpo era composto da un reggimento di tre battaglioni di fucilieri (poi aumentati a cinque), e da un'unit\u00e0 di artiglieria. La Brigata non essendo costituita ufficialmente, non era dotata di bandiera di combattimento. La Brigata, inserita nei ranghi della 3\u00aa Armata del duca d'Aosta, fu impegnata nella difesa di Venezia, citt\u00e0 che sub\u00ec diversi attacchi dagli austriaci con assalti via mare e via terra. Vista l'importanza strategica della citt\u00e0, e il grande pericolo che correva, vennero raccolti alla difesa tutti i marinai distaccati nella zona di Venezia, per costituire una brigata di fucilieri di marina, che mantenne il nome di \"Brigata Marina\". \nCombatt\u00e9 anche sul fronte del Piave, con il Reggimento Marinai sul Piave.\nCon la fine del conflitto, vennero riconosciuti i meriti della Brigata Marina, che nel 1918 ricevette finalmente la bandiera di guerra.\nA partire dal 17 marzo 1919, con decreto di Vittorio Emanuele III di Savoia la Brigata fu costituita come Reparto di Fanteria di Marina, e il successivo 25 marzo il reparto ebbe il nome di San Marco, patrono della citt\u00e0 di Venezia, con la forza di \"Reggimento\".\nNel 1925 il reggimento San Marco fu impiegato in Cina, nel 1936 durante la guerra d'Etiopia e nel 1939 nell'invasione dell'Albania.\nDurante la seconda guerra mondiale oper\u00f2 in particolare sul fronte del Nord Africa, giungendo nel gennaio 1943 alla forza di sette battaglioni. Dal 1944, nella RSI, fu costituita la 3\u00aa Divisione fanteria di marina San Marco.\nIl raggruppamento.\nNel dopoguerra fu ricostituito dalla Marina Militare nel 1964 come battaglione e la sede trasferita a Taranto, e prese parte alla prima missione all'estero dal dopoguerra, in Libano nel 1982. Dal 1991 divenne reggimento e spostato a Brindisi.\nNel 1995 nasce il \"Raggruppamento anfibio San Marco\" (GRUPANF) composto da due reggimenti.\nIl 23 novembre 1996 entra a far parte della forza da sbarco congiunta italo-spagnola, la SILF (\"Spanish Italian Landing Force\"), destinata ad operare nei teatri di combattimento internazionali per conto della NATO.\nLa SILF viene strutturata in forma di Brigata anfibia, composta da due reggimenti di manovra, di cui uno \u00e8 il \"San Marco\", da artiglierie e armi di supporto anticarro ed antiaeree, ricognitori e demolitori, genieri, elicotteri e supporto aereo, IFV e mezzi da combattimento o assalto.\nIl 1\u00ba ottobre 1999 \u00e8 stata creata la \"Forza da sbarco della Marina Militare\", al comando di un contrammiraglio, di stanza a Brindisi, e sono stati inquadrati due reggimenti, il Reggimento \"San Marco\" e il Reggimento \"Carlotto\", entrambi comandati da un capitano di vascello.\nAlle dipendenze anche il Gruppo mezzi da sbarco, comandato da un capitano di fregata, con a disposizione unit\u00e0 del tipo MEN, MDN e MTM.\nNel 2007 la forza da sbarco viene inquadrata nella interforze Forza di proiezione dal mare.\nLa ricostituzione della Brigata Marina.\nDal 1\u00ba marzo 2013, con una riconfigurazione e l'incorporamento del Servizio difesa installazioni, l'unit\u00e0 \u00e8 stata ridenominata \"Brigata Marina \"San Marco\"\", sempre con sede a Brindisi, ma basata su tre Reggimenti (1\u00b0, 2\u00b0 e 3\u00b0) e un Battaglione Scuole, il \"Caorle\" (autonomo dal 2015). Ammonta complessivamente a circa 3.800 fucilieri di marina.\nIl Comando della Forza Anfibia (COMFORAN), alle dirette dipendenze del Comandante in Capo della Squadra Navale (CINCNAV) \u00e8 il comando sovraordinato della brigata.\nLe unit\u00e0.\nLa Brigata Marina \"San Marco\" \u00e8 cos\u00ec costituita:\nComando.\nIl comando \u00e8 retto da un contrammiraglio, che dipende direttamente dal Comandante in Capo della Squadra Navale. Il comandante \u00e8 anche al vertice dell'unit\u00e0 interforze Forza di proiezione dal mare.\nComandante della Brigata dal 20 Giugno 2020 \u00e8 il contrammiraglio Luca Anconelli.\nMezzi navali.\nLa brigata pu\u00f2 contare oggi su tre navi da assalto anfibio LPD costruite da Fincantieri della classe San Giorgio: \nOgni nave pu\u00f2 trasportare un intero battaglione di 300 uomini e 36 veicoli corazzati ed \u00e8 inoltre dotata di una pista di atterraggio capace di ospitare tre elicotteri.\nFino al 1988 il compito era svolto da due obsolete navi di costruzione statunitense, la \"Grado\" e la \"Caorle\", acquisite nel 1972, e prima ancora da due unit\u00e0, sempre di origine statunitense, \"Etna\" e \"Anteo\", acquisite nel 1962 che avevano affiancato le vecchie unit\u00e0 della classe Vesuvio e che nel loro compito erano state a loro volta affiancale dalla \"Andrea Bafile\", altra unit\u00e0 proveniente dalla US Navy.\nA poppa, le tre unit\u00e0 della classe San Giorgio ospitano un bacino allagabile, che immette direttamente sul mare e consente lo sbarco rapido dei veicoli anfibi.\nSupporto aereo.\nPer il supporto aereo il reggimento impiega elicotteri AgustaWestland EH-101 ASH / TTH e Agusta-Bell AB 212, raggruppati nel Nucleo Lotta Anfibia del 4\u00ba Gruppo Elicotteri, situato nella Stazione di Grottaglie dell'Aviazione Navale.\nGli aeromobili in dotazione hanno ricevuto opportune modifiche per questo compito. Gli elicotteri nella versione \"eliassalto\" per il supporto alle forze anfibie e alle forze speciali, sono privi di sensori radar, sonar e FLIR e sono equipaggiati di due mitragliatrici da 12,7 mm, due mitragliere brandeggiabili MG 42/59 lanciarazzi e sistema integrato di autoprotezione passivo (SIAP) e attivo, con sensori antimissile e sistema di lancio automatico di falsi bersagli radar (chaffs) e IR (flares) per la sopravvivenza in territorio ostile.\nSono entrati in linea, per sostituire progressivamente i AB 212, dieci NHIndustries NH90 nella versione da assalto marittimo (ASH).\nMezzi ed equipaggiamenti.\nVeicoli.\nIl supporto meccanizzato \u00e8 fornito principalmente dai veicoli corazzati anfibi AAV-7A1, oltre che da altri veicoli leggeri. Gli AAV7 saranno presto sostituiti dal SuperAV Iveco.\nInno.\nL\"'Inno a San Marco\", \u00e8 l'inno delle Fanterie di Marina italiane, a partire dagli anni '30 del XX secolo. Il testo della canzone fu scritto da Mario Roselli Cecconi e musicato da Luigi Musso. L'inno venne presentato a S.A.R. il Duca D'Aosta come Marcia del Reggimento Marinai sul Piave e pubblicato originariamente con il titolo \"Le Camicie Grigie\", venne poi conosciuto e diffuso come \"Inno del reggimento Marina \"San Marco\" dal 1932."}
{"id": "4449077", "revid": "767487", "url": "https://it.wikipedia.org/wiki?curid=4449077", "title": "Un rebus per l'assassino", "text": "Un rebus per l'assassino (\"The Last of Sheila\") \u00e8 un film del 1973 diretto da Herbert Ross.\n\u00c8 un thriller giallo statunitense con Richard Benjamin, Dyan Cannon, James Coburn e James Mason.\nTrama.\nClinton Green, ricco produttore cinematografico, invita sul proprio yacht, per una crociera nel Mediterraneo l'anziano regista Philip Dexter, l'attrice Alice Wood e suo marito Anthony, l'agente pubblicitaria Christine e il soggettista Tom con la moglie Lee. Pi\u00f9 che a intrattenerli, pero', Clinton mira a scoprire chi di loro abbia investito e ucciso, un anno prima, la propria giovane consorte, Sheila. Per riuscirci, egli escogita un complicato gioco della verit\u00e0 basato sui vizi segreti dei suoi ospiti. Durante una sosta in un'isola, pero', e precisamente tra le mura di un antico convento abbandonato, Clinton finisce misteriosamente assassinato. Ricostruendo i movimenti dei suoi cinque compagni, Tom si propone di individuare l'omicida e ottiene lo scopo inducendo Lee a confessarsi colpevole, sia della morte di Sheila che dell'uccisione di Green. Poche ore dopo, Lee viene trovata morta. In apparenza, il suo sembra un suicidio. Attento osservatore, pero', Dexter indaga e riflette per suo conto, finch\u00e9 scopre che Lee \u00e8 stata uccisa dal marito, amante di Alice. Smascherato, Tom se la cava accettando di impiegare Dexter nel film che entrambi ricaveranno dalla loro vicenda.\nProduzione.\nIl film, diretto da Herbert Ross su una sceneggiatura di Anthony Perkins e Stephen Sondheim, fu prodotto da Herbert Ross per la Warner Bros. Pictures e girato in Francia (ad Antibes, negli Studios de la Victorine a Nizza e all'\u00cele Saint-Honorat). Il brano della colonna sonora \"Friends\", cantato da Bette Midler, fu composto da Mark Klingman e William Charles (parole e musica)\nDistribuzione.\nIl film fu distribuito con il titolo \"The Last of Sheila\" negli Stati Uniti dal 14 giugno 1973 (premi\u00e8re al Festival di Cannes il 16 maggio 1973) al cinema dalla Warner Bros. Pictures.\nAltre distribuzioni:\nCritica.\nSecondo il Morandini, nonostante gli assegni 3 stelle su 5, il film \u00e8 \"tanto complicato che \u00e8 quasi impossibile seguirne l'intreccio\". Secondo Leonard Maltin il film \u00e8 \"\".\nPromozione.\nLe tagline sono:"}
{"id": "4449080", "revid": "287204", "url": "https://it.wikipedia.org/wiki?curid=4449080", "title": "Chris Kuper", "text": "Carriera professionistica.\nDenver Broncos.\nKuper fu scelto nel corso del quinto giro del Draft 2006 dai Denver Broncos. Nella sua stagione da rookie disput\u00f2 una sola partita. Trov\u00f2 pi\u00f9 spazio nell'annata successiva in cui disput\u00f2 tutte le 16 partite della stagione regolare, 11 delle quali come titolare. Negli anni successivi divenne un titolare indiscusso della linea offensiva del Broncos. Il 4 giugno 2010, Kuper firm\u00f2 un contratto quinquennale da 25 milioni di dollari con Denver, venendo nominato anche uno dei capitani offensivi della squadra. L'11 marzo 2014 annunci\u00f2 il proprio ritiro."}
{"id": "4449081", "revid": "830939", "url": "https://it.wikipedia.org/wiki?curid=4449081", "title": "Jorge Lavelli", "text": "Esord\u00ec nel 1963 con \"Le mariage\" di Witold Gombrowicz, delineando la sua natura di regista ironico, ma legato all'esternazione di sentimenti profondi.\nMise in scena opere di Eug\u00e8ne Ionesco, Fran\u00e7ois Billetdoux, Steven Berkoff, Thomas Bernhard, George Tabori, Tony Kushner e Brian Friel. Dal 1987 al 1996 fu direttore del \"Th\u00e9\u00e2tre nationale de la colline\"."}
{"id": "4449082", "revid": "287204", "url": "https://it.wikipedia.org/wiki?curid=4449082", "title": "Puzzle Bobble 2", "text": ", conosciuto nelle sale giochi americane ed europee con il titolo Bust-a-Move Again e come Bust-a-Move 2 nelle conversioni su console, \u00e8 un videogioco rompicapo, seguito di \"Puzzle Bobble\".\nVenne sviluppato e pubblicato da Taito nelle sale nel 1995 e, successivamente, distribuito da varie compagnie su PlayStation, Sega Saturn, Game Boy, Nintendo 64 e sui computer basati su Microsoft Windows. Inoltre il gioco \u00e8 stato incluso all'interno di \"Taito Legends 2\", dove \u00e8 presente la versione americana ed infine il 10 settembre 2008 \u00e8 stato reso disponibile per la distribuzione digitale nella sua edizione PlayStation su PlayStation Network ma esclusivamente in Giappone.\nModalit\u00e0 di gioco.\n \nIl gameplay di \"Puzzle Bobble 2\" \u00e8 rimasto invariato rispetto al precedente episodio. Tuttavia vengono introdotti due nuovi tipi di bolla, quella con la stella che permette di eliminare tutti dello stesso colore, e quella trasparente non scoppiabile che si elimina solo facendola cadere dal campo. La originale arcade propone tre diverse modalit\u00e0:\nInfine, alcune versioni casalinghe come quella per PlayStation, includono una quarta modalit\u00e0 detta \"\"Time Attack\" dove le regole rimangono le medesime di Puzzle, solo che in quest'occasione si dovr\u00e0 cercare di ottenere il tempo migliore facendo scoppiare tutte le bolle per un totale di cinquanta percorsi differenti. Si pu\u00f2 anche tentare di battere i record registrati precedentemente oppure quelli dell'altro rivale, nel caso si svolga una partita tra due giocatori.\nPersonaggi.\nOltre ai due draghetti antropomorfi protagonisti (Bub e Bob), sono stati introdotti per la prima volta nella serie dei personaggi inediti, qui di seguito elencati:\n\"Puzzle Bobble 2X\".\nSuccessivamente alla distribuzione su console del gioco, venne rilanciato sul mercato con i nomi in Giappone e Bust-a-Move 2X in Nord America ed Europa, con alcune caratteristiche aggiuntive tra cui un set alternativo di livelli opzionali e nuove animazioni, tra cui alcune natalizie.\nLe conversioni del gioco per Microsoft Windows e Sega Saturn sono delle versioni rivisitate di \"Bust-a-Move 2X\" con l'aggiunta di un editor per i livelli Inoltre quest'edizione usc\u00ec anche su PlayStation diverso tempo dopo alle precedenti."}
{"id": "4449086", "revid": "834750", "url": "https://it.wikipedia.org/wiki?curid=4449086", "title": "Some Kind Of Bliss", "text": ""}
{"id": "4449089", "revid": "830939", "url": "https://it.wikipedia.org/wiki?curid=4449089", "title": "Fran\u00e7ois Billetdoux", "text": "Scrittore di opere spesso ascrivibili al teatro dell'assurdo, infarcite di umorismo nero, che trattano l'insensatezza di tante norme e abitudini umane. \nHa anche interpretato e messo in scena alcune delle sue opere.\nFu presidente della Soci\u00e9t\u00e9 des gens des lettres nel 1972.\nFu cofondatore della SCAM (\"Soci\u00e9t\u00e9 civile des auteurs multim\u00e9dia\", societ\u00e0 francese che gestisce diritti d'autore) e membro del \"Conseil du d\u00e9veloppement culturel\" (organo consultivo del ministero francese della cultura) dal 1971 al 1973.\n\u00c8 padre dell'attrice Virginie Billetdoux e della scrittrice Rapha\u00eble Billetdoux."}
{"id": "4449096", "revid": "46931", "url": "https://it.wikipedia.org/wiki?curid=4449096", "title": "\u00cele Saint-Honorat", "text": ""}
{"id": "4449097", "revid": "767487", "url": "https://it.wikipedia.org/wiki?curid=4449097", "title": "Jason Hunter", "text": "Carriera universitaria.\nNei 4 anni con gli Appalachian State Mountaineers vinse i seguenti premi:\nCarriera professionistica.\nGreen Bay Packers.\nHunter firm\u00f2 come free agent con i Green Bay Packers dopo non esser stato scelto nel draft NFL 2006. Debutt\u00f2 come professionista il 24 settembre dello stesso anno contro i Detroit Lions. Nella sua stagione da rookie recuper\u00f2 un importante \"onside kick\". Nel 2007 divenne un giocatore importante per gli special team, recuperando un fumble e totalizzando 15 tackle.\nNella settimana 11 del 2008 contro i Chicago Bears ritorn\u00f2 un fumble di 55 yards in touchdown. Il 16 marzo 2009 rifirm\u00f2 con i Packers, ma il 4 maggio venne svincolato. Con Green Bay gioc\u00f2 in totale 42 partite, nessuna delle quali come titolare.\nDetroit Lions.\nDue giorni dopo firm\u00f2 con i Lions per un anno a 1,010 milioni di dollari. Totalizz\u00f2 14 partite di cui 9 da titolare nel ruolo di defensive end. Il 23 marzo 2010 firm\u00f2 un contratto annuale per 1,759 milioni di dollari, ma il 16 agosto venne rilasciato.\nDenver Broncos.\nIl 20 agosto 2010 firm\u00f2 un contratto biennale per un valore di 1,495 milioni di dollari con i Denver Broncos. Nel suo primo anno gioc\u00f2 16 partite di cui 12 da titolare nel nuovo ruolo di outside linebacker. Nella stagione 2011 gioc\u00f2 16 partite di cui 2 da titolare ritornando nel ruolo di defensive end.\nIl 29 marzo 2012 firm\u00f2 un altro anno per 700.000 dollari, ma a causa di un infortunio al tricipite salt\u00f2 l'intera stagione.\nOakland Raiders.\nIl 13 marzo 2013 dopo esser diventato free agent firm\u00f2 un contratto annuale del valore di 840.000 dollari. Nella prima settimana contro gli Indianapolis Colts mise a segno il suo primo sack stagionale di 13 yard ai danni di Andrew Luck su una situazione di \"quarto&amp;1\" nella met\u00e0 campo dei Raiders. Nella settimana 3 contro i Denver Broncos recuper\u00f2 un fumble ritornandolo per 15 yard."}
{"id": "4449100", "revid": "46931", "url": "https://it.wikipedia.org/wiki?curid=4449100", "title": "The Last of Sheila", "text": ""}
{"id": "4449101", "revid": "767487", "url": "https://it.wikipedia.org/wiki?curid=4449101", "title": "Roger Strickland", "text": "Carriera.\nDopo una stagione alla University of Notre Dame e tre alla Jacksonville University, venne selezionato al primo giro del Draft NBA 1963 come prima scelta (ottava assoluta) dai Los Angeles Lakers. Venne poi girato ai Baltimore Bullets, con cui esord\u00ec il 16 ottobre 1963."}
{"id": "4449102", "revid": "599013", "url": "https://it.wikipedia.org/wiki?curid=4449102", "title": "Steve Devine", "text": "Biografia.\nNativo del Nuovo Galles del Sud, Devine giunse fino a rappresentare l'Australia a livello Under-21 e di Nazionale a sette, nel 1998; in quello stesso anno fu reclutato in Nuova Zelanda nella selezione provinciale di Auckland e, a partire dall'anno successivo, anche dei Blues, \"franchise\" che rappresenta Auckland in Super Rugby.\nPer tutta la carriera fu legato alla provincia di Auckland e ai Blues, disputando complessivamente 148 incontri (di cui 70 in Super Rugby).\nDel 2002 \u00e8 l'esordio negli all blacks, in occasione di un incontro del tour di fine anno a Londra contro l'.\nPrese poi parte alla , disputandovi le sue ultime partite internazionali e aggiudicandosi il terzo posto finale in tale competizione.\nAttivo fino al 2007, affront\u00f2 in carriera diverse commozioni cerebrali; l'ultima, la pi\u00f9 seria, lo lasci\u00f2 con cefalee e vuoti di memoria, che indussero i sanitari cui si era rivolto per consulto a consigliargli l'immediato ritiro dall'attivit\u00e0 agonistica, cosa che fece nell'ottobre di quell'anno, a 31 anni ancora da compiere.\nDal 2010 \u00e8 il team manager della formazione provinciale di Auckland nel National Provincial Championship."}
{"id": "4449111", "revid": "446353", "url": "https://it.wikipedia.org/wiki?curid=4449111", "title": "Bombardamento di Fort Lamy", "text": "Il bombardamento di Fort Lamy fu un episodio della campagna dell'Africa occidentale della seconda guerra mondiale: il 21 gennaio 1942 un solitario bombardiere Heinkel He 111 della Luftwaffe tedesca, partito da una pista in Libia, attacc\u00f2 la base aerea francese di Fort Lamy (attuale N'Djamena) nel Ciad meridionale, dopo un volo di 2.000 chilometri sopra il deserto del Sahara; l'incursione fu un successo, portando alla distruzione di un vasto quantitativo di carburante immagazzinato nella base oltre a 10 aerei a terra.\nSulla via del rientro, il velivolo tedesco fu costretto a un atterraggio di emergenza in pieno deserto a causa della mancanza di carburante, ma dopo una settimana l'equipaggio fu soccorso e recuperato dalle forze dell'Asse.\nAntefatti.\nLa colonia del Ciad fu il primo territorio d'oltremare francese a rispondere all'appello lanciato dal generale Charles de Gaulle alla vigilia della sconfitta degli Alleati nella campagna di Francia del maggio-giugno 1940: il governatore F\u00e9lix \u00c9bou\u00e9 proclam\u00f2 il 3 luglio 1940 l'adesione della colonia al movimento della Francia Libera, intenzionato a portare avanti la guerra contro l'Asse nonostante la capitolazione della Francia, e il Ciad divenne quindi una base sicura per le incursioni delle forze francesi e del Long Range Desert Group britannico contro i presidi italiani nel sud della Libia (azioni culminate il 1\u00ba marzo 1941 con la presa dell'oasi di Cufra); l'aeroporto della capitale Fort Lamy divenne inoltre uno scalo intermedio lungo la rotta di rifornimento aereo tra la base alleata de Il Cairo e i porti dell'Africa occidentale.\nL'idea di attaccare la base alleata di Fort Lamy fu proposta da Theo Blaich, un ex piantatore ed esploratore tedesco divenuto capitano della Luftwaffe: la proposta di sferrare un massiccio attacco contro la base fu scartata dall'alto comando tedesco, ma l'idea di lanciare almeno una limitata incursione aerea fu bene accolta da Erwin Rommel, comandante del Deutsches Afrikakorps, che vi vide anche un modo per distrarre gli Alleati dalla sua imminente offensiva sul fronte libico prevista per il 21 gennaio 1942.\nVerso la fine di gennaio del 1942 Blaich concentr\u00f2 la sua piccola unit\u00e0 (Sonderkommando Blaich) presso la base aerea italiana di Hon, nel centro della Libia: la formazione comprendeva un bombardiere Heinkel He 111 tedesco, distaccato dal Fliegerf\u00fchrer Afrika, e un Savoia-Marchetti S.M.81 italiano con funzioni di supporto logistico; all'equipaggio tedesco dello He 111 fu aggregato, in qualit\u00e0 di navigatore, il maggiore italiano Roberto Vimercati Sanseverino, esploratore e buon conoscitore della regione sahariana. Il 20 gennaio i due velivoli si trasferirono presso il \"Campo Uno\", una striscia di deserto nel sud della Libia favorevole all'atterraggio di velivoli, scoperta e segnata dallo stesso Sanseverino durante un safari nel 1935: la pista fu attrezzata come base improvvista e lo He 111 preparato per l'incursione prevista per l'indomani.\nL'incursione.\nAlle 08:00 del 21 gennaio lo He 111, pilotato dal tenente Franz Bohnsack, decoll\u00f2 dal \"Campo Uno\" alla volta di Fort Lamy, dopo essere stato caricato con 1.000 galloni di carburante e sedici bombe da 50 chili l'una; a dispetto degli incoraggianti bollettini meteo iniziali, il tempo si mantenne brutto per quasi tutto il viaggio, portando a un consumo di carburante superiore a quanto inizialmente calcolato. Verso le 12:00 il velivolo arriv\u00f2 in vista del Lago Ciad, importante punto di riferimento nel bel mezzo del deserto, e la navigazione pot\u00e9 farsi pi\u00f9 accurata nonostante il perdurare del cattivo tempo; verso le 14:30, il velivolo giunse infine sopra Fort Lamy.\nL'essere arrivato da sud e nel primo pomeriggio favor\u00ec l'azione del bombardiere che non venne minimamente contrastato dalle difese a terra, colte completamente di sorpresa: lanciate su alcuni capannoni, le sedici bombe dello He 111 provocarono la detonazione di un deposito di carburante con la conseguente distruzione di 400.000 litri di benzina e di 10 aerei parcheggiati a terra, oltre a provocare sette feriti tra il personale della base. L'aereo tedesco si allontan\u00f2 poi senza aver riportato danni.\nL'aereo cerc\u00f2 di ritornare verso Campo Uno, ma le pessime condizioni meteo e l'approssimarsi della notte resero ancora pi\u00f9 difficile la navigazione; verso le 18:30, finito fuori rotta, con il carburante agli sgoccioli e senza aver ottenuto risposta a una richiesta di SOS lanciata, il velivolo dovette tentare un atterraggio di emergenza in pieno deserto: il tenente Bohnsack fu abile nel trovare un punto di atterraggio adeguato e port\u00f2 a terra l'aereo senza danni. L'equipaggio cerc\u00f2 di contattare la base della Luftwaffe di Agedabia, ma senza risultati: con acqua e viveri per sei giorni, gli aviatori italo-tedeschi si rassegnarono quindi ad attendere i soccorsi. Un contatto con la base di Agedabia fu infine ottenuto dopo due giorni di tentativi, e la posizione del velivoli stimata in un raggio di 190\u00a0km da Campo Uno: il 27 gennaio, dopo numerose ricerche, l'equipaggio fu infine localizzato da un Caproni Ca.309 \"Ghibli\" italiano, che lo riforn\u00ec di acqua e viveri. Il giorno successivo uno Junkers Ju 52 tedesco recapit\u00f2 un carico di carburante, e lo He 111 di Blaich pot\u00e9 quindi rientrare con propri mezzi a Campo Uno"}
{"id": "4449122", "revid": "974994", "url": "https://it.wikipedia.org/wiki?curid=4449122", "title": "Bartolomeo Malacarne", "text": "Biografia.\nVisse ed esercit\u00f2 la sua attivit\u00e0 di architetto e urbanista sempre nella citt\u00e0 di Vicenza, durante il periodo in cui la citt\u00e0 era soggetta al Regno Lombardo-Veneto, a sua volta integrato nell'Impero austriaco, cui sentiva lealmente di appartenere.\nUltimo interprete del palladianesimo, si occup\u00f2 del rifacimento di diversi complessi pi\u00f9 antichi in forme neoclassiche (per questo molto criticato dal Barbieri, che lo definisce \"ostinato seguace del Calderari nel sogno della citt\u00e0 totalmente e solo classicheggiante e palladiana, nulla rispettando che si opponesse al suo proposito di moralizzazione\").\nQuando nella primavera del 1816 il Comune decise di aprire il parco di Campo Marzo a pubblico passeggio in onore di Francesco d\u2019Austria, egli progett\u00f2 lo spazio e previde, tra l'altro, la creazione di un ampio stradone centrale - quello che fu poi chiamato viale Dalmazia o, nel linguaggio corrente, viale dei Platani - che portava dall'arco trionfale del Revese fino al fiume Retrone dove, nel 1823, fu costruito il nuovo ponte di Santa Libera per raccordare il viale ai portici del Muttoni che portavano al Santuario di Monte Berico.\nSempre in Campo Marzo, il Malacarne progett\u00f2 il Caff\u00e8 Moresco \u2013 distrutto durante l'ultima guerra mondiale - che risentiva del gusto esotico allora di moda - e si occup\u00f2 del restauro dell'arco trionfale seicentesco del Revese che nel 1838, in occasione del ripristino della Fiera d'agosto, concesso da Ferdinando d\u2019Austria, complet\u00f2 con un prospetto esterno secondo canoni neoclassici.\nIl suo progetto pi\u00f9 importante, quello che lo fece ricordare stabilmente alla citt\u00e0, fu la realizzazione del Cimitero Maggiore di Vicenza, iniziato nel 1816.\nMor\u00ec a Vicenza il 7 gennaio 1842, prima di veder completata questa sua maggiore opera, che fu ultimata da Giacomo Verda nel 1848. In segno di riconoscimento per le sue benemerenze il Comune pose la sua tomba tra quelle degli uomini illustri.\nIn contr\u00e0 Lodi, nel quartiere di Porta Nova, una lapide ricorda la casa al n. 19 in cui l'architetto nacque, visse e mor\u00ec.\nOpere.\nTra le sue opere:\nQuale architetto municipale, Malacarne si occup\u00f2 anche della costruzione delle strade di circonvallazione esterna (i viali che sarebbero stati denominati Mazzini, D'Alviano, Fratelli Bandiera e Legione Gallieno) alla cinta muraria della citt\u00e0 e della sistemazione dei livelli stradali in contr\u00e0 Porti e contr\u00e0 Pigafetta."}
{"id": "4449123", "revid": "44876", "url": "https://it.wikipedia.org/wiki?curid=4449123", "title": "Associazione Sportiva Patern\u00f2 Calcio 2002-2003", "text": "Questa voce raccoglie le informazioni riguardanti il Patern\u00f2 Calcio nelle competizioni ufficiali della stagione 2002-2003.\nStagione.\nIl Patern\u00f2 per la prima volta in Serie C1 non riesce a ripetere le grandi prestazioni delle stagioni passate ed inizia una grande crisi per la societ\u00e0 etnea che porter\u00e0 al suo fallimento e alla sua radiazione nel 2004.\nSulla panchina non c'\u00e8 pi\u00f9 Pasquale Marino, al suo posto i Lo Bue assumono Ezio Castellucci che viene esonerato a seguito della sedicesima sconfitta interna per mano della . A guidare la squadra nella seconda parte di campionato \u00e8 Gian Cesare Discepoli che per\u00f2 non riesce a evitare la retrocessione dopo lo spareggio perso contro L'Aquila. Tuttavia seguendo una procedura regolamentare nuova, il Patern\u00f2 ottiene dalla Camera di Conciliazione del CONI ed Arbitrato sportivo la riammissione in Serie C1.\nRosa.\n \"(capitano)\""}
{"id": "4449127", "revid": "547034", "url": "https://it.wikipedia.org/wiki?curid=4449127", "title": "Eug\u00e8ne Grang\u00e9", "text": "Biografia.\nEug\u00e8ne Grang\u00e9 nasce a Parigi nel 1810. Frequent\u00f2 l'Universit\u00e0 Charlemagne. Dopo essersi laureato va a lavorare in una banca. A 17 anni comincia a lavorare in piccoli teatri. La sua carriera finisce nel 1881.\nGrang\u00e9 muore nel 1887 nel 9e arrondissement di Parigi."}
{"id": "4449128", "revid": "767487", "url": "https://it.wikipedia.org/wiki?curid=4449128", "title": "Il professionista (film)", "text": "Il professionista (\"Harry in Your Pocket\") \u00e8 un film del 1973 diretto da Bruce Geller.\n\u00c8 una commedia d'azione statunitense con James Coburn, Michael Sarrazin, Walter Pidgeon e Trish Van Devere.\nTrama.\nAlla stazione di Seattle, Ray, un giovane borseggiatore, viene notato in azione dalla giovane Sandy. Ruba inoltre l'orologio alla ragazza, che lo prega di restituirglielo. Inizia cos\u00ec la loro storia d'amore e una breve collaborazione finch\u00e9, in seguito a un consiglio, i due si presentano a due pickpocket professionisti, Harry e il suo vecchio amico Casey. Dopo le iniziali reticenze degli esperti borseggiatori, vengono accolti nel loro gruppo. Nonostante la sostanziale inesperienza dei giovani, i furti procedono bene: Casey individua la preda, uno tra Sandy e Ray la distrae e Harry, il capo, le sfila il passaporto, per poi consegnarlo a Casey con la mediazione dei ragazzi.\nI quattro cambiano spesso citt\u00e0 per ridurre il rischio di essere arrestati. Partono per Victoria, in Canada, poi per Salt Lake City, dimorando nei migliori alberghi. Nel frattempo, Ray comincia a voler essere qualcosa pi\u00f9 di un semplice aiutante, geloso inoltre per le attenzioni che Harry rivolge a Sandy. Si fa cos\u00ec impartire lezioni da Casey e comincia ad agire in prima persona, assistito dalla sola Sandy. Quando Harry lo scopre e trova la sua stanza d'albergo tappezzata di foto rinvenute nei vari portafogli, si infuria, avviando un litigio con Ray.\nTornata la calma, la banda riprende le sue operazioni, finch\u00e9, a Salt Lake City, un maldestro errore di Ray fa arrestare Casey in flagrante. La situazione del vecchio peggiora quando gli viene rinvenuta addosso cocaina. Harry, affranto, prova a tirare l'amico fuori di galera, ma servono molti soldi. Con i due complici rimasti, allora, tenta il colpo grosso con gli spettatori di un concorso ippico. La polizia per\u00f2, dopo l'arresto di Casey, \u00e8 sulle tracce di Harry. Questi, a un certo punto, nota la presenza dei poliziotti; anzich\u00e9 consegnare a Ray quanto ha appena rubato, prova a raggiungere un cestino per eliminare le prove ma viene tratto in arresto. Sandy e Ray, che Harry ha quindi salvato dal carcere, lo guardano allontanarsi, in manette.\nProduzione.\nIl film, diretto da Bruce Geller (il suo unico film cinematografico come regista) su una sceneggiatura di James D. Buchanan e Ronald Austin, fu prodotto dallo stesso Geller per la Cinema Video Services e girato negli Stati Uniti (Seattle e Salt Lake City) e in Canada (Victoria). Il titolo di lavorazione fu \"Harry Never Holds\" (secondo \"Hollywood Reporter\" il film fu redistribuito con questo titolo in tre sale dall'8 maggio 1974).\nConsulente tecnico della produzione fu Tony Giorgio, un noto prestigiatore e illusionista. Giorgio interpreta anche una piccola parte nel ruolo di un detective nell'hotel di Seattle. Il sindaco di Seattle Wesley Uhlman (in carica dal 1969 al 1977) appare in un breve cameo. Il brano della colonna sonora \"Day by Day by Day\", cantato da Josh Adams, fu composto da Bruce Geller (parole) e Lalo Schifrin (musica).\nDistribuzione.\nIl film fu distribuito con il titolo \"Harry in Your Pocket\" negli Stati Uniti dal 23 settembre 1973 (premi\u00e8re a Seattle, Washington e Salt Lake City il 17 agosto) al cinema dalla United Artists.\nAltre distribuzioni:\nCritica.\nSecondo il Morandini il film pu\u00f2 vantare \"un bel quartetto per una gradevole commedia a finale amarognolo\". Morandini segnala inoltre l'interpretazione di Pidgeon.\nPromozione.\nLe tagline sono:"}
{"id": "4449130", "revid": "46931", "url": "https://it.wikipedia.org/wiki?curid=4449130", "title": "Harry in Your Pocket", "text": ""}
{"id": "4449135", "revid": "287204", "url": "https://it.wikipedia.org/wiki?curid=4449135", "title": "Pat Sims", "text": "Carriera professionistica.\nCincinnati Bengals.\nSims fu scelto nel corso del terzo giro del Draft 2008 dai Cincinnati Bengals. Il 28 luglio firm\u00f2 un contratto di 4 anni per un valore di 2.437.000 dollari. Debutt\u00f2 nella NFL il 12 ottobre 2008 contro i New York Jets, termin\u00f2 la sua prima stagione giocando 11 partite di cui 6 da titolare. Nelle altre stagioni gioc\u00f2 41 partite di cui 17 da titolare. Il 24 marzo 2012 firm\u00f2 un altro anno per 1.440.000 dollari, termin\u00f2 la stagione giocando 8 partite ma nessuna da titolare.\nOakland Raiders.\nIl 13 marzo 2013, dopo esser diventato free agent, firm\u00f2 un contratto di un anno del valore di 1,5 milioni di dollari, di cui 500.000 di bonus alla firma, con gli Oakland Raiders. Il 27 luglio, all'inizio del ritiro estivo, venne inserito nella lista attiva di chi sta recuperando lo stato di forma. Il 7 agosto torn\u00f2 in squadra.\nIl 28 marzo 2014, Sims firm\u00f2 un rinnovo contrattuale di un anno coi Raiders."}
{"id": "4449141", "revid": "1723025", "url": "https://it.wikipedia.org/wiki?curid=4449141", "title": "Governatori generali del Canada", "text": "Quello che segue \u00e8 un elenco dei governatori e governatori generali del Canada.\nAmministratori.\nIn caso di assenza di un governatore per tempi prolungati, nel corso della storia son o stati nominati alcuni Amministratori al Governo del Canada:"}
{"id": "4449145", "revid": "298229", "url": "https://it.wikipedia.org/wiki?curid=4449145", "title": "Tianna Madison-Bartoletta", "text": ""}
{"id": "4449151", "revid": "298229", "url": "https://it.wikipedia.org/wiki?curid=4449151", "title": "Tianna Madison Bartoletta", "text": ""}
{"id": "4449159", "revid": "1573940", "url": "https://it.wikipedia.org/wiki?curid=4449159", "title": "Himalaphantes", "text": "Himalaphantes \u00e8 un genere di ragni appartenente alla famiglia Linyphiidae.\nDistribuzione.\nLe quattro specie oggi note di questo genere sono state rinvenute in Asia orientale, Asia meridionale e Russia: la specie dall'areale pi\u00f9 vasto \u00e8 la \"H. azumiensis\", reperita in localit\u00e0 della Russia, della Cina e del Giappone.\nTassonomia.\nDal 2009 non sono stati esaminati esemplari di questo genere.\nA dicembre 2012, si compone di quattro specie:"}
{"id": "4449181", "revid": "287204", "url": "https://it.wikipedia.org/wiki?curid=4449181", "title": "Kaluka Maiava", "text": "Carriera universitaria.\nNei suoi 4 anni con gli USC Trojans vinse i seguenti titoli:\nCarriera professionistica.\nCleveland Browns.\nMaiava fu scelto nel corso del quarto giro del draft 2009 dai Cleveland Browns. Il 14 luglio firm\u00f2 un contratto di 4 anni del valore di 2,5 milioni di dollari. Debutt\u00f2 come professionista il 13 settembre 2009 contro i Minnesota Vikings e termin\u00f2 la sua stagione da rookie giocando 16 partite di cui 3 da titolare con 34 tackle 2,5 sack e 2 funble forzati. Nella stagione 2010 gioc\u00f2 solamente 2 partite con un tackle.\nNel 2011 scese in campo 16 volte di cui 6 da titolare totalizzando 34 tackle e un fumble forzato. Nell'ultima stagione con i Browns gioc\u00f2 16 partite di cui 13 da titolare con 53 tackle, 2 sack e 2 fumble forzati.\nOakland Raiders.\nIl 13 marzo 2013, dopo esser diventato free agent, firm\u00f2 un contratto triennale del valore di 6 milioni di dollari, inclusi 2,035 milioni di bonus alla firma. Il 7 dicembre a causa di una serie di infortuni alle costole e al polpaccio venne inserito sulla lista infortunati, dopo aver saltato 3 partite. Chiuse con 9 partite di cui una da titolare, totalizzando 17 tackle.\nVittorie e premi.\n\"Nessuno\""}
{"id": "4449186", "revid": "1305772", "url": "https://it.wikipedia.org/wiki?curid=4449186", "title": "Th\u00e9obald Chartran", "text": "Fu in prevalenza un pittore di soggetti storici ma anche un eccellente ritrattista.\nBiografia.\nTh\u00e9obald Chartran fece i suoi studi presso il Liceo \"Victor Hugo\" di Besan\u00e7on e si distinse per il suo precoce talento di caricaturista che prendeva di mira gli insegnanti. Essendo figlio di un magistrato consigliere di Corte d'Appello, il suo futuro avrebbe dovuto essere la magistratura, ma ben presto, provando a copiare i quadri del museo cittadino di Belle arti, egli si rese conto di avere una vocazione assai diversa. Ed infatti, a 18 anni, si rec\u00f2 a Parigi, dove fu ammesso alla Scuola di Belle arti e dove frequent\u00f2 l'atelier di Alexandre Cabanel.\nNel 1877 vinse il Prix de Rome con il quadro \"La presa di Roma da parte dei Galli\". Da quel momento, per questo artista dalla figura nobile e imponente e dai modi di autentico gentiluomo, il successo non si fece attendere. Ricevette infatti numerose commissioni, specialmente per ritrarre i personaggi pi\u00f9 in vista dell'alta societ\u00e0. Ritrasse il Presidente Sadi Carnot, il pontefice Leone XIII, l'attrice Sarah Bernhardt ed il suo amante Charles Haas, ed altri ancora.\nNel 1866, per ben 40.000 franchi gli fu commissionata la decorazione della scalinata d'onore della Sorbona. Chartran impieg\u00f2 tre anni a completare il lavoro, che consisteva in nove pannelli ad olio su tela da fissare sul posto. Essi rappresentavano altrettanti episodi salienti della storia della Scienza. Per meglio definirli condusse approfondite ricerche storiche e dovette richiedere una tessera di \"lettore permanente\" della Biblioteca Nazionale.\nParallelamente, partecip\u00f2 alla decorazione del Municipio di Parigi e dipinse il soffitto della Sala delle feste del Municipio di Montrouge.\nFirmandosi \u00abT\u00bb disegn\u00f2 per la rivista inglese \"Vanity Fair\" diverse caricature, fra cui il primo ministro francese William Henry Waddington, Charles Gounod, Victor Hugo, Alexandre Dumas (figlio) e Napoleone Giuseppe Carlo Bonaparte.\nA Parigi abit\u00f2 in un palazzo privato, in piazza Stati Uniti, dove, assieme a sua moglie Sylvie, riceveva artisti, letterati e politici, e nelle cui sale spesso proponeva concerti per pianoforte o canto con esecutori prestigiosi, oppure, con un fonografo acquistato negli Stati Uniti, faceva ascoltare le prime registrazioni degli \"spiritual\" cantati dai negri d'America.\nChartran, in effetti, divideva il suo tempo tra Francia e Stati Uniti, dove era divenuto il pupillo viziato della societ\u00e0 americana miliardaria. Ebbe cos\u00ec l'occasione di eseguire il ritratto del Presidente Roosevelt e di sua moglie, dell'arcivescovo di New York, nonch\u00e9 della maggior parte dei notabili della Quinta Strada. Tutti incarichi assai ben retribuiti che gli permisero in seguito di andare a vivere assai pi\u00f9 lussuosamente a Neuilly.\nNel 1906 fece il ritratto del Maraja Kapurthala. Nel 1904 fu eletto membro dell'Accademia di Besan\u00e7on, ma nel 1907 si spense prematuramente a 57 anni.\nTre anni pi\u00f9 tardi, a Besan\u00e7on, sua citt\u00e0 natale, gli fu eretto un monumento in bronzo, scolpito da Victor Segoffin. La statua venne fusa dalle truppe tedesche durante la Seconda guerra mondiale ma, dopo la liberazione, il Comune colloc\u00f2 un suo busto sulla Passeggiata Granville.\nChartran \u00e8 sepolto a Parigi, nel cimitero di Passy; sulla sua tomba vi \u00e8 un busto scolpito da Jean-Joseph Carri\u00e8s.\nOpere.\nElenco parziale."}
{"id": "4449199", "revid": "36426", "url": "https://it.wikipedia.org/wiki?curid=4449199", "title": "Palazzo Bartolini Salimbeni-Lenzoni", "text": "Palazzo Bartolini Salimbeni-Lenzoni \u00e8 un edificio di Firenze, situato in via Verdi 1-3, con affacci su via Torta, piazza Santa Croce e via de' Lavatoi.\nStoria.\nCostruito nel Seicento per i Bartolini Salimbeni da Raffaello del Bianco nel luogo dove insisteva un edificio con loggia della famiglia Risaliti, il palazzo \u00e8 ricordato e segnalato da Giovanni Cinelli per la vaghezza del disegno e la \u00ab...ben intesa facciata [...] che riempie l'occhio di diletto a chiunque lo mira\u00bb. La famiglia aveva gi\u00e0 importanti palazzi nella zona di Santa Trinita (palazzo Bartolini Salimbeni) e di Santa Maria Novella (palazzo di Valfonda) e nel XVII secolo indirizz\u00f2 i propri interessi anche verso questa parte della citt\u00e0. La notizia che vorrebbe questa fabbrica realizzata \"rifondandola dalle fondamenta\", sembrerebbe contraddetta dai notevoli resti di filaretto rilevati sotto gli intonaci del piano terreno a seguito dei danni (e della conseguente caduta degli intonaci stessi) dell'alluvione del 1966. \nRimaneggiato nell'Ottocento da Giuseppe Martelli, fu successivamente dei Dei e quindi di Carlotta de' Medici che, sposandosi con Francesco Lenzoni, port\u00f2 a quest'ultimo in dote la propriet\u00e0. \nPosto in una zona particolarmente colpita in caso di alluvione (non a caso questo tratto della via si chiamava \"via del Diluvio\" dopo l'alluvione del 1557), fu danneggiato gravemente anche il 4 novembre 1966 (quando qui le acque raggiungensero i cinque metri di altezza) il palazzo \u00e8 stato successivamente restaurato tra il 1968 e il 1969. \nL'edificio \u00e8 sottoposto a vincolo architettonico dal 1968.\nDescrizione.\nIl grande palazzo si sviluppa su tre piani e un mezzanino, con cinque assi su via Torta, nove sulla linea della piazza e di via Verdi, e due su via de' Lavatoi, dove al piano terreno si apre un grande ambiente voltato adibito a ristorante. Le finestre, semplicemente ed elegantemente incorniciate da listre di pietra, sono arricchite ai piano terreno da belle inferriate di modello settecentesco. \nCome a suo tempo sottolineato da Mazzino Fossi, \u00e8 un notevole esempio del recupero, proprio degli inizi del Seicento, del linguaggio architettonico rinascimentale, dopo la fase di sperimentazione manierista. Si vedano, ad esempio, le pilastrate angolari e, in parte, il portone, come pure la grandiosa gronda alla fiorentina. \nSull'angolo di via de' Lavatoi \u00e8 uno scudo con arme, ora illeggibile, che Walther Limburger riconduceva alla famiglia Lenzoni. Sicuramente a questa si riferisce l'arme che segna la cantonata con via Torta (restaurata nel 1989), ugualmente abrasa e lacunosa ma individuabile, per un frammento del pino sradicato, come propria della famiglia (d'oro, all'albero di pino sradicato al naturale, accostato al tronco da due mazze d'arme di nero legate di rosso, pendenti dai rami; e al capo d'Angi\u00f2). \nNegli ambienti interni convivono sia elementi propri della costruzione originaria (volte e soffitti), sia spazi frutto della rilettura data alla fabbrica da Giuseppe Martelli, come nel caso dell'ingresso (come la decorazione pittorica) e della scala. Su questa, oltre a un busto di un personaggio datato 1920, sono due grandi scudi sagomati in legno, uno con le armi dei Bartolini Salimbeni (inquartato: nel 1\u00b0 e nel 4\u00b0 di rosso, a tre losanghe d'oro, nel 2\u00b0 e nel 3\u00b0 di rosso, al leone troncato cuneato d'argento e di nero), l'altro della famiglia Vivai del Lion nero di Santa Croce (d'azzurro, a due pesci d'oro nuotanti l'uno sull'altro, quello inferiore rivolto, e al capo cucito d'Angi\u00f2 abbassato sotto un capo d'argento caricato di uno scaglione d'azzurro sovraccaricato di tre coppie di crescenti addossati d'oro), il cui cognome, all'estinzione della famiglia nel 1870, venne ereditato da Pietro Bartolini Salimbeni. L'arme dei Lenzoni ricorre nuovamente incisa sui vetri della porta che chiude l'androne."}
{"id": "4449204", "revid": "767487", "url": "https://it.wikipedia.org/wiki?curid=4449204", "title": "Sovraccaricato", "text": ""}
{"id": "4449209", "revid": "36426", "url": "https://it.wikipedia.org/wiki?curid=4449209", "title": "Via de' Lavatoi", "text": ""}
{"id": "4449219", "revid": "287204", "url": "https://it.wikipedia.org/wiki?curid=4449219", "title": "L'ombelico di Giovanna", "text": "L'ombelico di Giovanna \u00e8 un romanzo dello scrittore olandese Ernest van der Kwast.\nTrama.\nPuglia, estate 1945. Il giovane Ezio s'innamora della coetanea Giovanna dopo averla vista in spiaggia con un costume che le lascia scoperta pancia e ombelico. \nEzio, pur essendo molto timido, riesce a fare la conoscenza di Giovanna, e i due iniziano una relazione. Dopo qualche tempo, Ezio chiede a Giovanna di sposarlo ma lei, essendo una ragazza molto indipendente, rifiuta la proposta di matrimonio. Ezio, per la vergogna, lascia la sua terra e va a vivere a Bolzano lavorando come raccoglitore di mele. \nDopo sessant'anni passati a Bolzano, il vecchio Ezio riceve una lettera da Giovanna, che gli chiede di incontrarsi nuovamente in Puglia. Ezio accetta l'invito e parte in treno: durante il tragitto ripensa alla sua storia con Giovanna, l'unica donna che abbia mai amato, e alla sua vita trascorsa lontano dalla Puglia.\nGiunto in stazione, anche se invecchiata, Ezio riconosce subito Giovanna e le corre incontro per abbracciarla. "}
{"id": "4449224", "revid": "1573940", "url": "https://it.wikipedia.org/wiki?curid=4449224", "title": "Palazzo Della Ripa", "text": "Palazzo Della Ripa era un edificio di Firenze, situato in via Verdi e oggi sostituito da una palazzina in angolo con via Ghibellina 93 e con affaccio posteriore su via Giovanni da Verrazzano 11.\nStoria e descrizione.\nQuella che si vede oggi \u00e8 una palazzina di cinque piani pi\u00f9 un attico, eretta sul \"canto degli Aranci\" nel 1961-1962, su progetto dell'architetto Rolando Pagnini in collaborazione con Giorgio Giuseppe Gori. Il carattere moderno dell'edificio non meriterebbe particolari note se non per la notevole storia del luogo precedentemente all'odierna realizzazione.\nQui era infatti un'antica costruzione caratterizzata da un ampio giardino, che diede in nome al Canto degli aranci. Era stata degli Jacopi, poi dei Fabbrini e dei Barsanti, ed \u00e8 pi\u00f9 volte ricordata dalla letteratura come luogo deputato al ritrovo di poeti improvvisatori, notevolmente restaurata e ingrandita nel 1835 dall'architetto Niccol\u00f2 Matas, quello della facciata di Santa Croce. Cos\u00ec annotava Emilio Bacciotti: \u00abLa famiglia Jacopi possed\u00e9 questo palazzo unitamente all'annesso giardino fino al 1688, pass\u00f2 quindi ne' Fabbrini, famiglia oriunda da Figline, che nel 1835 lo vend\u00e9 agli attuali proprietari Della Ripa che lo fecero rimodernare ed ingrandire col disegno dell'architetto Niccol\u00f2 Matas\u00bb.\nGiunta notizia di una sua possibile demolizione per far spazio a una moderna palazzina, l'edificio fu dichiarato di particolare interesse e quindi sottoposto a vincolo architettonico con Decreto Ministeriale del 22 settembre 1958, segnalando sia il valore storico del luogo, sia la presenza di alcuni ambienti decorati con pitture murali con scene della \"Divina Commedia\" di Dante, sia, soprattutto, la necessit\u00e0 di salvaguardare il contesto urbano del quadrivio, segnato dall'altra grande realizzazione ottocentesca del teatro Verdi. Impugnato dai proprietari il decreto, questo venne annullato su pronunzia del Consiglio di Stato nel maggio 1960, adducendo la scarsa rappresentativit\u00e0 di questa architettura neoclassica. Le demolizioni iniziarono cos\u00ec lo stesso anno, nonostante i tentativi del soprintendente Alfredo Barbacci e di Ugo Procacci, in parte sostenuti dalla stampa cittadina e accompagnati successivamente dalla richiesta di salvare con uno stacco almeno le decorazioni murali che, invece, vennero impietosamente distrutte per far posto all'attuale immobile.\nLa revoca ufficiale del vincolo fu emessa con Decreto Ministeriale del 20 gennaio 1964, oramai conclusi i lavori."}
{"id": "4449252", "revid": "767487", "url": "https://it.wikipedia.org/wiki?curid=4449252", "title": "Buongiorno pap\u00e0", "text": "Buongiorno pap\u00e0 \u00e8 un film commedia del 2013 diretto da Edoardo Leo. Con Raoul Bova, Edoardo Leo, Marco Giallini, Nicole Grimaudo e Rosabell Laurenti Sellers.\nTrama.\nAndrea \u00e8 un quarantenne single dedito alla carriera ed alle avventure passeggere con le tante ragazze che gli girano intorno. Lavora nel mondo del cinema occupandosi di product placement; \u00e8 molto apprezzato nel suo lavoro ed \u00e8 anche ricco: possiede una Porsche, vive in un bel loft nella capitale e divide l'appartamento col suo amico Paolo, molto diverso da lui. Paolo \u00e8 un ragazzo educato e profondo, ma sfortunato nel lavoro e con le donne.\nUn giorno nella vita di Andrea irrompe Layla, una ragazzina di 17 anni che dice di essere sua figlia. Layla cerca il padre perch\u00e9 la madre \u00e8 morta da tre mesi. Andrea, che non ha mai saputo nulla di questa figlia, vede crollare tutto il suo mondo e non sa come reagire alla novit\u00e0.\nDopo la prova del DNA, Andrea si trova in casa la ragazza e suo nonno Enzo: con questa nuova famiglia allargata ed una energica insegnante di educazione fisica, Lorenza, si trova in una vita nuova e completamente diversa in cui instaura rapporti pi\u00f9 profondi con le persone a lui care.\nAndrea cerca di fare del suo meglio ed essendo sempre stato assente nella vita di sua figlia le fa tantissimi regali. Alla fine per\u00f2 Layla decide di partire con suo nonno Enzo, ma questo capisce che la nipote ha bisogno di suo padre. Parte da solo e tutti ricominciano a vivere felicemente insieme."}
{"id": "4449257", "revid": "182193", "url": "https://it.wikipedia.org/wiki?curid=4449257", "title": "Sal\u00f2 Calcio", "text": ""}
{"id": "4449261", "revid": "486946", "url": "https://it.wikipedia.org/wiki?curid=4449261", "title": "U.S. Ponte San Pietro", "text": ""}
{"id": "4449277", "revid": "767487", "url": "https://it.wikipedia.org/wiki?curid=4449277", "title": "Gli uomini falco", "text": "Gli uomini falco (\"Sky Riders\") \u00e8 un film del 1976 diretto da Douglas Hickox.\n\u00c8 un film d'azione statunitense a sfondo avventuroso con James Coburn, Susannah York, Robert Culp e Charles Aznavour.\nTrama.\nUna donna e i suoi figli vengono rapiti ad Atene e tenuti in ostaggio in un monastero in cima ad una montagna da un movimento rivoluzionario terrorista. Un'operazione di salvataggio viene progettata con l'utilizzo di deltaplani.\nProduzione.\nIl film, diretto da Douglas Hickox su una sceneggiatura di Jack DeWitt, Greg MacGillivray, Stanley Mann e Garry Michael White con il soggetto di Hall T. Sprague e Bill McGaw, fu prodotto da Terry Morse Jr. per la Twentieth Century Fox Film Corporation. Fu girato in Grecia. Il titolo di lavorazione fu \"Hostages\".\nDistribuzione.\nIl film fu distribuito con il titolo \"Sky Riders\" negli Stati Uniti dal 26 marzo 1976 al cinema dalla Twentieth Century Fox Film Corporation.\nAltre distribuzioni:\nCritica.\nSecondo il Morandini il film \u00e8 un \"thriller avventuroso di vecchio stampo con sequenze aeree spettacolari e mozzafiato\".\nPromozione.\nLe tagline sono:"}
{"id": "4449278", "revid": "46931", "url": "https://it.wikipedia.org/wiki?curid=4449278", "title": "Sky Riders", "text": ""}
{"id": "4449279", "revid": "1543377", "url": "https://it.wikipedia.org/wiki?curid=4449279", "title": "Women Airforce Service Pilots", "text": "La Women Airforce Service Pilots (WASP, vespa in inglese) fu un'organizzazione pionieristica formata da donne pilota che, seppur civili, nel corso della seconda guerra mondiale pilotavano aerei militari sotto la direzione dell'United States Army Air Forces. Nacque il 5 agosto 1943 dall'unione della The Women's Flying Training Detachment (WFTD) e della Women's Auxiliary Ferrying Squadron (WAFS) organizzate separatamente nel settembre 1942. Le WASP volarono per oltre 60 milioni di miglia su ogni tipo di aerei militari ed arrivarono a contare 1.074 membri, lasciando altrettanti piloti uomini liberi per i ruoli di combattimento. Nel 1977 alle WASP fu concesso lo stato di veterano, mentre nel 2009 furono premiate con la Medaglia d'oro del Congresso, la pi\u00f9 alta onorificenza civile assegnata dal governo degli Stati Uniti.\nDelle oltre 25.000 donne che fecero domanda per entrare nelle WASP, solo 1.830 furono accettate e, di queste, in 1.074 riuscirono a completare con successo il programma di addestramento.\nL'acronimo WASP (\"vespa\" in inglese) in seguito andr\u00e0 ad identificare le singole donne pilota dell'organizzazione.\nNascita.\nNell'estate del 1941, dopo lo scoppio della seconda guerra mondiale in Europa, Jacqueline \"Jackie\" Cochran e la pilota collaudatrice Nancy Harkness Love, entrambe aviatrici celebri, presentarono separatamente alla United States Army Air Forces (precorritrice della United States Air Force) dei progetti che prevedevano l'impiego di donne pilota per missioni non belliche.\nLa motivazione a supporto di entrambe le loro proposte era di liberare i piloti maschi per i ruoli da combattimento, impiegando qualificati piloti di sesso femminile per trasportare gli aerei dalle fabbriche alle basi militari e per il traino di aerei bersaglio. Prima dell'attacco di Pearl Harbor, il generale Henry H. Arnold, comandante dell'USAAF, aveva rifiutato sia la proposta della Love che quella della pi\u00f9 famosa Cochran, nonostante le pressioni della first lady Eleanor Roosevelt. Nonostante ci\u00f2, nel caso si fosse presentata l'esigenza di avviare un progetto simile, Arnold promise che il comando sarebbe stato affidato alla Cochran. Mentre gli Stati Uniti non erano ancora entrati nel conflitto, la Cochran era andata in Gran Bretagna per volare nell'Air Transport Auxiliary (ATA).\nL'ATA utilizzava piloti di sesso femminile gi\u00e0 a partire dal gennaio 1940, e stava iniziando ad addestrarne di nuovi. Le donne statunitensi che volarono nell'ATA furono le prime donne statunitensi a volare su aerei militari.\nSotto la Royal Air Force volarono con numerosi aerei da combattimento: Spitfire, Typhoon, Hudson, B-25 \"Mitchell\", Blenheim, Oxford, Walrus e Sea Otter, in missioni non belliche ma comunque in condizioni da combattimento. La maggior parte di queste donne proseguirono il loro servizio nell'ATA e solo in tre tornarono negli Stati Uniti per entrare nel programma WASP.\nGli Stati Uniti stavano costruendo la loro forza aerea in previsione di un loro diretto coinvolgimento nella guerra in corso, aumentando drasticamente il numero degli uomini arruolati. In questo periodo l'aumento di attivit\u00e0 delle forze aeree statunitensi crebbe a livelli drammatici, a causa anche di diverse lacune a livello di manodopera che avrebbero potuto essere colmate da donne. Dopo l'attacco di Pearl Harbor, fu evidente che non c'erano abbastanza piloti di sesso maschile.\nIn particolare, i numeri erano ben noti ai componenti della divisione trasporti dell'Air Transport Command (ATC). Il generale di brigata William H. Tunner, che aveva il compito di reclutare piloti civili per il trasporto di aerei militari, dopo averne parlato col generale Robert M. Love, a capo dell'ATC, e con sua moglie Nancy, decise di integrare piloti di sesso femminile nell'aeronautica.\nConvinto dalla moglie di Love, che aveva una licenza di pilota commerciale, della fattibilit\u00e0 del programma, le chiese di elaborare una proposta. Questo senza sapere che Arnold aveva accantonato una proposta simile presentata dal superiore di Tunner, il maggior generale Robert Olds. La Cochran, che nel marzo 1942 si era impegnata ad andare in Gran Bretagna per partecipare ai test dell'ATA riservati alle donne pilota, grazie ai suoi buoni rapporti col presidente Roosevelt e con la first lady Eleanor, riusc\u00ec a costringere Arnold a respingere qualsiasi progetto che non prevedesse il coinvolgimento di donne, e ad istituire un organismo indipendente comandato da donne. Ironia della sorte, fu proprio Arnold a respingere una proposta di Tunner riguardo alla creazione di ufficiali donne nel WAAC. Nell'estate del 1942 Arnold inizi\u00f2 ad essere disposto a prendere in seria considerazione le proposte precedenti. Il piano Tunner e Love fu valutato dall'ATC e trasmesso dal suo comandante al generale Arnold, che lo approv\u00f2 dando la sua benedizione, dopo che la signora Roosevelt aveva suggerito un'idea simile dalle colonne di un giornale. Il \"Women's Auxiliary Ferrying Squadron\" (WAFS), ai comandi della Love, divenne operativo il 10 settembre 1942. Ben presto, l'ATC inizi\u00f2 ad usare piloti donna per trasportare gli aerei dalle fabbriche agli aeroporti. La Cochran torn\u00f2 negli Stati Uniti il 10 settembre 1942 e, vedendo le pubblicit\u00e0 della nuova organizzazione, chiese immediatamente spiegazioni ad Arnold. Questi si difese sostenendo che non sapeva nulla dell'iniziativa ed accus\u00f2 il comando dell'ATC, in particolare il colonnello, nonch\u00e9 ex-presidente dell'American Airlines, C.R. Smith. Dopo tutta la pubblicit\u00e0 fatta, il programma WAFS non poteva essere annullato, e cos\u00ec il 15 settembre 1942 si decise di dare il via libera anche alla proposta della Cochran. Cos\u00ec, gli squadroni della Cochran e della Love furono stabiliti separatamente. Il \"319th Women's Flying Training Detachment\" (WFTD), ai comandi della Cochran, fu distaccato all'Aeroporto municipale di Houston (oggi Aeroporto William P. Hobby), nel Texas, mentre il \"Women's Auxiliary Ferrying Squadron\" (WAFS), ai comandi della Love, era invece stanziato nella base aerea di New Castle (oggi Aeroporto di New Castle), nel Delaware.\nFino all'estate del 1943 i due programmi ed i rispettivi comandanti, rivali, operarono indipendentemente senza che l'uno riconoscesse l'altro, e viceversa. Questo finch\u00e9 la Cochran non spinse aggressivamente per far s\u00ec che l'attivit\u00e0 delle donne pilota fosse regolata da un'unica entit\u00e0. Tunner, in particolare, contest\u00f2 i diversi standard richiesti dai due programmi e sottoline\u00f2 l'assoluta necessit\u00e0 per l'ATA di essere in grado di controllare i suoi piloti. Alla fine prevalse la Cochran, e nel luglio 1943 Arnold ordin\u00f2 la fusione dei due programmi, mettendo la Cochran a capo del nuovo progetto.\nIl 5 agosto WAFS e WFTD si fusero nel \"Women Airforce Service Pilots\" (WASP).\nAddestramento.\nAl corso d'addestramento per WASP presero parte 19 gruppi di donne. Il primo era quello formato dalle \"The Originals\" (\"Le Originali\"), cio\u00e8 il gruppo delle WAFS guidate da Nancy Love, a cui segu\u00ec il gruppo delle \"The Guinea Pigs\" (\"Le Porcelline d'India\") guidate dalla Cochran, primo di altre 18 classi di donne pilota. Per entrare nelle WASP, le aspiranti pilote dovevano completare un addestramento uguale a quello base dei piloti uomini della United States Army Air Corps, molte di loro furono poi ammesse all'addestramento specializzato.\nNelle WASP furono ammesse anche due donne sino-americane, Hazel Ying Lee e Maggie Gee. Hazel Ying Lee mor\u00ec in una collisione in pista, mentre Maggie Gee sopravvisse alla guerra. Ola Mildred Rexroat, una Oglala Sioux, fu l'unica nativa americana ammessa nelle WASP. Sopravvissuta alla guerra, in seguit\u00f2 entr\u00f2 nella United States Air Force.\nTutte le altre WASP erano bianche, nessuna afroamericana fu autorizzata ad entrare nelle WASP.\nTutte le WASF avevano la licenza di pilota commerciale ed almeno 1.400 ore di volo. Ricevettero 30 giorni di orientamento all'amministrazione ed alla burocrazia militare ed a volare secondo le norme militari. In seguito, furono assegnate a vari servizi di trasferimento aereo.\nLe \"Guinea Pigs\" iniziarono la loro formazione all'Aeroporto municipale di Houston il 16 novembre 1942, come parte del \"319th Army Air Force Women's Flying Training Detachment\" (AAFWFTD). Questo solo dopo che le WAFS avevano iniziato il loro addestramento a Wilmington, nel Delaware. A differenza delle WAFS, le donne stanziate a Houston non portavano uniformi e dovevano trovare da s\u00e9 un alloggio.\nLe \"Woofteddies\" (WFTD) avevano l'assistenza sanitaria minima, nessuna assicurazione sulla vita, nessuna autopompa e l'ambulanza era in prestito dall'Ellington Army Airfield. A tutto ci\u00f2 si aggiungeva un'amministrazione gravata da personale insufficiente e l'eccessiva variet\u00e0 degli aerei usati per l'addestramento, ben 23 tipi diversi. Ancora nel gennaio 1943, quando la terza classe era in procinto di iniziare l'addestramento, le tre classi furono descritte da Byrd Granger nel suo libro \"On Final Approach\" come \"una folla caotica e disordinata in un arcobaleno di abiti sgualciti\" (\"a raggle-taggle crowd in a rainbow of rumpled clothing\"), in quanto mentre erano riunite indossavano indistintamente abiti coi colori del mattino e della sera.\nLa mancanza di risorse, in combinazione con il clima nebbioso ed umido Houston, ritardarono la formazione della prima classe, il cui termine, previsto per febbraio, slitt\u00f2 all'aprile 1943. Oltre alle avverse condizioni climatiche, si aggiunse il terreno ovunque argilloso, bagnato ad appiccicoso, oltre alla scarsit\u00e0 di toilet, che contribuirono a creare problemi di bassa morale. Per minimizzare questa problematica fu avviato il \"Fifinella Gazette\". Il primo numero fu pubblicato il 10 febbraio 1943. La protagonista Fifinella, una femmina di gremlin, fu ideata da Roald Dahl e disegnata da Walt Disney, ed in seguito utilizzata come mascotte ufficiale della WASP ed inserita nell'emblema cucito sulle spalline delle divise. La prima classe di Houston era formata da 38 donne con un minimo di 200 ore di volo. In 23 completarono con successo il corso, terminato il 24 aprile 1943, e fu l'unica classe a diplomarsi all'Ellington Army Air Field. La seconda classe inizi\u00f2 a Houston nel dicembre del 1942, con un minimo di 100 ore di volo, ma termin\u00f2 la formazione a Sweetwater, in Texas, diventando la prima classe a diplomarsi all'Avenger Field, il 28 maggio 1943. La terza classe complet\u00f2 la formazione avanzata al Avenger Field e si diplom\u00f2 il 3 luglio 1943. Una met\u00e0 della quarta classe, composta da 76 donne, inizi\u00f2 la formazione primaria a Houston il 15 febbraio 1943, per poi essere trasferita a Sweetwater. Il 7 marzo 1943, le classi di Houston subirono la loro prima vittima. Margaret Oldenburg del 43-W-4 ed il suo istruttore, Norris G. Morgan, precipitarono 7 miglia a sud di Houston, rimanendo uccisi nell'impatto. Entro la fine del maggio 1943, la \"Houston 319th\" AAFWFTD era storia. Pi\u00f9 tardi, nell'estate 1943, WAFS e WFTD confluirono in un'unica organizzazione, le WASP.\nMansioni.\nOgni WASP aveva la licenza di pilota. Furono addestrate dalla United States Army Air Forces nell'aeroporto di Avenger Field a Sweetwater. Delle oltre 25.000 domande per entrare nelle WASP, meno di 1.900 furono accettate. Dopo quattro mesi di addestramento militare al volo, 1.074 entrarono nelle WASP e divennero le prime donne a pilotare aerei militari statunitensi. Le donne non furono addestrate al combattimento. La loro formazione, tuttavia, era sostanzialmente la stessa di quella dei cadetti uomini. Le WASP non ricevettero alcun addestramento al tiro, furono per\u00f2 impartite loro le nozioni base del volo in formazione e dell'acrobazia aerea, e fu insegnato loro come far fronte alle situazioni d'emergenza e riuscire a recuperare il controllo del velivolo. La percentuale di donne che superarono l'addestramento al Central Flying Training Command fu superiore a quella dei cadetti uomini. Dopo la formazione, le WASP furono stanziate in 120 basi aeree sparse per gli Stati Uniti d'America, conducendo numerose missioni e liberando cos\u00ec molti piloti di sesso maschile per il combattimento.\nLe WASP percorsero 60 milioni miglia in volo, portando gli aerei dalle fabbriche ai porti di imbarco e alle basi militari di addestramento. Tra le altre mansioni ci fu il traino di aerei bersaglio per l'addestramento degli addetti alla contraerea, missioni simulate di bombardamento e trasporto merci. Le WASP volarono con quasi ogni tipo di aereo impiegato dall'USAAF durante la seconda guerra mondiale. Inoltre, alcune donne che si dimostrarono eccezionalmente qualificate furono autorizzate a testare aerei con propulsione a razzo e a reazione e a lavorare con aerei bersaglio radiocomandati. Tra il settembre 1942 e il dicembre 1944, le WASP consegnarono 12.650 aerei di 78 tipi diversi. Complessivamente 38 WASP persero la vita durante il servizio bellico - tutte in incidenti - di queste 11 durante l'addestramento e 27 in servizio attivo. Poich\u00e9 all'epoca non erano considerate militari a tutti gli effetti, i corpi delle WASP cadute erano riportate a casa a spese della famiglia, senza gli onori militari tradizionali o note per l'eroismo. L'esercito non permetteva nemmeno di posizionare la bandiera degli Stati Uniti d'America sulle bare delle WASP, come invece era d'uso per i militari.\nLotta per la militarizzazione.\nIl WASP era stato considerato un servizio civile e le donne pilota non ricevevano benefici militari, a differenza dei loro colleghi maschi.\nD'altra parte, non erano amministrativamente legate all'USAAF e potevano dimettersi in qualsiasi momento dopo aver completato l'addestramento, anche se in poche lo fecero effettivamente. Il 30 settembre 1943 una prima proposta di militarizzazione delle WASP fu portata all'attenzione della Camera dei rappresentanti. Sia la Cochran che Arnold desideravano un corpo separato guidato da una donna colonnello (come per il WAC, il WAVES, lo SPARS e i Marine). Il Dipartimento della Guerra, tuttavia, si oppose per coerenza ad una tale mossa, dal momento che non vi era alcun corpo separato per i piloti di sesso maschile che li distinguesse dal personale comune dell'USAAF. Si prefer\u00ec invece inquadrare le WASP all'interno del WAC (il Women's Army Corps), costituendo circa 2.000 ufficiali \"Air WAC\" con l'autorizzazione al volo. Il 21 giugno 1944 il disegno di legge per dare alle WASP lo stato di corpo militare fu bocciato di misura. I piloti civili di sesso maschile fecero pressioni contro il disegno di legge a seguito della chiusura di alcune scuole di volo civili e della cessazione di due programmi di addestramento riservati ai piloti civili uomini. Il 5 giugno 1944 il \"Comitato della Camera sul Servizio Civile\" (\"Comitato Ramspeck\"), che aveva in precedenza esaminato il WASP, rifer\u00ec di ritenerlo inutile e ingiustificatamente dispendioso, raccomandando che il reclutamento e la formazione di donne pilota inesperte dovesse essere arrestato. La Cochran decise di spingere per arrivare ad una soluzione della questione, dando un ultimatum: se le WASP non fossero state militarizzate, lei avrebbe sciolto il programma. L'USAAF nel frattempo aveva sviluppato un eccesso di piloti e di candidati pilota. Come risultato Arnold, che in precedenza era stato un sostenitore della militarizzazione, deliber\u00f2 che il WASP sarebbe stato sciolto entro il 20 dicembre 1944.\nIl 7 dicembre 1944 Arnold invi\u00f2 un comunicato che all'Avenger Field di Sweetwater:\nAlla conclusione del programma, 915 donne pilota erano in servizio con l'AAF: 620 assegnate al \"Comando Addestramento\", 141 al \"Comando del Trasporto Aereo\", 133 a Numbered Air Force sparse nel territorio continentale degli Stati Uniti, 11 al servizio meteorologico, 9 a comandi tecnici e una al \"Comando Trasporto Truppe\".\nEredit\u00e0 e riconoscimenti.\nTutti i registri del WASP sono furono secretati e rimasero sigillati per 35 anni, per cui il loro contributo allo sforzo bellico era poco noto se non inaccessibile agli storici. Nel 1975 sotto la guida del colonnello Bruce Arnold, figlio del generale Hap Arnold, il WASP condusse una battaglia al Congresso per far ottenere alle WASP lo status di veterano. Per far ci\u00f2 costituirono un nuovo gruppo, tentando di coinvolgere l'opinione pubblica. I registri furono infine aperti nel 1977, dopo che un comunicato stampa dell'Air Force dichiarava, erroneamente, che si stava addestrando per la prima volta una donna pilota a volare su aerei militari statunitensi. Questa volta, al Congresso le WASP potevano contare sul supporto del senatore Barry Goldwater, il quale durante la seconda guerra mondiale era stato anch'esso un pilota assegnato al trasferimento degli aerei, membro del \"27th Ferrying Squadron\". Nel 1977 il presidente Jimmy Carter firm\u00f2 la legge 95-202, sezione 401, chiamata \"GI Bill Improvement Act\", che per servizio reso concedeva al WASP il pieno status di corpo militare.\nNel 1984 ad ogni WASP fu conferita la World War II Victory Medal. Coloro che avevano servito per pi\u00f9 di un anno ricevettero inoltre l'American Campaign Medal per il servizio reso durante la guerra. Molte delle medaglie furono ritirate da figli e figlie delle WASP a loro nome. Il 1\u00ba luglio 2009 il presidente Barack Obama e il Congresso degli Stati Uniti assegnarono al WASP la Medaglia d'oro del Congresso.\nA testimoniare l'evento erano presenti 3 delle circa 300 WASP ancora in vita. Durante la cerimonia il presidente Obama disse:\nIl 10 maggio 2010 le circa 300 WASP superstiti andarono al Campidoglio per accettare la Medaglia d'oro del Congresso, che fu consegnata loro da Nancy Pelosi, prima donna Speaker della Camera dei rappresentanti, e da altri membri del Congresso."}
{"id": "4449282", "revid": "684805", "url": "https://it.wikipedia.org/wiki?curid=4449282", "title": "Aminoacidi glucogenetici", "text": ""}
{"id": "4449286", "revid": "22356", "url": "https://it.wikipedia.org/wiki?curid=4449286", "title": "Lagerpetonidae", "text": ""}
{"id": "4449287", "revid": "599013", "url": "https://it.wikipedia.org/wiki?curid=4449287", "title": "Jasmina Suter", "text": "Biografia.\nOriginaria di Stoos di Morschach e sorella di Juliana e Raphaela, a loro volta sciatrici alpine di alto livello, Jasmina Suter ha esordito in una gara FIS il 23 novembre 2010 a Zinal, non riuscendo a qualificarsi per la seconda manche dello slalom speciale in programma, e in Coppa Europa l'11 febbraio 2011 a Ginevra L\u00e9lex in supergigante, classificandosi 71\u00aa.\nIl 18 gennaio 2012 ha conquistato la medaglia di bronzo nello slalom gigante alla prima edizione dei Giochi olimpici giovanili invernali, . Nella medesima specialit\u00e0 il 9 marzo 2013 a Ofterschwang ha debuttato in Coppa del Mondo, senza classificarsi, e il 14 marzo successivo a So\u010di Krasnaja Poljana \u00e8 salita per la prima volta sul podio in una gara di Coppa Europa, giungendo 2\u00aa dietro alla francese Coralie Frasse-Sombet.\nIl 24 ottobre 2015 ha ottenuto i primi punti in Coppa del Mondo classificandosi al 20\u00ba posto nello slalom gigante di S\u00f6lden; nella stagione successiva ai Mondiali di Sankt Moritz 2017, suo esordio iridato, non ha completato lo slalom gigante. Il 16 febbraio 2020 ha ottenuto a Crans-Montana in supergigante la prima vittoria in Coppa Europa; ai Mondiali di Cortina d'Ampezzo 2021 si \u00e8 classificata 18\u00aa nella discesa libera, 4\u00aa nella gara a squadre, non ha completato la combinata e non si \u00e8 qualificata per la finale nello slalom parallelo.\nPalmar\u00e8s.\nCoppa Europa.\nCoppa Europa - vittorie.\nLegenda:\nSG = supergigante\nSouth American Cup.\nSouth American Cup - vittorie.\nLegenda:\nGS = slalom gigante"}
{"id": "4449289", "revid": "624002", "url": "https://it.wikipedia.org/wiki?curid=4449289", "title": "Bust-a-Move 2", "text": ""}
{"id": "4449290", "revid": "624002", "url": "https://it.wikipedia.org/wiki?curid=4449290", "title": "Bust-a-Move 2X", "text": ""}
{"id": "4449292", "revid": "624002", "url": "https://it.wikipedia.org/wiki?curid=4449292", "title": "Bust-a-Move 2 Arcade Edition", "text": ""}
{"id": "4449318", "revid": "729019", "url": "https://it.wikipedia.org/wiki?curid=4449318", "title": "Bernard HV-220", "text": "Il Bernard HV-220 era un idrocorsa (idrovolante da competizione) monomotore ad ala bassa realizzato dall'azienda francese Soci\u00e9t\u00e9 des Avions Bernard come proposta per la partecipazione alla Coppa Schneider del 1931.\nStoria del progetto.\nNel 1928 il governo francese decise la partecipazione di una propria squadra nazionale al Trofeo Schneider dell'anno successivo, che si sarebbe tenuto a Calshot, in Gran Bretagna. A tale scopo venne costituita una \"Section d'Entrainement\" sulla Laguna di Berre, e si decise di commissionare la realizzazione di due modelli di idrovolanti da corsa alla ditta Soci\u00e9t\u00e9 des Avions Bernard, ed uno alla Nieuport-Delage. I progetti dei due aerei Bernard furono designati HV-40 ed HV-41.Viste le buone prove ottenute dal prototipo HV-41, che aveva volato per la prima volta nell'agosto 1929, il governo francese decise di ordinare l'acquisto di tre esemplari del successivo Bernard HV-42, e di due del pi\u00f9 avanzato modello HV-120. Tutti gli aerei erano destinati ad equipaggiare la \"Section d'Entrainement sur Hydravion \u00e0 Grande Vitesse\" di Berre.\nNel 1930, nell'estremo tentativo di aggiudicarsi il Trofeo Schneider, il governo ordin\u00f2 alla Bernard lo sviluppo di due nuovi velivoli, designati HV-220 e HV-320. Il primo doveva essere equipaggiato con un potente motore Lorraine 12 Rcr Radium da 2.200 CV, mentre il secondo da un Renault 12 Ncr. Contemporaneamente alla Nieuport-Delage vennero ordinati due altri velivoli, designati NiD.651 (con motore Lorraine) e NiD-652 (con motore Renault), ed altri due alla Dewoitine, designati HD.41 (uno con motore Lorraine e uno con motore Renault).\nTecnica.\nIl velivolo era un idrovolante a scarponi, di costruzione interamente metallica. La configurazione era la classica monoplana ad ala bassa a sbalzo, monoblocco. I due galleggianti erano costruiti in metallo, ed erano uniti alla fusoliera mediante due coppie di montanti carenati a forma di V rovesciata. Monoposto ad abitacolo aperto.\nIl propulsore era un motore in linea Lorraine 12 Rcr Radium a 12 cilindri a V invertita, raffreddati a liquido, eroganti la potenza di 2\u00a0200 CV (1\u00a0390 kW) al livello del mare, ed azionante un'elica quadripala metallica. Il motore era dotato di un compressore a due stadi Rateau. I radiatori di raffreddamento del liquido erano posizionati sulle ali e sui montanti anteriori dei galleggianti, per garantire una maggior capacit\u00e0 di raffreddamento.\nImpiego operativo.\nIl prototipo dell'HV-220 non venne mai completato a causa delle insormontabili difficolt\u00e0 di sviluppo del propulsore Lorraine 12 Rcr Radium, che si pretendeva superiore a qualsiasi propulsore allora esistente. Esso fu l'estremo tentativo della ditta di costruire un aereo in grado di vincere la Coppa Schneider. L'abbandono del propulsore Lorraine port\u00f2 alla sospensione dello sviluppo dell'HV-220 e del successivo HV-320. Venne deciso di modificare il prototipo HV-120 in vista della sua partecipazione alla competizione, ma anche tale soluzione fu ben presto abbandonata. Questo velivolo precipit\u00f2 durante il suo volo inaugurale effettuato sulla laguna di Berre il 30 luglio 1931, provocando la morte sul colpo del pilota Georges Bougault, comandante della \"Section d'Entrainement sur Hydravion \u00e0 Grande Vitesse\".\nTutto il governo francese si era aspettato una brillante partecipazione della propria squadra alla Coppa Schneider del 1931, che doveva tenersi a Calshot Spit, nell'Inghilterra del sud. La squadra sulla carta poteva contare sugli idrocorsa Bernard HV-40, HV-42, HV-120, Dewoitine HD.412 e Nieuport-Delage NiD-650, tutti velivoli appositamente progettati per la gara. Purtroppo la loro partecipazione venne annullata a causa di insormontabili problemi di messa a punto dei propulsori. Anche la squadra italiana dovette essere ritirata, perch\u00e9 gli aerei non furono messi a punto in tempo per la partecipazione. Entrambe le squadre chiesero all'organizzazione di spostare la gara, per potervi prendere parte, ma il British Royal Aero Club rifiut\u00f2. A causa di problemi politici ed economici la Gran Bretagna fu in grado di organizzare l'evento grazie a una donazione di 100\u00a0000 sterline effettuata da Lady Houston. La gara si svolse sabato 12 settembre, e vide la vittoria del Supermarine S.6B pilotato da John N. Boothman, che aggiudic\u00f2 definitivamente la coppa alla Gran Bretagna."}
{"id": "4449322", "revid": "860911", "url": "https://it.wikipedia.org/wiki?curid=4449322", "title": "Carlo Alessandro Conighi", "text": "Biografia.\nGiovent\u00f9.\nConighi nacque a Trieste nel 1853. Fu un ingegnere civile e stradale e costru\u00ec molti edifici di Fiume e di Abbazia (oggi in Croazia).\n Nel 1950 fu definito \"Il nonno degli esuli\" dai giornali dell'esodo istriano, fiumano e dalmata. Egli aveva origini toscane, friulane - da Gradisca Imperiale - e venete. Gli avi Conighi, dal Seicento, erano stimati tintori di seta, nativi della Val di Zoldo, provincia di Belluno (nella Repubblica di Venezia), trasferitisi poi in territorio asburgico, a Gradisca, per lavoro.\nL'ingegnere Carlo Alessandro Conighi era figlio di Carlo Eugenio (1818-1894), assicuratore, e di Teresa Buffetti, originaria di Pistoia. Comp\u00ec gli studi al liceo di Trieste, a Graz e a Monaco, presso la \"Koeniglich Bayerische Polytechnische Schule in M\u00fcnchen\" (Regia Scuola Bavarese Politecnica), diplomandosi ingegnere nel 1875. Lavor\u00f2 poi a Trieste, divenendo impresario edile; sue sono le \"palestre ginnastiche di Via della Valle\"; successivamente costru\u00ec alcuni palazzi e ville.\nCostruttore a Fiume.\nFu a Fiume (oggi Croazia), nel 1883, per lavoro e, assieme ad Icilio Bacci, fond\u00f2 il \u201cCircolo letterario\u201d, che cur\u00f2 la creazione di varie biblioteche popolari. Nel 1884, si trasfer\u00ec definitivamente da Trieste a Fiume, avendo vinto l'appalto per costruire il Palazzo del Governo Marittimo, su progetto dell'architetto ungherese Alajos Hauszmann (1847-1926). Il 4 settembre 1880 l'ingegnere Carlo Alessandro Conighi spos\u00f2 Elisa Ambonetti, che gli diede cinque figli: Maria Regina (Trieste 1881-Udine 1955), Carlo Leopoldo (Trieste 1884-Udine 1972), Silvia (Fiume 1888-1892), Giorgio Alessandro (Fiume 1892-Trento 1977) e Cesare Augusto (Fiume 1895-Roma 1957).\nL'ingegnere Conighi era gi\u00e0 nel 1880 a Fiume, quando lavor\u00f2 assieme a Nikolaki de Nikolaides alla casa Turca, completata nel 1906. Tra il 1899 e il 1902 la sua ditta di costruzioni costruisce case a Volosca, mentre tra il 1903 e il 1904 si occupa, coadiuvato dal figlio architetto Carlo Leopoldo di importanti costruzioni ad Abbazia. Della ditta Conighi \u00e8 l'Hotel \"Marina\" costruito nel 1893 ad Abbazia. Assieme all'architetto Gyula Svab (1879-1938), laureatosi nel 1903 alla Universit\u00e0 Tecnica di Budapest, l'ingegnere Conighi costru\u00ec le scuole a Turni\u0107 (Torretta), Fiume. Nel 1903 la ditta dell'ingegnere Carlo Conighi esegue i lavori di costruzione della nuova sinagoga di Fiume, in stile neomoresco, su progetto degli architetti Wilhelm Stiassny, viennese (Bratislava 1842-Bad Ischl 1910) e Leopold Baumhorn, ungherese (Kisb\u00e9r 1860\u00a0\u2013 1932). La sinagoga grande fu distrutta nel 1944 da un incendio. Dal 1906 al 1912 il figlio Carlo Leopoldo fu \u201cdirigente ai lavori\u201d nella ditta di famiglia, per l'edificazione di diciassette case operaie nella stessa zona di Torretta, sobborgo di Fiume, su commissione della \u201cSociet\u00e0 anonima per la costruzione dei quartieri popolari\u201d.\nSecondo la signora Maria Rudan \u201cnel 1908 fu costruita a Fiume la villa Rudan, su disegni dell'ingegnere Carlo Conighi\".\nL'amicizia con d'Annunzio e l'internamento in Ungheria.\nNell'autunno 1907 fu a Fiume Gabriele D'Annunzio, per leggere \"La nave\", una tragedia di fatti di mare e Carlo Conighi, per primo, lo accolse a teatro con applausi e grandi dimostrazioni di simpatia. Nel 1908 progett\u00f2 a Fiume una casa per Hans Dettelbach, di Graz, oltre alla Casa di amministrazione dell'Oleificio Ungherese. Suoi sono i disegni di Casa Rosa Firmi, del 1909. Sempre nel 1909 Carlo Conighi firm\u00f2 casa Penso e casa La Bella Ebrea, quest'ultima con Silic poi, nel 1910, \u00e8 la volta di villa Bartolomei e di casa Schiucca-Matcovich. Alla sua azienda - che aveva la seguente intestazione: \u201cCarlo ing. Conighi, Impresa di costruzioni, Fiume \u2013 Abbazia\u201d - si deve la costruzione, avvenuta nel 1890, del palazzo della Societ\u00e0 Filarmonico-Drammatica, su progetto dell'architetto Giacomo Zammattio. L'articolista gli attribuisce molte altre costruzioni come la prefettura, il tempio israelitico, il gruppo di case operaie alla Torretta, il palazzo della Banca d'Italia a Fiume, la casa Smaich, la casa Rauschel al Corso, le scuole di Via XXX Ottobre e quelle statali alla Torretta. Alla sua genialit\u00e0 sono dovute le pi\u00f9 sfarzose ville della riviera degli anni trenta, come la villa Rosalia, la villa Adria, la villa Nettuno, le ville barone Ransonnett, Smith, Harey, Frappart, Portheim, Janet, Italia, oltre all'Hotel Bellevue e al Sanatorio Szegoe. La sinagoga, di \u201caspetto orientaleggiante\u201d, opera del 1902, fu fatta saltare in aria nel 1944, in un attentato antisemita.\nNel 1915, essendo presidente della Camera di Commercio e Industria di Fiume, l'ingegner Conighi fu costretto a dimettersi dall'autorit\u00e0 austro-ungarica e fu inviato nel campo di internamento di Kiskunhalas, nella landa ungherese.\nRettore del Governo provvisorio di Fiume.\nLiberato il 1\u00ba agosto 1918, fece ritorno a Fiume e, a fianco di Antonio Grossich, lott\u00f2 per l'annessione all'Italia. Dopo la marcia di Ronchi (12 settembre 1919), che port\u00f2 all'impresa di Fiume fu uno dei consiglieri di D'Annunzio, durante la Reggenza del Carnaro. Garante della sovranit\u00e0 italiana di Fiume era Gabriele D'Annunzio. Dopo il 21 ottobre 1919 il Consiglio Nazionale italiano di Fiume si sciolse; fu instaurato un sistema monopartitico organizzato nel Partito Unione nazionale, a capo della quale fu posto Carlo Conighi.\nIl 30 ottobre 1919 l'ingegner Conighi lesse l'ordine del giorno alla \u201crappresentanza comunale di Fiume, che dopo le elezioni esercita anche i poteri del Consiglio Nazionale\u201d. Poco dopo chiese la parola D'Annunzio, per pronunciare un breve discorso.\nAlla data del 1\u00ba gennaio 1921, Conighi risulta presidente del Consiglio Nazionale di Fiume.\nIl 3 febbraio 1921, Conighi divenne il rettore senza portafoglio del Governo provvisorio di Fiume. Il 13 marzo 1922 Attilio Prodam, nella veste di presidente del Comitato di difesa nazionale di Fiume, nomin\u00f2 l'ingegnere Carlo Conighi a commissario straordinario presso la Camera di commercio e industria di Fiume. La regina Elena del Montenegro, reggente del Montenegro, il 6 giugno 1922 confer\u00ec all'ingegnere Carlo Conighi la carica di commendatore dell'Ordine del Principe Danilo I, istituito per l'indipendenza del Montenegro.\nSuccessivamente all'annessione italiana di Fiume, datata 27 gennaio 1924, egli ricopr\u00ec varie cariche amministrative e politiche: vicesindaco, vicepresidente della provincia del Carnaro, presidente della Cassa Distrettuale Ammalati e, per qualche tempo, fu commissario prefettizio alle Corporazioni Industria e Commercio.\nNella sua Fiume fu pure presidente del Club Alpino Fiumano, del Circolo letterario, della Societ\u00e0 Dante Alighieri, della Lega nazionale, del Circolo patriottico e della Societ\u00e0 dei concerti. Negli anni trenta fu nominato Gran ufficiale della Corona d'Italia, motu proprio del re.\nNel 1928 l'ingegner Conighi, assieme al socio ebreo Giulio Gr\u00fcnwald, progett\u00f2 a Fiume la raffineria di benzina e i depositi di petrolio, ma l'azienda di famiglia non si riprese dal tracollo economico causato dalla Grande guerra. Nel 1940 ebbe l'occasione di celebrare le sue nozze di diamante con sua moglie Elisa Ambonetti.\nL'esilio a Udine.\nL'occupazione jugoslava del 3 maggio 1945 lo costrinse all'esilio, come fu per molti fiumani, istriani e dalmati. Nel settembre 1946 dette l'addio alla propria casa di Fiume e part\u00ec per Udine, dove visse fino al 5 agosto 1950, quando mor\u00ec esule. Durante i funerali, che si tennero a Udine la sua bara fu avvolta nella bandiera con i colori della sua citt\u00e0: l'azzurro, il giallo e il violetto.\nBibliografia.\nTra gli ultimi contributi sull'Impresa di Fiume, il libro seguente riporta alcune immagini del capitano degli alpini Giorgio Conighi, comandante dei reparti volontari fiumani dal 1919. Segue la bibliografia."}
{"id": "4449324", "revid": "120931498", "url": "https://it.wikipedia.org/wiki?curid=4449324", "title": "Silvio Lai", "text": "Biografia.\nGli studi.\nCresciuto a Sassari, Lai ha frequentato il liceo classico Domenico Alberto Azuni, dove consegue la maturit\u00e0 nel 1984. Nel 1989 si laurea con 110 e lode presso la facolt\u00e0 di Medicina e Chirurgia dell'Universit\u00e0 degli Studi di Sassari in odontoiatria.\nSuccessivamente prosegue gli studi a Parigi nell'Universit\u00e0 di Paris V - Montrouge per il perfezionamento in odontoiatria pediatrica, consegue poi il dottorato di ricerca in odontostomatologia preventiva all'Universit\u00e0 di Pisa e di Sassari nel 1992.\nProfessione.\nNel febbraio 1990 ha conseguito l'abilitazione e ha svolto subito la libera professione, contemporaneamente all'attivit\u00e0 di assistenza, docenza e ricerca scientifica presso l'Universit\u00e0 di Sassari come dottorando e titolare di borse di ricerca.\nDal 1996 \u00e8 giornalista pubblicista, ha pubblicato in diverse riviste regionali e nazionali ed \u00e8 stato direttore responsabile per cinque anni del periodico regionale delle ACLI.\nDal 1994 al 1999 \u00e8 stato direttore e amministratore delegato di Enaip Sardegna, agenzia di servizi formativi e promozione d'impresa.\nAttivit\u00e0 associativa e di promozione sociale.\nHa iniziato l'impegno associativo giovanile nell'Azione Cattolica Ragazzi della Diocesi di Sassari e poi in Giovent\u00f9 Aclista, dove \u00e8 stato segretario provinciale e regionale, e per due anni vicesegretario nazionale dei giovani con delega alle politiche universitarie e alle attivit\u00e0 in Europa.\nCresciuto nelle Acli, dopo una breve esperienza come vicepresidente provinciale, nel Giugno del 1992, \u00e8 eletto presidente regionale delle Acli, riconfermato nel congresso regionale del 1996 sino all'aprile del 1999 al momento della firma della candidatura per il Consiglio Regionale.\nDal 1992 al 1999 \u00e8 stato presidente regionale del Patronato Acli e presidente di Enaip Sardegna, di cui \u00e8 stato poi direttore generale e amministratore delegato, rilanciandone le attivit\u00e0, con il conseguimento, prima agenzia formativa sarda, della certificazione di qualit\u00e0. \u00c8 stato consigliere di amministrazione di ENAIP nel triennio 1997-1999, e nel consiglio di amministrazione di Euroqualification, consorzio europeo dei principali enti formativi dell'Unione Europea per due anni in rappresentanza dell'Italia, attraverso ENAIP.\n\u00c8 stato promotore nel 1998, con l'Universit\u00e0 di Sassari, del Consorzio SIS \u2013 Sviluppo Impresa Sociale, finalizzato alla professionalizzazione e all'innovazione manageriale del terzo settore, del quale \u00e8 stato presidente nel primo biennio e che oggi vede impegnati imprese del settore non profit, la Banca Etica attraverso la sua Fondazione e il gruppo Banco di Sardegna.\nDal 1994 al 1999 \u00e8 stato componente della Consulta Regionale della Emigrazione, in rappresentanza delle Acli della Sardegna. Nel 1995 ha promosso la costituzione dell'associazione regionale delle Acli di tutela dell'immigrazione e delle emigrazione.\nNel 1998 con le organizzazioni di rappresentanza della cooperazione sociale, dell'associazionismo e del volontariato ha dato vita al Forum del Terzo settore in Sardegna del quale \u00e8 stato il primo portavoce sino al 2000.\nAttivit\u00e0 politica.\nAlle elezioni regionali in Sardegna del giugno 1999 \u00e8 stato eletto componente del Consiglio Regionale della Sardegna della XII legislatura nella lista della Coalizione Autonomista ed \u00e8 stato componente della commissione cultura, scuola e formazione.\nImpegnato con il movimento dei Cristiano Sociali, nel 2000 ha aderito alla nascita dei Democratici di Sinistra.\nRiconfermato nella XIII legislatura nelle liste dei Democratici di Sinistra, ha aderito nel gennaio 2008 alla costituzione del gruppo del Partito Democratico in Consiglio Regionale. Nella XIII legislatura \u00e8 stato componente della commissione sanit\u00e0 e della commissione bilancio e relatore e correlatore di numerosi provvedimenti nel campo dell'ambiente, del sociale e della sanit\u00e0, dalla riforma dei servizi sociali e sanitari, al piano sanitario regionale, alla agenzia regionale per l'ambiente, al sistema dei servizi e delle politiche per il lavoro.\nEletto segretario provinciale di Sassari dei Democratici di Sinistra, confermato poi nel congresso del 2002, \u00e8 stato componente della segreteria regionale, e ha partecipato come delegato ai congressi di Torino con Valter Veltroni e di Pesaro e poi Roma con Piero Fassino come segretari nazionali.\nDal 2004 al 2007 \u00e8 stato componente della Presidenza Nazionale dei Cristiano Sociali.\nNel 2007 ha partecipato alla fondazione del Partito Democratico sostenendo la candidatura del segretario nazionale Valter Veltroni.\nIl 26 ottobre 2009 \u00e8 stato eletto, attraverso le primarie, segretario regionale del Partito Democratico in Sardegna, con liste regionali a sostegno della candidatura a segretario nazionale di Pier Luigi Bersani ed \u00e8 componente della Direzione e della Assemblea nazionale del Partito Democratico. Negli anni della segreteria regionale \u00e8 stato approvato il primo statuto regionale del partito, e sono state affrontate le elezioni amministrative del 2010, 2011 e 2012 con l'alleanza regionale di centrosinistra, riportando importanti risultati con vittorie nelle principali citt\u00e0 prima governate dal centrodestra.\nNel 2013 viene candidato come capolista al Senato della Repubblica nella circoscrizione Sardegna dal Partito Democratico per le elezioni politiche 2013, risultando eletto.\nIl 3 novembre 2015 viene eletto alla presidenza della Commissione parlamentare d'inchiesta sulle cause del disastro del traghetto Moby Prince.\nIn vista delle elezioni politiche 2018 \u00e8 stato candidato dal Partito Democratico nel collegio uninominale di Sassari per la Camera dei deputati, tuttavia senza essere eletto."}
{"id": "4449328", "revid": "18323", "url": "https://it.wikipedia.org/wiki?curid=4449328", "title": "Romina Mura", "text": "Biografia.\nNata a Sadali nel 1970, dopo aver consegue la maturit\u00e0 scientifica, si trasferisce a Cagliari, dove si \u00e8 laureata in scienze politiche, con indirizzo politico-amministrativo all'Universit\u00e0 degli Studi di Cagliari.\nA partire dal 2003 ha iniziato a lavorare come dipendente a Cagliari presso \"Primaidea\", societ\u00e0 di consulenza strategica a privati e Pubblica Amministrazione, dove si \u00e8 occupata di gestire risorse umane e dinamiche dello sviluppo locale, con fragilit\u00e0 e potenzialit\u00e0 dei territori, da cui \u00e8 in aspettativa dal 2013.\nAttivit\u00e0 politica.\nAttivit\u00e0 locale.\nNel 1995 viene eletta consigliere comunale a Sadali, sua citt\u00e0 natale, con il Partito Democratico della Sinistra (PDS).\nNel 1998 aderisce alla svolta di Massimo D'Alema dal PDS ai Democratici di Sinistra (DS), dove ne milita.\nNel 2000 diventa assessore ai servizi sociali, al bilancio e al personale del comune di Sadali nella giunta di Giovanni Melis, oltre a diventare assessore al turismo della comunit\u00e0 montana di Sarcidano-Barbagia Di Seulo, rimanendo in carica fino al 2005.\nNel 2007 \u00e8 stata co-fondatrice del Partito Democratico.\nAlle elezioni comunali in Sardegna del 2010 si candida a sindaco di Sadali, dove viene eletta e diventa la prima sindaca eletta direttamente dai cittadini, rimanendo in carica anche per un secondo mandato fino al 2020.\nDeputata nazionale.\nAlle elezioni politiche del 2013 viene candidata, ed eletta, alla Camera dei deputati, tra le liste del Partito Democratico nella circoscrizione Sardegna, dove nella XVII legislatura diventa componente della 9\u00aa Commissione Trasporti, poste e telecomunicazioni della Camera.\nAlle elezioni politiche del 2018 viene ricandidata nel collegio uninominale di Carbonia per la Camera, dove viene sconfitta dall'esponente del Movimento 5 Stelle Pino Cabras. Viene comunque rieletta deputata in virt\u00f9 della candidatura nelle liste proporzionali del le liste del PD nella medesima circoscrizione. Nella XVIII legislatura diventa componente della 11\u00aa Commissione Lavoro pubblico e privato e della Commissione parlamentare per la semplificazione.\nIl 14 aprile 2021 diventa presidente della 11\u00aa Commissione Lavoro della Camera dei deputati, dopo aver superato al ballottaggio il forzista Simone Baldelli battendolo con 23 voti favorevoli a 19, succedendo a Debora Serracchiani, che ha lasciato la guida della commissione di Montecitorio per diventare capogruppo del PD alla Camera."}
{"id": "4449331", "revid": "838137", "url": "https://it.wikipedia.org/wiki?curid=4449331", "title": "The World Is Yours (Scarface)", "text": "The World Is Yours \u00e8 il secondo album del rapper \"Scarface\". L'album debutt\u00f2 alla posizione #10 della Billboard 200 e la #1 della R&amp;B/hip hop album chart. L'album ha vinto il \"Disco d'oro\" il 20 ottobre del 1993. L'album \u00e8 un riferimento al film \"Scarface\" del 1983."}
{"id": "4449334", "revid": "287204", "url": "https://it.wikipedia.org/wiki?curid=4449334", "title": "John Sullivan (giocatore di football americano)", "text": "Carriera professionistica.\nSullivan fu scelto dai Vikings nel corso del sesto giro del draft 2008. Divenne il centro titolare nella stagione successiva dopo che Matt Birk pass\u00f2 come free agent ai Baltimore Ravens. Il 17 settembre 2011 firm\u00f2 un'estensione contrattuale di cinque anni coi Vikings del valore di 25 milioni di dollari.\nAlla fine della stagione 2012, Sullivan fu inserito nel First-team All-Pro dalla Pro Football Writers Association."}
{"id": "4449340", "revid": "112954632", "url": "https://it.wikipedia.org/wiki?curid=4449340", "title": "Ceratias holboelli", "text": "\"Ceratias holboelli, noto comunemente come Pescatrice degli abissi gigante \u00e8\" un pesce appartenente all'ordine dei Lophiiformes ed alla famiglia Ceratiidae che vive nei mari tropicali al di sotto dei 1000 metri di profondit\u00e0.\nDescrizione.\nUna caratteristica del Ceratias Holboelli \u00e8 il dimorfismo sessuale: la femmina, lunga fino a 80\u2013100\u00a0cm e con un peso che arriva ai 7 Kg porta attaccata a s\u00e9 fino a tre maschi che arrivano a 20\u00a0mm di lunghezza, che vivono come parassiti attaccandosi con le mascelle alla cute della\nfemmina."}
{"id": "4449341", "revid": "256896", "url": "https://it.wikipedia.org/wiki?curid=4449341", "title": "Stato Avanzamento Lavori (documento)", "text": ""}
{"id": "4449344", "revid": "326822", "url": "https://it.wikipedia.org/wiki?curid=4449344", "title": "Suzuka Ohgo", "text": ""}
{"id": "4449345", "revid": "214753", "url": "https://it.wikipedia.org/wiki?curid=4449345", "title": "Thaler", "text": ""}
{"id": "4449351", "revid": "131145", "url": "https://it.wikipedia.org/wiki?curid=4449351", "title": "Pro Patria Pierrel", "text": ""}
{"id": "4449354", "revid": "256896", "url": "https://it.wikipedia.org/wiki?curid=4449354", "title": "Stato Avanzamento Lavori", "text": ""}
{"id": "4449367", "revid": "729019", "url": "https://it.wikipedia.org/wiki?curid=4449367", "title": "Linea Meitetsu Tokoname", "text": "La \u00e8 una ferrovia suburbana a scartamento ridotto che collega le stazioni di Jing\u016b-mae, a Nagoya e Tokoname, nella citt\u00e0 omonima, nella prefettura di Aichi, in Giappone. La linea, di 29,3\u00a0km \u00e8 anche utilizzata per i treni che collegano Nagoya con l'Aeroporto Internazionale Ch\u016bbu Centrair.\nServizi.\nLe abbreviazioni sono a fini pratici per la lettura della tabella sottostante:"}
{"id": "4449368", "revid": "113388842", "url": "https://it.wikipedia.org/wiki?curid=4449368", "title": "Ordine di Cristiano VII", "text": "L'Ordine familiare reale di Cristiano VII (in danese: Christian VIIs Orden) detto anche Ordine \"Tessera Concordi\u00e6\", era un ordine conferito come segno di stima personale ai membri femminili della famiglia reale danese da parte di re Cristiano VII.\nStoria.\nL'Ordine familiare reale di re Cristiano VII venne istituito nel 1774 da re Cristiano VII come ricompensa di benemerenza personale destinata a premiare i membri meritevoli della casata reale.\nL'Ordine non fu pi\u00f9 conferito dopo la morte di re Cristiano VII nel 1808.\nInsegne.\nL'Ordine si presenta come un ovale al centro del quale si trova il monogramma del sovrano \"C7\" (Cristiano CVII), il tutto circondato da una cornice in argento e diamanti, sormontata dalla corona reale danese dei medesimi materiali. Dietro l'ovale si intravede una croce dell'Ordine del Dannebrog raggiante, timbrata nel braccio inferiore dall'elefante dell'Ordine dell'Elefante.\nIl nastro, nel chiaro intento di riunire i due principali ordini della Danimarca, \u00e8 azzurro con una fascia bianca ed una rossa per lato."}
{"id": "4449369", "revid": "325224", "url": "https://it.wikipedia.org/wiki?curid=4449369", "title": "Jorge Traverso", "text": ""}
{"id": "4449370", "revid": "647919", "url": "https://it.wikipedia.org/wiki?curid=4449370", "title": "Ordine famigliare reale di re Cristiano VII", "text": ""}
{"id": "4449374", "revid": "125659261", "url": "https://it.wikipedia.org/wiki?curid=4449374", "title": "Guy de Lons", "text": "Biografia.\nNel 1115 Guy venne consacrato vescovo di Lescar, una delle diocesi che facevano parte della viscontea del B\u00e9arn. A quei tempi Gastone IV di B\u00e9arn, illustre condottiero e fervente cristiano, soprannominato \"il Crociato\", per la sua partecipazione alla prima crociata, ne era il visconte. Gastone era uno degli alleati di Alfonso I, re di Aragona, con il quale condivideva l'ambizione di sottrarre le terre della Spagna ai Mori. Guy, egli stesso un bravo guerriero, divenne il braccio destro di Alfonso, accompagnandolo in quasi tutte le sue campagne nella penisola iberica. Papa Gelasio II organizz\u00f2 nel 1118 un piccolo concilio a Tolosa nel corso del quale concesse il titolo di Crociata alla spedizione che Alfonso e Guy stavano organizzando contro la citt\u00e0 musulmana di Saragozza. Guy prese parte a questo concilio e successivamente accompagn\u00f2 le truppe del B\u00e9arn che partecipavano all'impresa nel dicembre dello stesso anno. Rimase in Aragona quindi per poter partecipare, l'anno successivo, alla conquista di Tudela, rientrando poi a Lescar.\nNel 1120 diede inizio ai lavori della nuova cattedrale di Lescar. Nel 1122 venne segnalata nuovamente la sua presenza in Aragona per assistere alla fondazione della Fraternit\u00e0 di Belchite, una confraternita militare che precorreva le istituzioni dei monaci-guerrieri. Due anni dopo prese nuovamente parte a fatti d'arme a fianco di Gastone e di Alfonso nelle loro incursioni su Pe\u00f1a Cadiella. Non pare tuttavia che avesse preso parte alla grande spedizione dei sovrani sulla citt\u00e0 di Granada.\nVenne nominato precettore dell'erede di Gastone, Centullo VI del B\u00e9arn. Alla morte di Gastone, essendo Centullo ancora infante, il comando delle truppe del B\u00e9arn venne assunto da Guy. Egli partecip\u00f2 cos\u00ec all'ennesima \"crociata\" proclamata da Alfonso per la conquista della citt\u00e0 di Fraga. Inoltre Alfonso lo nomin\u00f2 direttore spirituale della crociata, nonostante che alla spedizione partecipassero anche i vescovi di Roda, Huesca o Najera. Quindi tocc\u00f2 a Guy il compito di proteggere la reliquia (\"lignum crucis\", ovvero parte della Vera Croce) che Alfonso portava con s\u00e9. Il 17 luglio 1134, nella battaglia di Fraga, gli Almoravidi misero in rotta le truppe cristiane, provocando la morte di quasi tutti i cavalieri cristiani, catturarono Guy, lo accecarono e lo rilasciarono solo dopo il pagamento di un grosso riscatto.\nGuy mor\u00ec nel 1141."}
{"id": "4449375", "revid": "287204", "url": "https://it.wikipedia.org/wiki?curid=4449375", "title": "Silvius", "text": ""}
{"id": "4449376", "revid": "47767", "url": "https://it.wikipedia.org/wiki?curid=4449376", "title": "Sylvio", "text": ""}
{"id": "4449377", "revid": "47767", "url": "https://it.wikipedia.org/wiki?curid=4449377", "title": "Silviu", "text": ""}
{"id": "4449381", "revid": "256896", "url": "https://it.wikipedia.org/wiki?curid=4449381", "title": "Esternalizzazione dei Processi Intellettivi", "text": ""}
{"id": "4449385", "revid": "116672013", "url": "https://it.wikipedia.org/wiki?curid=4449385", "title": "Flight 666", "text": "Iron Maiden: Flight 666 \u00e8 un docufilm del gruppo musicale britannico Iron Maiden, pubblicato il 21 aprile 2009. La band viene ripresa durante il \"Somewhere Back in Time World Tour\", tra febbraio e marzo 2008, nel corso del quale viaggiavano con il loro aereo, un Boeing 757 chiamato \"Ed Force One\", in cui i loro voli venivano indicati come \"Flight 666\".\nNella seconda parte sono state inserite delle performance eseguite, in 16 citt\u00e0 diverse, nei vari paesi visitati.\nIn contemporanea all'uscita del DVD, gli Iron Maiden hanno pubblicato la versione audio del concerto in formato doppio CD, dal titolo \"\"."}
{"id": "4449387", "revid": "113388578", "url": "https://it.wikipedia.org/wiki?curid=4449387", "title": "Ordine di Matilde", "text": "L'Ordine di Matilde (od Ordine della regina Carolina Matilde, in danese: \"Mathilde Ordenen\") era un ordine conferito come segno di stima personale ai membri della famiglia reale danese, sia femminili che maschili , da parte della regina consorte Carolina Matilde di Hannover.\nStoria.\nL'Ordine di Matilde venne istituito nel 1771 dalla regina consorte Carolina Matilde di Hannover, moglie di re Cristiano VII, nel giorno del compleanno del marito (29 gennaio) per celebrare il suo genetliaco. L'intento dell'Ordine era quello di essere una benemerenza personale destinata a premiare i membri meritevoli della casata reale.\nL'Ordine venne dichiarato cessato il 17 gennaio 1772, a nemmeno un anno dalla sua istituzione, con l'esilio della stessa regina consorte, accusata di cospirazione e tradimento ai danni del marito.\nInsegne.\nL'Ordine si presenta come un ovale al centro del quale si trova il monogramma della regina consorte \"M\" (Matilde), il tutto circondato da una cornice in argento e diamanti, attorniato a sua volta da due rami d'alloro incrociati e sormontata dalla corona reale danese dei medesimi materiali.\nIl nastro \u00e8 bianco con una striscia rossa per parte.\nElenco degli insigniti.\nQuesto \u00e8 l'elenco completo di tutti gli insigniti dell'Ordine"}
{"id": "4449389", "revid": "144796", "url": "https://it.wikipedia.org/wiki?curid=4449389", "title": "Ordine di re Cristiano VII", "text": ""}
{"id": "4449390", "revid": "227910", "url": "https://it.wikipedia.org/wiki?curid=4449390", "title": "Candelabro Trivulzio", "text": "Il Candelabro Trivulzio \u00e8 un'opera di oreficeria in bronzo di cinque metri d'altezza per quattro di larghezza, considerata un capolavoro della scultura gotica d'oltralpe. Di origine ignota, \u00e8 conservato dal 1562 nel Duomo di Milano. \nStoria.\nLe sole notizie certe che possediamo dell'opera, sono relative alla sua donazione avvenuta nel 1562 al Duomo di Milano, ad opera dell'arciprete Giovanni Battista Trivulzio, figlio di Urbano Trivulzio (?-1549). Nessuna informazione circa le sue vicende precedenti \u00e8 giunta fino a noi. Gli studiosi lo ritengono un'opera di oreficeria fusa fra la fine del XII secolo e l'inizio del XIII, nella fase di transizione tra lo stile romanico e il gotico.\nNeppure la provenienza \u00e8 nota, in proposito si \u00e8 fatto il nome di Nicolas di Verdun, mentre altri studiosi ritengono che possa provenire da botteghe parigine, altri ancora lo accostano a manufatti provenienti da Colonia. La fattura difforme delle raffigurazioni sembra testimoniare che ad esso lavorarono diverse botteghe. La provenienza francese \u00e8 resa pi\u00f9 probabile dai frequenti viaggi in Francia della famiglia Trivulzio, principali esponenti del partito filofrancese nella Milano di inizio Cinquecento. Nel medioevo esistevano numerosi esemplari di questo tipo esistenti in particolare nelle cattedrali francesi, quali Reims o Cluny, oggi scomparsi. Il candelabro di Milano \u00e8 l'unico ad essere rimasto integro fino ai nostri giorni. Quattro delle otto parti che compongono il piede sono opera dello scultore e bronzista milanese Giovanni Antonio Busca, che venne incaricato nel 1562 di completare il candelabro, giunto al Duomo di Milano nel 1549 da Rouen.\nDescrizione e stile.\nIl candelabro rappresenta una raffinatissima opera di scultura gotica, caratterizzata da una simbologia particolarmente complessa, ad oggi solo in parte ricostruita. \nHa la forma di un candelabro a sette bracci, appartenente alla tradizione ebraica. Risale infatti alla Menorah, il candelabro custodito nell'antichit\u00e0 nel tempio di Gerusalemme."}
{"id": "4449399", "revid": "114644956", "url": "https://it.wikipedia.org/wiki?curid=4449399", "title": "La canzone di Charlotte/A cavallo con Tex", "text": "La canzone di Charlotte/A cavallo con Tex \u00e8 un singolo discografico de I papaveri blu pubblicato nel 1980.\nIl brano \"La canzone di Charlotte\" \u00e8 la sigla dell'anime omonimo scritta da Stefano Jurgens su musica di Gianni Meccia e Bruno Zambrini.\nSul lato B \u00e8 incisa \"A cavallo con Tex\", scritta dagli stessi autori, canzone dedicata al personaggio dei fumetti Tex Willer.\nLa bambina del coro, che interpretava la sigla, \u00e8 Maddalena Santucci, attuale giornalista del Giornale Radio Rai.\nTra i bambini del coro che hanno cantato il ritornello c'era anche Gianmarco Trevisi, ex portavoce di Enrico Letta e attuale giornalista del Giornale Radio Rai.\nEdizioni.\nEntrambi i brani sono stati inseriti nella compilation \"Supersigle TV Vol. 4\" e in numerose raccolte."}
{"id": "4449400", "revid": "767487", "url": "https://it.wikipedia.org/wiki?curid=4449400", "title": "Jutty Ranx", "text": "I Jutty Ranx sono un progetto itinerante e mutevole nato negli Stati Uniti d'America che produce musica dance. Il gruppo \u00e8 attualmente composto da Jaakko Manninen, un DJ e produttore finlandese, da Justin Taylor, un cantante di origini giamaicane e neo-zelandese, gi\u00e0 fondatore dei Beats and Style, e del polistrumentista Ryan Malina. Il loro singolo di debutto \"I See You\" ha ottenuto un grande successo in Italia, restando nella classifica ufficiale dei download stilata dalla FIMI per 13 settimane; ha conquistato il 3\u00ba posto nel marzo 2013. Il singolo ha ricevuto la certificazione platino per aver venduto oltre 60\u00a0000 singoli digitali.\nStoria.\nInsieme dal 2009, Taylor e Manninen si sono conosciuti a Los Angeles, dove ora vivono entrambi per dare vita a un esperimento musicale che mette insieme approccio collaborativo vecchio stile e nuove tecnologie.\nUn rapporto con l'Italia molto forte, quello del combo statunitense: ne \u00e8 testimonianza il fatto che dietro \"I See You\" c'\u00e8 una storia nella storia. \nLo racconta Jakko Manninen:\n\u201cIl brano \u00e8 nato in una stanza di albergo italiana dove sono stato bloccato per una notte; 5 minuti dopo averla ascoltata, Justin ha avuto subito il testo pronto. Pu\u00f2 darsi che tante persone abbiano avuto questa esperienza: di essere in un posto dove qualcuno fa veramente colpo su di te e non ti lascia pi\u00f9 \u2013 \u00e8 quel momento, che mi ha ispirato il testo\u201d.\nI singoli successivi sono \"Hello\" e \"Lover and a Fool\"."}
{"id": "4449401", "revid": "228587", "url": "https://it.wikipedia.org/wiki?curid=4449401", "title": "Sant'Albino (Montepulciano)", "text": "Sant'Albino \u00e8 una frazione del comune italiano di Montepulciano, nella provincia di Siena, in Toscana.\nSituata a circa 5\u00a0km dal capoluogo, si trova a 480\u00a0m s.l.m., sulla strada per Chianciano Terme.\nStoria.\nSituata a valle dei monti della Maddalena, la frazione era conosciuta anticamente come \"Sant'Albino in Parcia\", per la presenza del torrente Parce che lo attraversa. Ne furono signori i Del Pecora, conti di Valiano, e successivamente la famiglia dei nobili Contucci di Montepulciano. La frazione \u00e8 nota per la presenza della cosiddetta \"acqua puzzola di Sant'Albino\", una sorgente di acqua sulfurea di cui parl\u00f2 lo scienziato Leonardo Di Capua gi\u00e0 nel XVII secolo. Nel 1833 Antonio Targioni Tozzetti pubblic\u00f2 il libro \"Delle acque minerali di Chianciano\", in cui queste sorgenti erano esaminate. Territorio ricco anche di cave, da qui fu ricavato il travertino per la costruzione in epoca moderna del quartiere di San Biagio a Montepulciano. Inoltre, presso Sant'Albino, \u00e8 stato rinvenuto nel XVIII secolo un tempio ipogeo etrusco con statua sacerdotale. Ci\u00f2 \u00e8 confermato da Emanuele Repetti nel suo \"Dizionario Geografico Fisico Storico della Toscana\" dove ricorda la presenza in loco di un antico casale denominato \"ad Statuas\" proprio per la presenza di queste statue votive rinvenute nelle vicinanze.\nMonumenti e luoghi d'interesse.\nSede dell'omonima parrocchia appartenente alla diocesi di Montepulciano-Chiusi-Pienza, venne edificata nel XIV secolo e successivamente modificata. La facciata \u00e8 a capanna, con blocchi squadrati di pietra locale, e presenta un portale con lunetta ad arco e un rosone circolare strombato. L'interno, in stile barocco, \u00e8 a navata unica di tre campate con volta a vela; sugli altari laterali vi sono le tele \"Addolorata tra i santi Agnese di Montepulciano e Niccol\u00f2\" (a sinistra, di autore ignoto) e \"Madonna del Rosario\" (a destra, realizzato nel 1800 da Antonio Feliciati); su quello maggiore, invece, una \"Madonna col Bambino tra i santi Albino e Lorenzo\", di artista anonimo del XVIII secolo.\nSull'omonimo monte, a sud-ovest del centro abitato, \u00e8 il pi\u00f9 antico convento dell'ordine dei frati minori cappuccini essendo stato fondato nel 1532 dal beato Francesco Cervini. La chiesa, dedicata a santa Maria Maddalena, \u00e8 a navata unica con cappella laterale dedicata a san Giuseppe. L'altare maggiore \u00e8 in legno con tabernacolo in marmi policromi; la pala raffigura la \"Madonna col Bambino e Santi\", del XVI secolo. Il chiostro, a pianta quadrangolare, \u00e8 circondato su tutti i lati da gallerie sorrette da pilastri in mattoni, e al centro ha una vera da pozzo con tettoia a doppio spiovente.\nSorge nel centro del paese, lungo la strada principale, e risale al XVIII secolo. Il complesso, oltre al corpo principale, comprende un ampio giardino all'italiana con limonaia, e la cappella gentilizia al cui interno si trova un altare barocco in stucco recante un'immagine della \"Madonna col Bambino e lo scapolare della Santissima Trinit\u00e0\".\nModerno complesso termale realizzato nel 1966; sfrutta per la cura di determinate patologie le propriet\u00e0 terapeutiche delle acque sulfuree che sgorgano ai piedi del colle della Maddalena."}
{"id": "4449404", "revid": "827882", "url": "https://it.wikipedia.org/wiki?curid=4449404", "title": "Sant'Albino", "text": ""}
{"id": "4449409", "revid": "601933", "url": "https://it.wikipedia.org/wiki?curid=4449409", "title": "Maria (Nabokov)", "text": "Maria \u00e8 un romanzo di Vladimir Nabokov, pubblicato per la prima volta in russo nel 1926 sotto lo pseudonimo di V. Sirin presso le edizioni Slovo. L'autore stesso, con l'aiuto di Michael Glenny, lo ha poi tradotto in inglese nel 1970 con il titolo \"Mary\".\nTrama.\n\u00c8 il racconto di Lev Glebovi\u010d Ganin, emigrante russo in fuga dalla rivoluzione del 1917 e rifugiato a Berlino, in una pensione, dove scopre che Maria, un'infermiera di cui \u00e8 innamorato e che non vede da molti anni, \u00e8 ora sposata con il vicino di stanza, Aleksej Ivanovi\u010d Alfiorov, e presto lo deve raggiungere dalla Russia. Ganin, tuttavia, convinto che anche lei lo ami e che il matrimonio di lei sia forzato, aspetta di incontrarla.\nSia la ragazza sia il marito riappariranno come personaggi secondari in \"La difesa di Lu\u017ein\".\nAdattamenti cinematografici.\nDal romanzo \u00e8 stato tratto un film nel 1987 per la regia di John Goldschmidt."}
{"id": "4449411", "revid": "403679", "url": "https://it.wikipedia.org/wiki?curid=4449411", "title": "Nazionale italiana femminile di curling", "text": ""}
{"id": "4449423", "revid": "601933", "url": "https://it.wikipedia.org/wiki?curid=4449423", "title": "Re, donna, fante", "text": "Re, donna, fante \u00e8 un romanzo di Vladimir Nabokov, pubblicato per la prima volta in russo nel 1928 sotto lo pseudonimo di V. Sirin, quindi tradotto dall'autore, con l'aiuto del figlio Dimitri, come \"King, Queen, Knave\" nel 1968."}
{"id": "4449424", "revid": "57530073", "url": "https://it.wikipedia.org/wiki?curid=4449424", "title": "Re, donna, fante (Nabokov)", "text": ""}
{"id": "4449430", "revid": "601933", "url": "https://it.wikipedia.org/wiki?curid=4449430", "title": "Risata nel buio", "text": "Risata nel buio \u00e8 un romanzo di Vladimir Nabokov, pubblicato per la prima volta in russo nel 1932. \u00c8 stato tradotto in inglese nel 1938 da Winifred Roy come \"Laughter in the Dark\".\nDal romanzo nel 1969 \u00e8 stato realizzato il film \"In fondo al buio\" di Tony Richardson, con Nicol Williamson e Anna Karina."}
{"id": "4449435", "revid": "1605525", "url": "https://it.wikipedia.org/wiki?curid=4449435", "title": "Disperazione (romanzo)", "text": "Disperazione \u00e8 un romanzo di Vladimir Nabokov, pubblicato per la prima volta in russo nel 1934. \u00c8 stato poi tradotto dall'autore in inglese nel 1937 e in edizione riveduta nel 1965 con il titolo \"Despair\"."}
{"id": "4449443", "revid": "57531627", "url": "https://it.wikipedia.org/wiki?curid=4449443", "title": "Risata nel buio (Nabokov)", "text": ""}
{"id": "4449451", "revid": "110157", "url": "https://it.wikipedia.org/wiki?curid=4449451", "title": "L'incantatore", "text": "L'incantatore \u00e8 una novella di Vladimir Nabokov, pubblicata per la prima volta in russo a Parigi nel 1939. La traduzione inglese (\"The Enchanter\", 1986) e quella italiana sono entrambi del figlio Dmitri. Dimenticata e creduta persa, la novella \u00e8 stata incubazione del romanzo \"Lolita\", anche qui infatti il protagonista vuole sposare una donna al solo scopo di stare vicino alla giovane figlia di lei, di cui \u00e8 innamorato."}
{"id": "4449453", "revid": "1543377", "url": "https://it.wikipedia.org/wiki?curid=4449453", "title": "Cycas vespertilio", "text": "Cycas vespertilio \u00e8 una pianta appartenente alla famiglia delle Cycadaceae, endemica delle Filippine.\nDescrizione.\n\u00c8 una cicade con fusto eretto, alto 1\u20133 m e con diametro di 12\u201320\u00a0cm.\nLe foglie, pennate, lunghe 128\u2013210\u00a0cm, di colore verde brillante, sono disposte a corona all'apice del fusto e sono rette da un picciolo spinescente lungo 46\u201352\u00a0cm, ricoperto da un fitto tomento brunastro; ogni foglia \u00e8 composta da numerose paia di foglioline lanceolate, con margine intero, lunghe mediamente 270\u2013290\u00a0cm.\n\u00c8 una specie dioica i cui esemplari maschili non sono stati descritti; gli esemplari femminili presentano, nella parte sommitale del fusto, macrosporofilli lunghi 17\u201319\u00a0cm, con l'aspetto di foglie pennate tomentose, che racchiudono gli ovuli, in numero di 6-7; caratteristica dei macrosporofilli \u00e8 la presenza di due ali laterali, talora spinescenti, che differenziano questa specie da tutte le altre \"Cycas\" presenti nelle Filippine. I semi sono grossolanamente ovoidali, lunghi 36\u00a0mm, e presentano all'interno un sottile strato spugnoso.\nDistribuzione e habitat.\nQuesta specie \u00e8 endemica delle isole di Panay, Negros, Cebu, Leyte, Samar e Luzon (solo la parte meridionale), nelle Filippine.\nCresce in foreste decidue di montagna composte da bamb\u00f9 e \"Pterocarpus indicus\".\nConservazione.\nLa \"IUCN Red List\" non ha inserito \"C. vespertilio\" in una categoria di minaccia. Nel lavoro di Lindstrom, Hill e Stanbergcome (2008). la specie viene considerata prossima alla minaccia (\"Near Threatened\") perch\u00e9, nonostante il vasto areale, il suo habitat \u00e8 minacciato dal disboscamento."}
{"id": "4449454", "revid": "99365840", "url": "https://it.wikipedia.org/wiki?curid=4449454", "title": "L'invincibile Ninja Kamui/X Bomber", "text": "L'invincibile Ninja Kamui/X Bomber \u00e8 un singolo discografico de I Condors, pseudonimo dei Fratelli Balestra pubblicato nel 1982.\nIl brano \"L'invincibile Ninja Kamui\" era la sigla dell'anime \"omonimo\" scritta da Giancarlo Balestra. Sul lato B \u00e8 incisa \"X Bomber\", scritta dallo stesso autore, sigla del telefilm omonimo. Il lato A \u00e8 attribuito a I Condors, il lato B ai Fratelli Balestra.\nEdizioni.\nEntrambi i brani sono stati inseriti nella compilation \"TiVulandia successi n. 4\" e in numerose raccolte."}
{"id": "4449461", "revid": "104109319", "url": "https://it.wikipedia.org/wiki?curid=4449461", "title": "L'invenzione di Valzer", "text": "L'invenzione di Valzer \u00e8 una tragicommedia in tre atti di Vladimir Nabokov, pubblicata per la prima volta in russo a Parigi nel 1938 su \"Russkie Zapiski\", poi tradotta dall'autore in inglese, traduzione rivista dal figlio Dmitri nel 1964 e pubblicata nel 1966."}
{"id": "4449464", "revid": "15756", "url": "https://it.wikipedia.org/wiki?curid=4449464", "title": "Le squillo della porta accanto", "text": "Le squillo della porta accanto (\"For a Good Time, Call...\") \u00e8 un film del 2012 diretto da Jamie Travis.\nTrama.\nLauren e Katie sono due ragazze di ventotto anni, la prima \u00e8 stata appena lasciata dal suo fidanzato Charlie, il quale \u00e8 partito in Italia per lavoro, lui ha troncato la loro relazione perch\u00e9 la riteneva noiosa, invece Katie sta per essere sfrattata dalla casa della sua defunta nonna, presso Gramercy Park a New York, perch\u00e9 non riesce a pagare l'affitto. Il loro amico comune, Jesse, propone a Lauren di trasferirsi da Katie cos\u00ec potr\u00e0 aiutarla a pagare l'affitto e avr\u00e0 un posto in cui abitare, purtroppo tra le due non corre buon sangue a causa del loro primo incontro finito in maniera disastrosa dieci anni prima, ma si vedono costrette a raggiungere questo compromesso.\nPurtroppo Lauren viene licenziata, e non sa come pagare l'affitto, inoltre scopre il segreto di Katie, quest'ultima, tra i suoi molti lavori, si guadagna da vivere lavorando per un telefono erotico. Lauren le fa notare che la societ\u00e0 per cui lavora non le fa guadagnare molto, e che le converrebbe gestire un suo privato telefono erotico dandole delle dritte su come aprire la sua attivit\u00e0 indipendente.\nKatie propone a Lauren di lavorare con lei, sbrigando il lavoro burocratico, in un primo momento Lauren \u00e8 riluttante all'idea, ma quando sfuma la sua possibilit\u00e0 di essere assunta come redattrice, decide di accettare. Le due ragazze iniziano gradualmente a diventare l'una la migliore amica dell'altra, Lauren decide inoltre di occuparsi pure lei delle chiamate erotiche invece di lasciare tutto il lavoro a Katie e pensare solo alla parte finanziaria, inizia cos\u00ec ad uscire dal suo guscio diventando una ragazza sciolta e spensierata, le due ragazze iniziano a divertirsi con questa attivit\u00e0, oltre al fatto che \u00e8 molto redditizia.\nKatie parla con un suo cliente, Sean, un ragazzo gentile con cui spesso fa delle piacevoli conversazioni, infatti le loro telefonate hanno poco a che fare con il lavoro di Katie, dato che Sean prova un sincero interesse per la ragazza, tanto da invitarla a uscire con lui. Katie accetta di andare con lui per un appuntamento, portando con s\u00e9 Lauren e Jesse, i quali la lasciano sola con Sean dopo aver appurato che \u00e8 un bravo ragazzo. Tornata a casa Katie dice a Lauren che si \u00e8 divertita molto con Sean, ma che si sente a disagio, confessando una cosa all'amica: Katie \u00e8 ancora vergine, lei ha sempre voluto che la sua prima volta fosse con un uomo che l'amasse; Lauren le dice che non c'\u00e8 niente per cui sentirsi a disagio e che le cose prima o poi andranno bene.\nLauren riceve un'offerta per il lavoro da redattrice per cui prima era stata scartata, lei decide di andare al colloquio, ma solo per la soddisfazione di rifiutarlo e vantarsi della sua attivit\u00e0, ma l'addetta al colloquio, complimentandosi con Lauren per il modo in cui \u00e8 maturata, le fa capire che tutto sommato quella del telefono erotico \u00e8 solo una \"fase di passaggio\" e che adesso a lei serve un lavoro stabile, con tanto di copertura assicurativa e fondo pensione. Lauren torna a casa e trova i suoi genitore ad aspettarla, infatti erano venuti a trovarla, lei informa loro e Katie che ha ottenuto il lavoro come redattrice, Katie ci rimane male dato che Lauren le aveva detto che non le interessava, e sentendosi tradita, decide di umiliarla davanti ai suoi genitori rivelando loro dell'attivit\u00e0 che Lauren aveva messo in piedi con lei, e del fatto che per tutto questo tempo aveva mentito a entrambi non dicendo nulla del suo licenziamento, inoltre la caccia via di casa.\nAnche se cerca di non darlo a vedere, Katie sente molto la mancanza della sua amica, Lauren intanto riceve una chiamata da Charlie, il quale \u00e8 appena tornato dall'Italia. I due si danno appuntamento, Charlie le dice che vuole ritornare con lei, proponendole di andare a vivere insieme, ma Lauren lo lascia sostenendo che il suo ex \u00e8 solo un uomo noioso, mentre lei al contrario \u00e8 cambiata, chiudendo definitivamente la loro storia. Sean consiglia a Katie di riallacciare la sua amicizia con Lauren, poi Katie e Sean fanno l'amore, e lei, dopo aver perso la sua verginit\u00e0, comprende quanto le manchi Lauren. Le due fanno pace esprimendo il loro affetto reciproco."}
{"id": "4449468", "revid": "767487", "url": "https://it.wikipedia.org/wiki?curid=4449468", "title": "L'originale di Laura", "text": "L'originale di Laura \u00e8 l'ultimo e incompleto romanzo di Vladimir Nabokov, pubblicato postumo e incompleto a cura del figlio, nel 2009. Nabokov ci stava lavorando all'epoca della sua morte, nel 1977."}
{"id": "4449474", "revid": "400694", "url": "https://it.wikipedia.org/wiki?curid=4449474", "title": "Monjiro/Teppei", "text": "Monjiro/Teppei \u00e8 un singolo del gruppo musicale italiano Fratelli Balestra, pubblicato nel 1982.\nDescrizione.\nIl brano \"Monjiro\" \u00e8 la sigla della serie televisiva \"Monjiro, samurai solitario\" ed \u00e8 stato scritto da Giancarlo Balestra.\nSul lato B \u00e8 incisa \"Teppei\", scritta da Giancarlo Balestra e Rossana Barbieri, su arrangiamento e musica dei Fratelli Balestra, sigla dell'anime \"Io sono Teppei\".\nIl disco \u00e8 stato pubblicato dalla RCA Italiana in formato 7\" con numero di catalogo BB 6598.\nEntrambi i brani sono stati inseriti nella compilation \"TiVulandia successi n. 6\" e in numerose altre raccolte."}
{"id": "4449484", "revid": "1444886", "url": "https://it.wikipedia.org/wiki?curid=4449484", "title": "Ospedale Alessandro Manzoni", "text": "L'ospedale Alessandro Manzoni \u00e8 il principale ospedale della provincia di Lecco. \u00c8 situato nell'omonimo capoluogo nel rione di Germanedo in via dell'Eremo.\nIl nosocomio \u00e8 un presidio eminente facente parte dell\u2019ASST Lecco, l'azienda pubblica che comprende anche:\nL'azienda socio-sanitaria territoriale eroga servizi anche in altre strutture quali i poliambulatori di Calolziocorte, Casatenovo, Mandello del Lario e Oggiono.\nStoria.\nIl primo ospedale sorto in citt\u00e0 risale al 1843 in un terreno di propriet\u00e0 privata situato nell'attuale sede del municipio, adiacente alla stazione, su iniziativa di un ricco commerciante lecchese che don\u00f2 40.000 lire austriache per la costruzione della struttura di ampiezze sufficienti a collocarvi i poveri di un comune che all'epoca contava circa 4.000 abitanti. Il progetto fu affidato all'architetto lecchese Giuseppe Bovara in quale se ne occupa in modo gratuito ma, per mancanza di fondi, ne venne realizzato solo un quarto dell'originale progetto.L'edificio, un'elegante costruzione neoclassica sobria e misurata con un unico cortile porticato a differenza dei quattro previsti, venne sostituito nel 1900 da una sede pi\u00f9 vasta e funzionale in una zona della citt\u00e0 allora periferica detta \"Il Colombaio\" capace di 80 posti letto realizzata dagli ingegneri Mella e Ongania. Il presidio, anch'esso di richiamo neoclassico, venne modernizzato e sopraelevato di due piani nel secondo dopoguerra, ma risult\u00f2 comunque insufficiente alle esigenze di un territorio la cui popolazione era assai cresciuta.\nFra il 1990 e il 1992, successivamente al finanziamento del progetto preliminare deliberato il 3 febbraio 1988, fu indotta una gara d'appalto per la presentazione e la valutazione dei progetti presentati avviando cos\u00ec l'avvio dei lavori di costruzione in una zona della citt\u00e0 precedentemente acquistata dal comune nel 1949 nel rione di Germanedo.\nFra il 1998 e il 1999 fu introdotta in Lombardia la riforma sanitaria regionale che port\u00f2 all'organizzazione su base provinciale dell\"'Azienda Ospedaliera di Lecco\" acquisendo la gestione dei presidi di Merate e Bellano oltre ai poliambulatori del territorio.\nPer la qualit\u00e0 dei servizi negli stessi anni l'ospedale ottenne la certificazione di qualit\u00e0 ISO 9001 ottenuta dall'ente Det Norske Veritas il quale accert\u00f2 che tutte le norme del sistema di qualit\u00e0 erano applicate in maniera efficiente in tutte le undici strutture coinvolte, un percorso iniziato nel 1995 per un gruppo pilota di alcune unit\u00e0 operative e servizi.\nNel marzo 2000, alla presenza del Cardinale Carlo Maria Martini e del Ministro della Sanit\u00e0, venne inaugurato l'attuale nosocomio, un'imponente struttura intitolata al celebre scrittore milanese Alessandro Manzoni che molto lustro don\u00f2 alla citt\u00e0. Iniziarono cos\u00ec i primi trasferimenti dei reparti conclusi nel 2003 quando l'ospedale divenne pienamente operativo mentre nell'edificio precedente si avviarono i lavori di costruzione del nuovo campus universitario in stile anglosassone del Politecnico di Milano inaugurato nel 2013.\nIl 26 ottobre 2004 l'Azienda riceve, prima in Italia, il certificato di conformit\u00e0 alla norma Vision 2000 per tutti i dipartimenti, poliambulatori e processi presenti nei tre Presidi aziendali.\nStruttura.\nL'ospedale, realizzato dalla ditta Salini Impregilo si sviluppa su una superficie utile superiore a 137.000 m\u00b2 e, da contratto, prevedeva la presenza di 950 posti letti e 32 culle pediatriche. Si articola in tre corpi di fabbrica collegati tra loro da un asse distributivo centrale. Lungo l'asse attrezzato sono ubicati i percorsi tecnici ed i flussi dei pasti e dei materiali sporchi e puliti.\nI tre edifici interconnessi fra loro ospitano le funzioni sotto descritte:\nEdificio A.\nDegenze; diagnostica per immagini con le pi\u00f9 moderne apparecchiature oggi disponibili; radioterapia e medicina nucleare; day-hospital e terapia intensiva; chirurgia con 21 sale operatorie; emodialisi e ambulatori; laboratori clinici e di patologia; terapie intensive e pronto soccorso; blocco parto e patologia neonatale; sterilizzazione; trattamento rifiuti liquidi infettivi, radioattivi e tossiconocivi.\nEdificio B.\nDirezione generale; amministrazione; scuola infermieri; auditorium; ristorante e parcheggio multipiano per 1250 autovetture.\nEdificio C.\nCentrali tecnologiche, magazzini, cucina, lavanderia, smaltimento rifiuti solidi.\nAll'interno del complesso ospedaliero e in posizione baricentrica, sono stati creati grandi spazi (hall d'ingresso) dotati di negozi, ufficio postale, banca, bar, edicola, dai quali si accede, per percorsi diversi, a tutte le funzioni sanitarie.\nL'ospedale \u00e8 equipaggiato con un sistema informativo integrato per la gestione di tutti gli aspetti amministrativi, clinici ed organizzativi, nonch\u00e9 con un sistema automatizzato di trasporto dei materiali.\nAll'ingresso del nosocomio del capoluogo \u00e8 posta una scultura in pietra serena di Luigi Supino che ritrae la \"Madonna della Maternit\u00e0\"."}
{"id": "4449487", "revid": "648716", "url": "https://it.wikipedia.org/wiki?curid=4449487", "title": "Mamuralia", "text": "Nella religione romana, i Mamuralia, o Sacrum Mamurio, era una festivit\u00e0 che ricorreva il 14 o il 15 di marzo, menzionata solo dalle fonti pi\u00f9 antiche.\nSecondo Giovanni Lido, il rito consisteva nel percuotere ritualmente con dei bastoni un vecchio vestito con pelli di animali.\nIl nome della festivit\u00e0 \u00e8 legato a Mamurio Veturio, che secondo la tradizione fu l'artigiano che costru\u00ec gli scudi rituali, (gli Ancilia) che erano appesi nel Tempio di Marte.\nPoich\u00e9 il calendario romano originariamente iniziava a Marzo, i Mamuralia erano le festivit\u00e0 che sancivano il passaggio dal vecchio al nuovo anno.\nCondivide alcune caratteristiche con altri antichi rituali come quello del Capro espiatorio ebraico o il Pharmakos greco.\nStoria del mito.\nSecondo la leggenda Mamurio fu incaricato da Numa Pompilio di fabbricare undici scudi identici all'Ancile, lo scudo che cadde dal cielo, come segno inviato da Marte per testimoniare l'invincibilit\u00e0 di Roma e sancire il suo destino di futura dominatrice del mondo.\nL'Ancile uno dei sette protettori dello Stato Romano, i cosiddetti Pignora imperii, e le repliche erano richieste, in modo segreto, per prevenire il furto degli oggetti sacri originali.\nGli scudi erano sotto la custodia dei Salii, sacerdoti del dio Marte, ed erano usati nei loro rituali.\nCome Pagamento, Mamurio richiese che il suo nome fosse ricordato nel Carmen Saliare, la canzone che i Salii cantavano quando eseguivano la danza rituale armati con gli scudi.\nFrammenti di questa canzone rituale sono giunte fino a noi, compresa la parte con la invocazione a Mamurio.\nDiverse fonti ci riportano l'esistenza dell'invocazione ma solo Lido ci descrive il rituale.\nSi suppone che a Mamurio venne anche dato l'incarico per la sostituzione di una statua lignea di Vertumno, portata a Roma ai tempi di Romolo, con una fatta di bronzo.\nIncerta \u00e8 anche l'origine di Mamurio.\nProperzio, alla fine di una sua poesia su Vertumno, esprime che la terra degli Osci non si porti via le abili ed esperte mani di Mamurio. Questo potrebbe far pensare che Mamurio e la sua famiglia avessero origine Osca e che lui fu seppellito nella sua terra natia.\nLa Gens Veturia, che ebbe tra le sue file diversi uomini politici di primo piano, \u00e8 considerata una Gens di origine Etrusca od Osca.\nIl nome di Mamurio Veturio divenne il soprannome di Marco Aurelio Mario Imperatore delle Gallie nel 269 d.C.\nIl Calendario ed il nome.\nSi suppone che lo scudo divino cadde dal cielo il primo giorno di Marzo (lat. \"Martius\"), il mese dedicato, appunto, al dio Marte.\nNel pi\u00f9 antico calendario Romano, che la tradizione voleva essere stato redatto da Romolo stesso, l'anno era suddiviso in 10 mesi e cominciava proprio col mese dedicato a Marte.\nMarte stesso era associato con le attivit\u00e0 agricole e al ciclo della vita, che la primavera richiamava, ed infatti molti studiosi ritengono che i Mamuralia fossero in origine i festeggiamenti per l'avvento del nuovo anno.\nIl numero degli scudi commissionati a Mamurio corrispondono ai 12 mesi del nuovo calendario voluto da Numa Pompilio.\nNei secoli la data dei Mamuralia \u00e8 stata spostata dall'inizio del mese alla met\u00e0 dello stesso. Nel calendario di Filocalo, infatti sono collocati al 14 marzo, da altri autori vengono collocati alle Idi, cio\u00e8 il 15, mentre i primi calendari esistenti collocavano al 14 marzo gli Equirria, una delle corse di carri in onore di Marte.\nSempre alle Idi vi erano i festeggiamenti per gli Anna Perenna, che Macrobio scrive essere festeggiamenti per il passaggio dell'anno.\nStudiosi moderni interpretano quindi queste due festivit\u00e0 come equivalenti, l'una maschile, rappresentante l'anno solare, l'altra femminile, rappresentante dell'anno lunare.\nDifatti, si suppone che le Idi nei calendari Romani pi\u00f9 antichi cadessero in coincidenza della prima luna piena di marzo, e di conseguenza dell'anno nuovo.\nVersnel sostenne che queste variazioni nel tempo della collocazione dei Mamuralia siano da attribuire alle modifiche apportate al calendario nel corso dei secoli, portando la festivit\u00e0 dall'originale collocazione all'ultimo giorno dell'anno, prima cio\u00e8 delle Calende di Marzo, al giorno prima delle Idi. Questa variazione port\u00f2 anche ad una variazione anche nei festeggiamenti degli Equirria che venivano festeggiati due volte, il 27 febbraio e il 14 marzo.\nIn questa ottica Mamurio sarebbe associato a Febbraio, il mese della purificazione e dedicato ai riti dedicati ai morti, che in origine terminava l'anno.\nI mamuralia sarebbero dunque un rito di passaggio e di lustrazione (purificazione).\nUlteriore elemento a riprova del fatto che la figura di Mamurio fosse legata al rito di passaggio tra l'ano nuovo e quello vecchio e il nome Veturius, chiaramente collegato all'aggettivo Vetus, veteris cio\u00e8 vecchio, anziano. In questa ottica Mamurio sarebbe la personificazione dell'anno appena trascorso ed il rito dei Mamuralia sarebbe indicativo della sua fine.\nMamurio a sua volta potrebbe essere derivato, cos\u00ec come il nome proprio Mamerco, da Mamers, il nome asco del dio Marte e potrebbe essere correlato con il vocativo \"Marmar\" presente nel Carmen Arvale, rappresentando cos\u00ec il \"vecchio Marte\" come incarnazione del anno trascorso.\nVarrone, fornisce un'altra spiegazione del significato del nome studiando il canto dei Salii, altro collegio sacerdotale legato a Marte come gli Arvali, affermando come potesse derivare dal verbo \"meminisse\" (ricordare) e da \"memoria\", \"\"perch\u00e9 \u00e8 ci\u00f2 che \u00e8 rimasto nella mente ed \u00e8 nuovamente mosso\".\" Secondo poi un'altra interpretazione di Varrone anche il verbo \"monere\" (ricordare, avvisare, ammonire) avrebbe la stessa origine, col significato di \"creare la memoria su qualcosa (monimenta),\" da cui deriverebbe poi anche il termine monumento."}
{"id": "4449491", "revid": "104265", "url": "https://it.wikipedia.org/wiki?curid=4449491", "title": "I magnifici eroi/I magnifici eroi (strumentale)", "text": "I magnifici eroi/I magnifici eroi (strumentale) \u00e8 un singolo discografico dei Fratelli Balestra (con lo pseudonimo \"I Condors\") pubblicato nel 1983.\nIl brano, scritto da Giancarlo Balestra, \u00e8 la sigla della serie TV \"Dieci magnifici eroi\", che trasmetteva a puntate alcuni film d'animazione dei mecha sudcoreani. Il titolo della canzone depositato in SIAE e riportato sui supporti fonografici originali \u00e8 \"I magnifici eroi\", mentre quello indicato nei crediti della videosigla della serie \u00e8 \"I dieci magnifici eroi\".\nEdizioni.\nEntrambi i brani sono stati inseriti nella compilation \"I cartonissimi\" e in numerose raccolte."}
{"id": "4449494", "revid": "1573940", "url": "https://it.wikipedia.org/wiki?curid=4449494", "title": "Bodianus", "text": "Bodianus \u00e8 un genere di pesci ossei marini appartenenti alla famiglia Labridae.\nDistribuzione e habitat.\nLe specie del genere si trovano in tutti i mari e gli oceani tropicali. Sono completamente assenti dal mar Mediterraneo e dai mari europei.\nSono pesci strettamente costieri tipici dei fondi duri e delle barriere coralline.\nTassonomia.\nAl genere \"Bodianus\" appartengono 45 specie:"}
{"id": "4449496", "revid": "767487", "url": "https://it.wikipedia.org/wiki?curid=4449496", "title": "Niccol\u00f2 Colonna (XIV secolo)", "text": "Biografia.\nNato nella seconda met\u00e0 del XIV da Stefano e Sancia Caetani (figlia di Onorato conte di Fondi). Dopo la morte del padre fu, assieme al fratello Giovanni, signore di Palestrina."}
{"id": "4449498", "revid": "1305772", "url": "https://it.wikipedia.org/wiki?curid=4449498", "title": "Niccol\u00f2 Colonna", "text": "Il nome Niccol\u00f2 Colonna si pu\u00f2 riferire a:"}
{"id": "4449506", "revid": "311148", "url": "https://it.wikipedia.org/wiki?curid=4449506", "title": "Canale di Otranto", "text": ""}
{"id": "4449509", "revid": "1082210", "url": "https://it.wikipedia.org/wiki?curid=4449509", "title": "Tasso di letalit\u00e0", "text": "Il tasso di letalit\u00e0 \u00e8 una misura di incidenza (e/o prevalenza) cumulativa utilizzata in epidemiologia analitica e/o clinica, che indica la proporzione, tipicamente percentuale, di decessi sul totale dei soggetti ammalati per una determinata malattia in un ben definito arco di tempo. Tale valore \u00e8 estremamente variabile proprio in relazione alla durata del tempo di osservazione, per questo va quantificato in rapporto a un intervallo di tempo. \u00c8 un indice di rischio, indicando la probabilit\u00e0 di morire se si \u00e8 affetti da una specifica malattia; indice della sua gravit\u00e0, ma anche dall'efficacia dei trattamenti oltre che da fattori demografici e socio economici. Si usa prevalentemente per le malattie infettive acute, ma \u00e8 utilizzabile anche per le patologie croniche. In tutti i casi \u00e8 sempre necessario considerare una analoga ampiezza della finestra temporale. Il complemento del tasso di letalit\u00e0 rappresenta il tasso o probabilit\u00e0 di sopravvivenza. Il tasso di letalit\u00e0 pu\u00f2 essere calcolato su specifici sottogruppi, in genere divisi per sesso o per et\u00e0.\nNomenclatura.\nIl tasso di letalit\u00e0, indicato semplicemente come letalit\u00e0 o in sigla, dall'inglese: \"Case Fatality Rate,\" CFR, viene spesso e facilmente confuso con il tasso di mortalit\u00e0 che rappresenta la proporzione tra il numero di morti per una malattia e tutta popolazione suscettibile in un dato periodo. Il tasso di letalit\u00e0 calcolato per sottogruppi di popolazione \u00e8 chiamato: tasso di letalit\u00e0 et\u00e0 o sesso-specifico. Quando non \u00e8 specifico il tasso di letalit\u00e0 pu\u00f2 essere definito \"grezzo\". Il tasso di letalit\u00e0 ricavato da un limitato numero di casi o con dati provvisori o incerti pu\u00f2 essere chiamato: tasso di letalit\u00e0 apparente per distinguerlo da un tasso di letalit\u00e0 effettivo. Quando, come spesso accade nelle epidemie, il tasso di letalit\u00e0 non viene calcolato all'interno di una precisa finestra temporale ma dal primo caso diagnosticato fino all'esaurimento dell'epidemia, si parla di tasso di letalit\u00e0 cumulativo. La mancanza di un preciso arco temporale nel calcolo del rapporto tra i casi ed i morti per una malattia, per molti studiosi rende improprio l'utilizzo del termine \"tasso\" e in inglese si preferisce chiamarlo \"Case Fatality Ratio\"\".\"\nFormula.\nLa formula relativa \u00e8:\nformula_1\noppure\nformula_2\nDove:\nIl tasso di letalit\u00e0 in alcuni casi, specie se il tempo che intercorre tra diagnosi e morte \u00e8 molto lungo, viene calcolato anche per numeratore e denominatore ricavati in periodi diversi, purch\u00e9 si mantenga la proporzione e i soggetti al numeratore siano inclusi nel denominatore.\nAd esempio il denominatore potrebbe essere costituito dai casi di HIV/AIDS diagnosticati durante l'anno civile 1990 e il numeratore, i decessi tra quelli diagnosticati nel 1990, dal 1990 a oggi.\nVariabilit\u00e0 e incertezze del tasso di letalit\u00e0.\nLe stime iniziali del tasso di letalit\u00e0 fatte in corso di gravi epidemie possono essere errate anche come ordine di grandezza. Varie fonti di incertezza influenzano criticamente il calcolo del tasso di letalit\u00e0 che \u00e8 comunque soggetto a cambiare variando il periodo di osservazione e variando, paese per paese, le metodiche di conteggio degli ammalati e dei casi di morte. Una delle maggiori difficolt\u00e0 nella stima del tasso di letalit\u00e0 \u00e8 garantire l'accuratezza del numeratore e del denominatore. Le metodiche di raccolta dati possono influenzare notevolmente il calcolo del tasso di letalit\u00e0. I decessi in caso di comorbilit\u00e0 o per complicanze secondarie possono venir censiti in modo diverso. Nelle epidemie e pandemie poi le risposte del sistema sanitario, l'introduzione di cure efficaci, l'aumentata capacit\u00e0 nel tempo di diagnosticare i casi meno gravi o asintomatici, le misure di contenimento per le fasce a rischio della popolazione, possono ridurre il tasso di letalit\u00e0, cos\u00ec come nelle epidemie virali il virus pu\u00f2 mutare nel corso del tempo alzando o abbassando il tasso di letalit\u00e0. Nel corso di una epidemia, specie nelle sue fasi iniziali, accade frequentemente di sottostimare il numero di ammalati a una data precisa sia per la presenza di ammalati asintomatici, sia per i tempi necessari ad accertare una diagnosi sospetta.\nEsiste poi un errore sistematico nel rilevare il numero di decessi e di ammalati nello stesso momento. Infatti per stimare un corretto tasso di letalit\u00e0 si dovrebbe considerare il tempo che intercorre in un soggetto tra la diagnosi della malattia e il decesso.\nTasso di letalit\u00e0 di epidemie in corso.\nNelle epidemie il tasso di letalit\u00e0 effettivo pu\u00f2 essere calcolato solo al termine dell'epidemia. Nelle epidemie gravi il tasso di letalit\u00e0 effettivo pu\u00f2 essere correlato all'eccesso di mortalit\u00e0 cio\u00e8 alla variazione nel periodo del tasso di mortalit\u00e0 per tutte le cause.\nNel corso di un'epidemia di una malattia potenzialmente fatale, \u00e8 importante che il tasso di letalit\u00e0 sia stimato correttamente all'inizio dell'epidemia per definire le misure di contenimento e una rapida risposta internazionale per il controllo della malattia. In varie epidemie le stime ottenute durante l'epidemia dividendo il numero di decessi per il numero totale di casi segnalati erano molto pi\u00f9 basse rispetto a quelle ottenute quando venivano utilizzate tecniche statistiche appropriate e variavano significativamente tra paesi. Inoltre, con il progredire dell'epidemia, queste stime statisticamente ingenue hanno suggerito falsamente un aumento del rapporto di mortalit\u00e0, alimentando i gi\u00e0 alti livelli di allarme pubblico nelle popolazioni colpite.\nQuando l'epidemia \u00e8 in corso, specie nella sua fase iniziale, l'utilizzo della formula formula_2 pu\u00f2 essere molto fuorviante. Il tasso di letalit\u00e0 grezzo rilevato dividendo semplicisticamente il numero di morti cumulativo per il numero di casi cumulativo nelle prime settimane di una epidemia varia sensibilmente senza che in realt\u00e0 cambi la severit\u00e0 della malattia.\nL'Organizzazione mondiale della sanit\u00e0 (OMS) ha stimato che il tasso di letalit\u00e0 della SARS a Hong Kong il 30 marzo, 30 aprile, 25 maggio e 30 giugno 2003, era rispettivamente del 2,5 percento, 9,9 percento, 15,8 percento e 17,0 percento. Queste discrepanze non riflettono affatto un cambiamento nella gravit\u00e0 della malattia; piuttosto, sono un artefatto della metodologia dall'OMS anche perch\u00e9 sarebbe normale che all'inizio dell'epidemia venissero riconosciuti e diagnosticati prima i casi pi\u00f9 gravi, con una pi\u00f9 alta probabilit\u00e0 di morte.\nConsiderando il tempo che intercorre da quando vengono rilevati i sintomi e diagnosticata la malattia e il decesso, il numero cumulativo di decessi al giorno X si riferisce ai casi diagnosticati un certo numero di giorni prima.\nIl primo correttivo utilizzabile considera la mediana del numero di giorni tra la diagnosi della malattia e il decesso (T) applicando la formula:\nformula_4\nUn'altra procedura per correggere la stima del tasso di letalit\u00e0 mentre l'epidemia \u00e8 in corso pu\u00f2 essere effettuata adottando la formula:\nformula_5 dove G \u00e8 il numero di soggetti guariti.\nQueste due formule modificate stimano un tasso di letalit\u00e0 nelle prime fasi dell'epidemia superiore di quello rilevato con la formula grezza, ma sono comunque inadatte se il periodo di osservazione non \u00e8 significativamente pi\u00f9 lungo del periodo di incubazione o del tempo medio di morte e, nel caso della seconda formula, del periodo di guarigione.\nLe stime del tasso di letalit\u00e0 possono essere ridotte aumentando il denominatore (ad esempio aggiungendo la stima degli ammalati asintomatici, sospetti in attesa di verifica) o riducendo il numeratore (ad esempio dimezzando il numero di decessi avvenuti nel periodo mediano che intercorre tra la diagnosi e la morte, T, o non conteggiando i decessi con co-morbilit\u00e0 che permettono di escludere un nesso causale tra l'epidemia e il decesso). Altri metodi e formule per calcolare con maggior accuratezza il tasso di letalit\u00e0 durante una epidemia sono state sviluppate partendo dalle probabilit\u00e0 di sopravvivenza calcolate con la curva di Kaplan-Meier o con altri approcci statistici."}
{"id": "4449511", "revid": "1573940", "url": "https://it.wikipedia.org/wiki?curid=4449511", "title": "Scytodes thoracica", "text": "Il ragno sputatore (Scytodes thoracica ()) \u00e8 un ragno appartenente alla famiglia Scytodidae.\nDescrizione.\nRagno con un corpo lungo 4\u20136\u00a0mm, con cefalotorace pi\u00f9 grande dell'opistosoma e con zampe esili. Colorazione giallognola chiara con caratteristiche macchie scure che formano un disegno a forma di lira sull'apice del prosoma.\nBiologia.\nComportamento.\nQuesto ragno \u00e8 molto conosciuto per il suo particolare metodo di caccia. Si avvicina molto lentamente alla preda e quando si trova alla giusta distanza sputa dai cheliceri una sostanza viscosa e appiccicosa che solidifica a contatto con l'aria, intrappolando cos\u00ec la preda. Successivamente la morde iniettando il veleno.\nAlimentazione.\nQuesto ragno si nutre prevalentemente di piccoli insetti come grilli, mosche, pesciolini d'argento.\nDistribuzione e habitat.\nDistribuzione cosmopolita, predilige ambienti caldi e secchi.\nA differenza del centro Europa, in Europa del sud \u00e8 possibile trovarla anche in ambienti esterni alla case. Durante il corteggiamento il maschio si avvicina al rifugio della femmina che, se recettiva, non oppone resistenza e non lo aggredisce. Dopo un breve rituale il maschio depone lo sperma con i pedipalpi nella vulva sotto l'addome della femmina: il tutto dura non pi\u00f9 di 15 minuti.\nIl cocoon (deposto esclusivamente nel periodo estivo) spesso contiene meno di trenta uova e la femmina lo abbandona solo saltuariamente nel suo rifugio per cacciare; in questo periodo \u00e8 comunque possibile che il ragno si nutra raramente o non lo faccia affatto per evitare che il bozzolo si danneggi.\nDopo breve tempo (2 settimane o poco pi\u00f9) nascono i piccoli, che misurano meno di 2mm di corpo; \u00e8 opportuno isolarli dopo la 2\u00b0 muta per evitare episodi di cannibalismo, tutt'altro che infrequenti."}
{"id": "4449512", "revid": "767487", "url": "https://it.wikipedia.org/wiki?curid=4449512", "title": "Feast and Famine", "text": "Feast and Famine \u00e8 un cortometraggio muto del 1914 diretto da Sydney Ayres.\nProduzione.\nIl film fu prodotto dall'American Film Manufacturing Company.\nDistribuzione.\nDistribuito dalla Mutual Film, il film - un cortometraggio in una bobina - usc\u00ec nelle sale cinematografiche USA l'8 luglio 1914."}
{"id": "4449513", "revid": "682087", "url": "https://it.wikipedia.org/wiki?curid=4449513", "title": "Letalit\u00e0", "text": ""}
{"id": "4449515", "revid": "400694", "url": "https://it.wikipedia.org/wiki?curid=4449515", "title": "Catch/Muteking", "text": "Catch/Muteking \u00e8 un singolo promozionale del gruppo musicale italiano I Condors, pseudonimo dei Fratelli Balestra, pubblicato nel 2011.\nDescrizione.\nIl brano \"Catch\" \u00e8 la sigla della trasmissione sportiva \"Catch the Catch\", condotta da Tony Fusaro e che per prima ha introdotto gli spettatori italiani al wrestling giapponese, scritta da Giancarlo Balestra. Sul lato B \u00e8 incisa \"Muteking\", scritta da Rossana Barbieri su musica di Giancarlo Balestra e sigla dell'anime omonimo. La canzone \u00e8 stata depositata ufficialmente solo nel 1984.\nEntrambe le sigle vennero pubblicate per la prima volta nel 1983 nella compilation \"TiVulandia successi n. 6\" ma mai pubblicate su singolo. Nel 2011 l'associazione culturale TV-Pedia ha curato la ristampa su vinile delle due sigle a scopo promozionale."}
{"id": "4449522", "revid": "768068", "url": "https://it.wikipedia.org/wiki?curid=4449522", "title": "W\u00f6rterbuch der \u00e4gyptischen Sprache", "text": "Il W\u00f6rterbuch der \u00e4gyptischen Sprache (\"Vocabolario della lingua egizia\") \u00e8 un vasto vocabolario edito da Adolf Erman e Hermann Grapow che comprende 3000 anni di storia della lingua egizia, a partire dalla fase antica dell'egizio (2600 a.C. circa) fino alla lingua delle iscrizioni dell'epoca greco-romana (I sec. a.C.). L'opera \u00e8 stata redatta, fra il 1897 e il 1961, principalmente all'Accademia delle Scienze di Berlino e per questo \u00e8 nota anche come Berliner W\u00f6rterbuch (\"Dizionario di Berlino\"). Anche Alan Gardiner collabor\u00f2 alla redazione del vocabolario, mentre si trovava a Berlino per studiare sotto la guida di Adolf Erman.\nIl vocabolario contiene circa voci. \u00c8 composto da cinque volumi principali pi\u00f9 uno di voci dal tedesco, un vocabolario inverso e cinque di riferimenti. Attualmente \u00e8 il pi\u00f9 ampio e completo dizionario della lingua egizia.\nStoria editoriale.\nGenesi.\nIl progetto deve la propria nascita ad Adolf Erman nel 1897. Lo studioso ebbe l'appoggio dell'imperatore Guglielmo II, che gli concesse una sovvenzione di Reichsmark. Il progetto fu diretto da una commissione eletta da insegnanti delle universit\u00e0 di Berlino, Gottinga, Lipsia e Monaco. Per riunire tutte le parole e i loro riferimenti le fonti egizie furono sistematicamente schedate per ogni termine. Fra il 1898 e il 1914, i testi parzialmente o per nulla pubblicati sono stati esaminati direttamente sul suolo egiziano o nei musei e quindi schedati. In questo periodo le iscrizioni della Bassa Nubia, minacciate dalla vecchia diga di Assuan del 1902, sono state salvate. Nel 1906 Aldof Erman e Kurt Sethe iniziano la stesura del manoscritto. Presto si rese evidente che la concezione originale dell'impaginazione, che prevedeva di includere le schede dei contesti insieme alle parole, avrebbe richiesto troppo spazio: gli editori decisero quindi di pubblicare i riferimenti in volumi separati.\nDurante la Prima guerra mondiale il lavoro fu sospeso, ma il numero delle schede era salito a nel 1918.\nCompletamento.\nNel 1921 Erman e Grapow pubblicano una prima tappa, l'\"\u00c4gyptisches Handw\u00f6rterbuch\" (\"Vocabolario egizio conciso\"). L'edizione in cinque volumi fu iniziata nel 1926 e prosegu\u00ec fino al 1931. L'opera fu finanziata da John Davison Rockefeller jr e manoscritta dall'egittologo danese Wolja Erichsen. In seguito furono completati i volumi dei : il primo appare nel 1935, il secondo nel 1940 e gli ultimi tre nel 1951 e nel 1953, dopo un'altra interruzione dovuta alla Seconda guerra mondiale. Nel 1950 appare, come volume VI, un lessico tedesco-egizio (in ordine alfabetico e per argomenti) e un indice delle parole semitiche, greche e copte dei volumi principali. Nel 1961 appare il VII e ultimo volume, un dizionario inverso, che chiude l'opera dopo sessantaquattro anni.\nSviluppi.\nTuttavia, dalla fine del lavoro sulle schede, il numero dei testi conosciuti si \u00e8 sensibilmente accresciuto e anche i testi gi\u00e0 noti all'epoca non hanno sempre potuto essere sfruttati adeguatamente. Ci\u00f2 rendeva sempre pi\u00f9 urgente una nuova edizione, realizzata sotto forma di un \"thesaurus\" disponibile in linea. Tale nuova edizione si \u00e8 concretizzata nel \"Thesaurus Linguae Aegyptiae\", concepito come un vasto progetto di cooperazione di varie accademie scientifiche. Al momento sono stati raccolti circa termini, ossia due terzi del \"W\u00f6rterbuch\". Le schede, circa 1,5 milioni, sono state integralmente digitalizzate fra il 1997 e il 1998. I dizionari di Rainer Hannig (detti \"Hannig-Lexica\"), editi fra il 1995 e il 2003 presso l'editore Philipp von Zabern, possono essere considerati una rielaborazione del \"W\u00f6rterbuch\".\nNel 2018 l'opera \u00e8 stata ripubblicata dall'editore Christoph Brunner a cura di Wolfgang Kosack."}
{"id": "4449524", "revid": "599013", "url": "https://it.wikipedia.org/wiki?curid=4449524", "title": "Does It End Right?", "text": ""}
{"id": "4449526", "revid": "767487", "url": "https://it.wikipedia.org/wiki?curid=4449526", "title": "Mister Morgan", "text": "Mister Morgan (\"Mr. Morgan's Last Love\") \u00e8 un film del 2013 scritto e diretto da Sandra Nettelbeck. Nel cast artistico: Michael Caine, Cl\u00e9mence Po\u00e9sy e Gillian Anderson. Il film \u00e8 tratto dal romanzo \"La Douceur Assassine\" di Fran\u00e7oise Dorner.\nTrama.\nMatthew Morgan \u00e8 americano, professore della Princeton University in pensione, trasferitosi a Parigi dopo che la moglie si ammal\u00f2 di cancro. Rimasto vedovo, vive appartato in un bel appartamento in Saint Germain, frequentando poche persone, una signora che si occupa delle faccende di casa ogni mercoled\u00ec e un'anziana amica della moglie con la quale pranza al medesimo ristorante ogni gioved\u00ec.\nUn giorno, viaggiando sull'autobus, incontra una giovane ragazza, Pauline, insegnante di ballo latino americano e rock per gruppi di adulti e anziani. Tra i due nasce un'amicizia profonda che cambier\u00e0 il futuro di entrambi. Il vecchio Morgan tenter\u00e0 il suicidio e durante la degenza in ospedale incontrer\u00e0 i figli (Miles e Karen) coi quali non ha costruito, finora, alcun rapporto affettivo. Il figlio maschio, Miles, padre di un bambino ma con un matrimonio in sfacelo dopo il tradimento della moglie, dopo una serie di scontri sia con Pauline, accusata ingiustamente di avere mire sulla cospicua eredit\u00e0 del padre, che con il padre stesso, avr\u00e0 modo di capire finalmente la scelta dell'anziano Mr. Morgan di rimanere a Parigi nonostante la malattia e la morte della madre. Si innamorer\u00e0, ricambiato, di Pauline con la quale decider\u00e0 di vivere a Parigi dopo l'ultimo e riuscito tentativo di suicidio del padre.\nProduzione.\nLe riprese del film hanno avuto luogo a Bruxelles, a Parigi (e nel Parc Monceau della citt\u00e0) e a Colonia."}
{"id": "4449527", "revid": "47767", "url": "https://it.wikipedia.org/wiki?curid=4449527", "title": "Xayde", "text": ""}
{"id": "4449528", "revid": "1605525", "url": "https://it.wikipedia.org/wiki?curid=4449528", "title": "Cose trasparenti", "text": "Cose trasparenti (\"Transparent Things\") \u00e8 un romanzo di Vladimir Nabokov, pubblicato per la prima volta in inglese nel 1972.\nTrama.\nQuesto breve romanzo racconta la storia di Hugh Person, giovane correttore di bozze americano, e il ricordo dei suoi quattro viaggi in un piccolo villaggio in Svizzera nel corso di quasi due decenni, la prima volta da adolescente (in compagnia del padre), la seconda quando va a intervistare uno scrittore eccentrico di nome R. Nel terzo viaggio sono coinvolti tragedia, omicidio e follia. Infine, il quarto viaggio gli offre l'opportunit\u00e0 per riflettere sul suo passato turbolento."}
{"id": "4449529", "revid": "57538280", "url": "https://it.wikipedia.org/wiki?curid=4449529", "title": "L'incantatore (Nabokov)", "text": ""}
{"id": "4449530", "revid": "57538286", "url": "https://it.wikipedia.org/wiki?curid=4449530", "title": "L'invenzione di Valzer (Nabokov)", "text": ""}
{"id": "4449531", "revid": "57538291", "url": "https://it.wikipedia.org/wiki?curid=4449531", "title": "L'originale di Laura (Nabokov)", "text": ""}
{"id": "4449532", "revid": "57538296", "url": "https://it.wikipedia.org/wiki?curid=4449532", "title": "Cose trasparenti (Nabokov)", "text": ""}
{"id": "4449536", "revid": "1605525", "url": "https://it.wikipedia.org/wiki?curid=4449536", "title": "I bastardi (romanzo)", "text": "I bastardi \u00e8 un romanzo di Vladimir Nabokov, scritto e pubblicato per la prima volta in inglese nel 1947 e in lingua italiana, dalla casa editrice Rizzoli, nel 1967. In italiano \u00e8 stato tradotto, in seguito, da Adelphi con il titolo \"Un mondo sinistro\". \u00c8 ambientato in un paese dittatoriale di fantasia dell'Europa orientale."}
{"id": "4449537", "revid": "57538857", "url": "https://it.wikipedia.org/wiki?curid=4449537", "title": "La vera vita di Sebastian Knight (Nabokov)", "text": ""}
{"id": "4449539", "revid": "767487", "url": "https://it.wikipedia.org/wiki?curid=4449539", "title": "Guarda gli arlecchini!", "text": "Guarda gli arlecchini! \u00e8 un romanzo di Vladimir Nabokov del 1974, l'ultimo pubblicato prima della sua morte."}
{"id": "4449543", "revid": "173617", "url": "https://it.wikipedia.org/wiki?curid=4449543", "title": "Viaggi di Paolo VI", "text": "Papa Paolo VI ha effettuato un viaggio apostolico, tre visite apostoliche e sei pellegrinaggi fuori dall'Italia. \u00c8 stato in Giordania, Israele, Libano, India, Stati Uniti d'America, Portogallo, Turchia, Colombia, Bermuda (Regno Unito), Svizzera, Uganda, Iran, Pakistan, Filippine, Samoa Occidentali, Samoa Americane (Stati Uniti), Australia, Indonesia, Hong Kong (Regno Unito) e Sri Lanka per un totale di 18 Paesi e 3 dipendenze visitate.\nI viaggi.\nGiordania e Israele (4 - 6 gennaio 1964).\nIl Papa si \u00e8 recato in Giordania e Israele e in tali occasioni \u00e8 stato il primo pontefice ad utilizzare un aereo e a visitare la Terra Santa; \u00e8 stato inoltre il primo a lasciare l'Italia dopo pi\u00f9 di un secolo. Ha avuto anche incontri ecumenici al Monte degli Ulivi, a Gerusalemme, dove si \u00e8 incontrato con il patriarca ecumenico di Costantinopoli Atenagora e con Yeghishe Derderian, patriarca armeno di Gerusalemme. Ha incontrato anche il re Hussein di Giordania e il sindaco di Gerusalemme Mordechai Ish-Shalom. Ha pregato al Santo Sepolcro a Gerusalemme, visitato la Basilica dell'Annunciazione a Nazaret e salutato un gruppo di pellegrini dell'arcidiocesi di Milano. Il 6 gennaio ha celebrato l'Epifania nella Grotta della Nativit\u00e0 di Betlemme, dopo la celebrazione \u00e8 ripartito dall'aeroporto di Amman per Roma.\nLibano e India (2 - 5 dicembre 1964).\nIl Papa si \u00e8 recato a Beirut (Libano) dove ha incontrato il presidente del Libano cristiano maronita Charles Helou. Il 3 dicembre ha raggiunto l'India dove ha visitato Bombay, Bandra e Goregoon. Il 3 dicembre ha incontrato i ministri del governo indiano, il primo ministro Lal Bahadur Shastri e il presidente della repubblica indiano Sarvepalli Radhakrishnan e l'arcivescovo di Bombay Valerian Gracias. Il 4 dicembre a Bombay ha celebrato secondo il rito della Chiesa cattolica siro-malankarese, ha visitato la Don Bosco High School e l'ospedale generale della citt\u00e0. Il 5 dicembre ha visitato il Santuario di Nostra Signora di Bandra prima di ripartire dall'aeroporto di Bombay per Roma. Inoltre ha partecipato al 38\u00ba Congresso Eucaristico indiano che si \u00e8 tenuto a Bombay il 4 dicembre.\nXVII Congresso Eucaristico Nazionale d'Italia - Pisa (10 giugno 1965).\nIl 10 giugno 1965 il Papa partecipa al XVII Congresso Eucaristico Nazionale d'Italia celebrando un'omelia, a Pisa viene accolto dall'arcivescovo di Firenze Ermenegildo Florit, dall'arcivescovo di Pisa Ugo Camozzo, dal ministro della difesa Giulio Andreotti, dal presidente del consiglio Aldo Moro, dal sindaco di Pisa Umberto Viale e dall'ex presidente della repubblica Giovanni Gronchi.\nStati Uniti d'America (3 - 4 ottobre 1965).\nIl Papa si \u00e8 recato unicamente a New York, il 4 ottobre visita la cattedrale di San Patrizio, poi pronuncia alle Nazioni Unite il famoso discorso \"Mai pi\u00f9 la guerra\u01c3\". Ha un incontro nella chiesa della Sacra Famiglia. Celebra anche un'omelia nello Yankee Stadium e visita il padiglione della Santa Sede all'Expo 1964. Inoltre visita la scuola privata cattolica \"Rice High School\" ad Harlem.\nPortogallo (13 maggio 1967).\nIl Papa in questo viaggio si \u00e8 mosso unicamente il 13 maggio per recarsi in pellegrinaggio a F\u00e1tima in Portogallo. All'arrivo a F\u00e1tima \u00e8 stato accolto dal presidente del Portogallo, il generale Am\u00e9rico Thomaz e dal patriarca di Lisbona Manuel Gon\u00e7alves Cerejeira. Poi ha celebrato la Santa Messa all'interno del Santuario di F\u00e1tima in occasione del 50\u00b0 delle apparizioni di Fatima e a commemorazione del 25\u00b0 della consacrazione del mondo al Cuore Immacolato di Maria. Poi \u00e8 subito ripartito per Roma.\nTurchia (25 - 26 luglio 1967).\nIl Papa in questo viaggio si \u00e8 recato in Turchia a Istanbul, Efeso e Smirne. Il 25 luglio ha visitato Istanbul, ha visitato la Cattedrale dello Spirito Santo nel quartiere di Pangalt\u0131, ha incontrato il presidente della Turchia Cemal G\u00fcrsel, ha visitato la chiesa ortodossa patriarcale di San Giorgio, ha incontrato il patriarca armeno Snork Kalustian, per la seconda volta il patriarca ecumenico di Costantinopoli Atenagora, il capo religioso musulmano di Istanbul, l'Hakham Bashi (rabbino capo) di Istanbul; il 26 luglio ha visitato a Smirne la Cattedrale di San Giovanni e incontra le autorit\u00e0 locali, poi ha incontrato la comunit\u00e0 ortodossa di Efeso ed \u00e8 infine ritornato a Smirne da dove \u00e8 ripartito per Roma.\nColombia e Bermuda (21 - 25 agosto 1968).\nIl Papa in questo viaggio ha visitato Bogot\u00e0, ha incontrato il presidente della Colombia Carlos Lleras Restrepo, il 23 agosto ha celebrato una Santa Messa per i \"campesinos\" e per la \"Giornata dello Sviluppo\". Il 24 agosto ha fatto un'omelia alla II Assemblea Generale dei Vescovi dell'America Latina e ha benedetto la nuova sede del CELAM a Bogot\u00e1.\nIl 24 agosto poi \u00e8 ripartito dalla Colombia e ha fatto una tappa alle Bermuda (Regno Unito) dove \u00e8 stato accolto a Hamilton dal governatore britannico Lord Martonmere, poi \u00e8 ripartito per Roma.\nSvizzera (10 giugno 1969).\nIl 10 giugno 1969 ha visitato Ginevra per il 50\u00b0 dell'Organizzazione Internazionale del Lavoro (OIL) con il presidente del consiglio italiano Mariano Rumor, ha incontrato il presidente della confederazione svizzera Ludwig von Moos oltre che il presidente dell'OIL David Abner Morse. Al Palazzo delle Nazioni ha avuto vari incontri e ha parlato con vari delegati e i membri del personale dell'OIL; si \u00e8 poi incontrato con le autorit\u00e0 della citt\u00e0 di Ginevra, del Canton Ginevra e della Confedereazione. Ha inoltre celebrato la Santa Messa al Parc de la Grange e si \u00e8 incontrato con l'imperatore d'Etiopia Hail\u00e9 Selassi\u00e9.\nUganda (31 luglio - 2 agosto 1969).\nIl 31 luglio il Papa ha visitato l'Uganda per un pellegrinaggio, \u00e8 atterrato all'aeroporto di Entebbe, poi ha fatto un'omelia a Kampala ed \u00e8 stato ricevuto dal presidente dell'Uganda Milton Obote.\nIl 1\u00ba agosto ha ordinato dodici vescovi a Kololo e ha visitato il parlamento ugandese a Kampala, poi ha visitato Nzambia, Mulogo, Mengo e Rubaga (oggi Lubaga).\nIl 2 agosto ha incontrato i membri dell'Azione Cattolica ugandese, delle associazioni cattoliche oltre ai dignitari islamici e ai membri della Comunione anglicana, oltre alle autorit\u00e0 civili e religiose di Kampala. Nel suo pellegrinaggio ha visitato anche il Santuario di Namugongo e la Cattedrale di Rubaga.\nSantuario di Nostra Signora di Bonaria - Cagliari (24 aprile 1970).\nIl 24 aprile 1970 il Papa ha visitato la Sardegna per effettuare un pellegrinaggio al Santuario di Nostra Signora di Bonaria, ha incontrato anche il presidente della regione Sardegna Lucio Abis, il sindaco di Cagliari Paolo De Magistris e con i vescovi dell'isola, infine ha celebrato la Santa Messa al Santuario e ha visitato il quartiere di Sant'Elia.\nAsia Orientale, Oceania e Australia (25 novembre - 5 dicembre 1970).\nIl 26 novembre il Papa \u00e8 arrivato in Iran dove \u00e8 stato accolto dallo sci\u00e0 Mohammad Reza Pahlavi e dai membri del governo iraniano, lo stesso giorno \u00e8 ripartito per Dacca in Pakistan Orientale (ora Bangladesh) colpito dal Ciclone Bhola tra il 7 e il 13 novembre dello stesso anno, poi \u00e8 ripartito per le Filippine dove \u00e8 stato ricevuto dall'arcivescovo di Manila Rufino Jiao Santos, ha celebrato la Santa Messa nella Cattedrale di Manila, a Manila ha anche incontrato il presidente delle Filippine Ferdinand Marcos, una delegazione di Taiwan e ha fatto un appello per la pace per la fine della Guerra del Vietnam.\nIl 27 novembre il Papa \u00e8 vittima di un attentato all'aeroporto di Manila da parte di un folle che ferisce il Pontefice con un coltello ed \u00e8 poi allontanato dal suo segretario, Pasquale Macchi.\nIl 29 novembre \u00e8 partito da Manila per le Samoa Occidentali.\nIl 30 novembre ha visitato Pago Pago dove \u00e8 stato ricevuto da Malietoa Tanumafili II e ha celebrato la Santa Messa nel villaggio di Leulumoega nell'isola di Upolu. Nello stesso giorno \u00e8 arrivato a Sydney, ed \u00e8 rimasto in Australia fino al 3 dicembre, tra gli eventi principali l'ordinazione di Louis Vangeke, il primo vescovo nato in Papua Nuova Guinea, l'incontro con il Lord Mayor di Sydney Emmet McDermott e la celebrazione della Santa Messa all'ippodromo Randwick Racecourse. Inoltre si \u00e8 incontrato con le autorit\u00e0 del North Sydney Council.\nIl 3 dicembre ha visitato Giacarta in Indonesia, dove \u00e8 stato ricevuto dal presidente indonesiano Suharto e ha celebrato la Messa allo Stadium Jakarta.\nIl 4 dicembre ha visitato Hong Kong (Regno Unito) dove \u00e8 stato ricevuto dal vescovo di Hong Kong Francis Xavier Hsu Chen-Ping e celebrato la messa nel sobborgo di Happy Valley, alla partenza da Hong Kong ha avuto il commiato del vicegovernatore britannico Sir Hugh Norman-Walker prima di partire per lo Sri Lanka.\nLo stesso giorno \u00e8 arrivato a Colombo nello Sri Lanka dove \u00e8 stato ricevuto dal governatore William Gopallawa, dal primo ministro Sirimavo Bandaranaike e da molte autorit\u00e0 civili e religiose del Paese, poi il Papa \u00e8 ripartito per Roma il giorno dopo, dopo aver celebrato la Santa Messa all'aeroporto di Colombo.\nXVIII Congresso Eucaristico Nazionale - Udine (16 settembre 1972).\nIn occasione del XVIII Congresso Eucaristico Nazionale che si tenne ad Udine, il 16 settembre 1972 il papa visit\u00f2 la citt\u00e0 friulana; nell'occasione visit\u00f2 anche la Basilica di Aquileia e la citt\u00e0 di Venezia.\nBibliografia.\nG. Bernardelli - L. Rosoli, \"Paolo VI. Destinazione mondo\", Ed. Emi, Bologna 2014"}
{"id": "4449544", "revid": "767487", "url": "https://it.wikipedia.org/wiki?curid=4449544", "title": "Parla, ricordo", "text": "Parla, ricordo (\"Speak, Memory\") \u00e8 una memoria autobiografica di Vladimir Nabokov, pubblicata in inglese nel 1967 e recante come sottotitolo \"An Autobiography Revisited\". La prima edizione, col sottotitolo \"A Memoir\", \u00e8 del 1951 (negli Stati Uniti d'America aveva il titolo \"Conclusive Evidence\"). Fu poi riscritta in occasione dell'edizione russa del 1954 (\"Drugie Berega\") e nuovamente per l'edizione definitiva. La traduzione italiana di Bruno Oddera \u00e8 quella della prima edizione; la pi\u00f9 recente, a cura di Anna Raffetto, \u00e8 dell'edizione definitiva.\nSinossi.\nStoria della famiglia dei Nabokov, l'autore la mette in piedi analizzando e filtrando il fiotto di sensazioni affioranti dal buio del passato, per poi tosto scompigliarle, de-sentimentalizzarle e, come manciate di petali lanciati al vento, riscrive la storia della loro caduta, la forma del loro adagiarsi sul prato. Per ricostruire la vita, egli si affida alle infinite, possibili interpretazioni dei fatti."}
{"id": "4449545", "revid": "57540166", "url": "https://it.wikipedia.org/wiki?curid=4449545", "title": "Autobiografica", "text": ""}
{"id": "4449546", "revid": "113757", "url": "https://it.wikipedia.org/wiki?curid=4449546", "title": "Viaggi di papa Paolo VI", "text": ""}
{"id": "4449547", "revid": "57540204", "url": "https://it.wikipedia.org/wiki?curid=4449547", "title": "Parla, ricordo (Nabokov)", "text": ""}
{"id": "4449549", "revid": "486946", "url": "https://it.wikipedia.org/wiki?curid=4449549", "title": "Guarda gli arlecchini (Nabokov)", "text": ""}
{"id": "4449550", "revid": "599013", "url": "https://it.wikipedia.org/wiki?curid=4449550", "title": "Out of the Darkness", "text": ""}
{"id": "4449552", "revid": "1605525", "url": "https://it.wikipedia.org/wiki?curid=4449552", "title": "Fuoco pallido", "text": "Fuoco pallido (titolo originale \"Pale Fire\") \u00e8 un romanzo di Vladimir Nabokov, pubblicato per la prima volta in lingua inglese nel 1962 da Putnam's Sons. \u00c8 tradotto in italiano da Bruno Oddera (1965) e da Franca Pece e Anna Raffetto (2002)."}
{"id": "4449553", "revid": "57540587", "url": "https://it.wikipedia.org/wiki?curid=4449553", "title": "Lolita (Nabokov)", "text": ""}
{"id": "4449554", "revid": "57540653", "url": "https://it.wikipedia.org/wiki?curid=4449554", "title": "Fuoco pallido (Nabokov)", "text": ""}
{"id": "4449560", "revid": "339392", "url": "https://it.wikipedia.org/wiki?curid=4449560", "title": "Samsung Galaxy S IV", "text": ""}
{"id": "4449561", "revid": "256896", "url": "https://it.wikipedia.org/wiki?curid=4449561", "title": "Museo delle Culture", "text": ""}
{"id": "4449563", "revid": "256896", "url": "https://it.wikipedia.org/wiki?curid=4449563", "title": "Istituto Ticinese di Alti Studi", "text": ""}
{"id": "4449566", "revid": "484362", "url": "https://it.wikipedia.org/wiki?curid=4449566", "title": "Jake Arrieta", "text": "Carriera.\nGli inizi.\nNato nella cittadina di Farmington nello stato del Missouri, fu originalmente selezionato dai Milwaukee Brewers al 26\u00ba giro del Draft del 2005, ma ha scelto di continuare gli studi optando per la Texas Christian University dove nel baseball \u00e8 stato campione mondiale universitario nel 2006.\nIl suo ingresso nei professionisti avvenne comunque nel 2007 dove questa volta fu selezionato al 5\u00ba giro dai Baltimore Orioles.\nMinor League e nazionale statunitense.\nDopo il draft, Arrieta \u00e8 stato mandato a fare esperienza nelle leghe minori debuttando con i Frederick Keys (squadra affiliata) chiudendo la stagione con un record di 6-5 nel bilancio vittorie-sconfitte, una media PGL (ERA) di 2,87 e 120 strikeout.\nFu convocato dalla nazionale di baseball degli Stati Uniti d'America per partecipare alle Olimpiadi di Pechino del 2008, dove ottenne la medaglia di bronzo.\nBaltimore Orioles.\nIl 10 giugno 2010 ha debuttato ufficialmente in MLB, al Camden Yards di Baltimora contro i New York Yankees, lanciando per 6 inning completi subendo 3 punti ed eliminando 6 battitori ottenendo la vittoria.\nHa chiuso la stagione regolare di debutto con un record di 6-6, una media PGL (ERA) di 4,66 e 52 strikeout.\nNella stagione 2011 \u00e8 diventato un lanciatore partente della squadra degli Orioles concludendo la sua prima stagione da partente con un record di 10-8, una media PGL (ERA) di 5,05 e 93 strikeout.\nNella stagione successiva inizi\u00f2 nuovamente come lanciatore partente ma dopo alcuni risultati negativi venne retrocesso il 6 luglio 2012 nella categoria Triplo A per poi tornare successivamente nella prima squadra terminando la stagione con un record negativo di 3-9, una media punti PGL (ERA) di 6,20 (peggiore in carriera) e 109 strikeout (migliore in carriera).\nChicago Cubs.\nIl 2 luglio 2013, Arrieta \u00e8 stato scambiato con i Chicago Cubs. Nel 2015 \u00e8 stato premiato con il Cy Young Award dopo avere guidato la MLB in vittorie, il primo giocatore dei Cubs da Greg Maddux nel 1992.\nIl 21 aprile 2016, nella vittoria sui Cincinnati Reds per 16-0, Arrieta ha fatto registrare il secondo no-hitter della carriera.\nPhiladelphia Phillies.\nDivenuto free agent, il 12 marzo 2018 Arrieta firm\u00f2 un contratto triennale del valore di 75 milioni di dollari con i Philadelphia Phillies. Divenne free agent al termine della stagione 2020.\nRitorno ai Cubs.\nIl 13 febbraio 2021, Arrieta firm\u00f2 un contratto annuale del valore di 6 milioni di dollari con i Chicago Cubs con inclusa un'opzione per la stagione successiva. Venne svincolato dalla franchigia il 12 agosto dello stesso anno.\nSan Diego Padres.\nIl 16 agosto 2021, Arrieta firm\u00f2 un contratto di minor league con i San Diego Padres, che lo schierarono per la prima volta nella major league il 18 agosto successivo. Il 21 settembre venne designato per la riassegnazione e il giorno seguente, svincolato dalla franchigia.\nCarriera internazionale.\nNel 2006 con la nazionale statunitense ha vinto il titolo di campioni del mondo universitari a Cuba, dove Arrieta ha concluso con un risultato di 4 vittorie e nessuna sconfitta concedendo 0,27 punti agli avversari ed eliminando 34 battitori.\nNel 2008 sempre con la nazionale statunitense ha preso parte alle Olimpiadi di Pechino dove nella sua prima partita da lanciatore partente ha lanciato per 6 inning totali eliminando 7 battitori avversari nella vittoria 9-1 sulla nazionale di casa cinese."}
{"id": "4449567", "revid": "180559", "url": "https://it.wikipedia.org/wiki?curid=4449567", "title": "Anthony Granato", "text": "Carriera.\nClub.\nDopo aver frequentato la Virginia Commonwealth University, nel 2004 Granato viene firmato dall'organizzazione dei Chicago Cubs, che lo girano ad alcune squadre affiliate nelle leghe minori tra A- e A+. Nel 2006 passa ai Modesto Nuts, farm team dei Colorado Rockies.\nGioca l'annata 2007 con gli Atlantic City Surf, iniziando qui anche la stagione successiva prima di trasferirsi ai Somerset Patriots. Proprio con i Patriots che vince la Atlantic League 2009.\nLa stagione 2010 Granato la disputa in Europa, al San Marino Baseball. L'interbase italo-canadese fa parte della formazione sammarinese anche per il campionato 2011, culminato con il secondo scudetto italiano conquistato dal club.\nNazionale.\nNel 2010 viene convocato nella Nazionale azzurra (in virt\u00f9 delle sue origini italiane) con cui vince gli Europei 2010.\nDurante il 2012 sceglie di non giocare a livello Pro, tuttavia il manager della Nazionale Marco Mazzieri lo convoca ugualmente sia per gli Europei 2012 (vinti), sia per il World Baseball Classic 2013.\nAl termine della stagione 2012, ha al suo attivo 40 presenze nella nazionale italiana."}
{"id": "4449568", "revid": "1543377", "url": "https://it.wikipedia.org/wiki?curid=4449568", "title": "Tony Granato", "text": "Carriera.\nClub.\nGranato fu selezionato dai New York Rangers nel Draft 1982 al sesto giro, in 120\u00aa posizione assoluta. Dal 1983 al 1987 gioc\u00f2 per la formazione della University of Wisconsin-Madison, totalizzando 220 punti in 151 presenze e conquistando alcuni premi individuali. Per un anno gioc\u00f2 in IHL alternando presenze con il camp del Team USA. Granato esord\u00ec in NHL nella stagione 1988-1989, guidando la squadra con 36 reti realizzate ed entrando nell'All-Rookie Team. Nel gennaio del 1990 i Rangers cedettero Granato e il compagno di linea Tomas Sandstr\u00f6m ai Los Angeles Kings in cambio del centro Bernie Nicholls.\nGranato continu\u00f2 ad essere un realizzatore prolifico anche con la maglia dei Kings, arrivando nel 1993 a disputare la finale della Stanley Cup. Il 9 febbraio 1994 Granato durante una partita contro i Chicago Blackhawks fu autore di un grave fallo, colpendo con forza la testa dell'avversario Neil Wilkinson. Granato fu in seguito sospeso dalla NHL per quindici partite, una delle pi\u00f9 lunghe squalifiche nella storia della lega. Il 25 gennaio 1996 fu invece Granato ad essere vittima di un grave infortunio alla testa dopo un incontro con gli Hartford Whalers. In seguito all'incidente fu sottoposto ad un intervento per rimuovere una grande quantit\u00e0 di sangue fuoriuscita dal lobo temporale sinistro, facendo temere la fine anticipata della carriera agonistica. Al termine della stagione fu ceduto dai Kings, dopo aver totalizzato 342 punti in 432 partite giocate.\nGranato riusc\u00ec a recuperare in tempo per esordire nel 1996 con la maglia dei San Jose Sharks. Come misura precauzionale per scongiurare ulteriori infortuni al cervello Granato gioc\u00f2 con un caschetto speciale. In seguito ad una stagione positiva gioc\u00f2 quell'anno l'NHL All-Star Game e conquist\u00f2 il Bill Masterton Memorial Trophy. Nelle stagioni successive tuttavia la media realizzativa cal\u00f2 drasticamente, portandolo nel 2001 alla scelta di ritirarsi.\nNazionale.\nTony Granato esord\u00ec nella selezione Under-20 degli Stati Uniti disputando due mondiali fra il 1983 e il 1984, raccogliendo 8 punti in 14 presenze.\nGi\u00e0 nel 1985 disput\u00f2 con la nazionale maggiore il suo primo mondiale con 9 presenze e quattro punti, seguito poi dalle rassegne iridate del 1986 e del 1987. Granato, non ancora professionista, dopo un anno trascorso con il Team USA pot\u00e9 disputare i giochi olimpici invernali di Calgary 1988. In sei incontri disputati segn\u00f2 una rete e forn\u00ec 7 assist. Nel 1991 invece gioc\u00f2 la Canada Cup, conclusa dagli statunitensi al secondo posto.\nIn totale Granato vanta due presenze ai mondiali U20, tre apparizioni al campionato mondiale, un torneo olimpico e una Canada Cup conclusa al secondo posto, per un totale di 53 incontri disputati con 15 reti e 24 assist.\nAllenatore.\nGranato entr\u00f2 nell'organizzazione dei Colorado Avalanche come vice allenatore nella stagione 2002-03. Dopo una partenza negativa il 18 dicembre 2002 gli Avalanche licenziarono Bob Hartley, e al suo posto subentr\u00f2 lo stesso Granato. Nonostante l'inizio di stagione gli Avalanche conquistarono il titolo della Northwest Division; nei successivi playoff persero il primo turno contro i Minnesota Wild in sette partite. Nella stagione successiva Granato guid\u00f2 Colorado nuovamente in zona playoff, ma dopo aver avuto la meglio sui Dallas Stars per 4-1 gli Avalanche persero per 4-2 la serie contro i San Jose Sharks.\nGranato fu sostituito da Joel Quenneville, ritornando per\u00f2 a ricoprire il ruolo di vice per altre tre stagioni. He held that position for three seasons. Il 22 maggio 2008 Granato dopo la partenza di Quenneville fu scelto nuovamente come capo allenatore per la stagione 2008-09. Al termine della stagione regolare gli Avalanche non raggiunsero la zona playoff, e per questo Granato fu sollevato dal suo incarico.\nIl 5 agosto 2009 Granato si un\u00ec allo staff di allenatori dei Pittsburgh Penguins, assumendo l'incarico di assistant coach. Nell'estate del 2013 entr\u00f2 a far parte del gruppo di vice allenatori scelti dalla federazione statunitense in vista dei giochi di So\u010di 2014."}
{"id": "4449572", "revid": "624284", "url": "https://it.wikipedia.org/wiki?curid=4449572", "title": "Dargaud Marina", "text": ""}
{"id": "4449574", "revid": "258664", "url": "https://it.wikipedia.org/wiki?curid=4449574", "title": "Dialetti sardi", "text": "Dialetti sardi pu\u00f2 riferirsi a:\n\u00c8 inoltre invalso l'uso di considerare \"dialetti sardi\" variet\u00e0 linguistiche di tipo corso-toscano e geograficamente sarde, nello specifico:"}
{"id": "4449575", "revid": "88740", "url": "https://it.wikipedia.org/wiki?curid=4449575", "title": "Dialetto pelagio", "text": "Il dialetto pelagio \u00e8 una variante della lingua siciliana parlata nelle isole Pelagie, nel comune italiano di Lampedusa e Linosa, in provincia di Agrigento.\nNel \"Vocabolario siciliano\" di Giorgio Piccitto \u00e8 indicato con la sigla AG42 (Lampedusa) e AG42a (Linosa), afferente al gruppo dei dialetti agrigentini occidentali.\nClassificazione.\nIl dialetto delle isole Pelagie \u00e8 strettamente connesso con la storia dell'arcipelago: esso si caratterizza, infatti, per la compresenza di tratti tipici di aree linguistiche siciliane tra di loro molto diverse e geograficamente distanti.\nLa parlata pelagia, pertanto, non si presta a una semplice classificazione, presentando peculiarit\u00e0 del dialetto agrigentino, messinese, palermitano e trapanese. Le isole Pelagie, infatti, furono colonizzate a partire dal 1843 da coloni provenienti da pi\u00f9 parti della Sicilia che portavano seco il proprio dialetto. Le condizioni di insularit\u00e0 e, soprattutto, di isolamento delle comunit\u00e0 hanno fatto s\u00ec che, in poco pi\u00f9 di un secolo, le tante parlate diverse si omologassero in un dialetto abbastanza unificato.\nVocabolario.\nTra le peculiarit\u00e0 lessicali della parlata delle Pelagie spiccano alcuni termini con caratteristiche arabe, tra cui:"}
{"id": "4449577", "revid": "1425424", "url": "https://it.wikipedia.org/wiki?curid=4449577", "title": "Luis Alberto Orellana", "text": "Biografia.\nNato a Caracas, in Venezuela, da madre italiana (originaria di Sapri), \u00e8 residente a Pavia. Lavora per la societ\u00e0 di telefonia Italtel.\nCandidatura a consigliere comunale (2009 e 2011) e regionale (2010).\nInizia la sua attivit\u00e0 politica nel 2009 quando, in occasione delle elezioni comunali di Pavia, si candida con la lista \"Cittadini in Comune\" per la carica di consigliere comunale, tuttavia non viene eletto, in quanto la lista ottiene meno del 3% e non elegge alcun consigliere.\nNel 2010 quando, in occasione delle \"elezioni regionali in Lombardia del 2010\", si candida con il Movimento 5 Stelle per la carica di consigliere regionale (sia nella lista provinciale di Milano e sia all'interno del listino bloccato del candidato presidente Vito Crimi), ottiene 73 preferenze. Non viene eletto, in quanto il partito ottiene meno del 3% a livello regionale e non elegge alcun consigliere.\nNel 2011 si candida con il Movimento 5 Stelle per la carica di consigliere di zona (zona 8) nelle elezioni comunali di Milano ma non viene eletto.\nElezione a senatore (2013).\nAlle elezioni politiche del 2013 \u00e8 candidato al Senato della Repubblica, in \"regione Lombardia\", nelle liste del Movimento 5 Stelle (in sesta posizione), venendo eletto senatore della \"XVII legislatura\".\nOrellana, in particolare, \u00e8 stato il candidato del Movimento 5 Stelle alla Presidenza del Senato della Repubblica, ottenendo sempre, nelle 3 votazioni complessive, 52 voti, provenienti dai senatori del suo partito.\nOrellana viene eletto, il 16 aprile 2013, vicepresidente, insieme ad Elisa Bulgarelli, carica che mantiene fino al 31 luglio 2013. Orellana \u00e8 stato anche candidato alla presidenza del gruppo parlamentare del Movimento 5 Stelle al Senato contro l'altro candidato, il collega Nicola Morra. La votazione a scrutinio segreto ha visto una clamorosa spaccatura nel gruppo 5 Stelle al Senato: 24 voti per Morra, considerato pi\u00f9 vicino alla linea \"ortodossa\" dettata da Beppe Grillo e Gianroberto Casaleggio, contro i 22 per Orellana, considerato pi\u00f9 \"dialogante\", soprattutto sul tema delle alleanze (la votazione ha fatto registrare 2 schede bianche).\nIl 5 aprile 2013, come primo firmatario, ha presentato al senato, assieme ai senatori Alberto Airola, Lorenzo Battista, Rosetta Enza Blundo, Barbara Lezzi e Michela Montevecchi il disegno di legge n. 363 cos\u00ec rubricato: \"Modifiche al codice civile in materia di eguaglianza nell'accesso al matrimonio in favore delle coppie formate da persone dello stesso sesso\". Il disegno di legge riprende integralmente una proposta normativa avanzata, in periodo elettorale, dall'associazione Rete Lenford - Avvocatura per i diritti LGBT, con lo scopo di introdurre nell'ordinamento giuridico italiano la possibilit\u00e0 di sposarsi per le coppie dello stesso sesso, nonch\u00e9 di permettere la costituzione del rapporto di filiazione tra il coniuge dello stesso sesso e il figlio biologico dell'altro coniuge fin dal momento del concepimento in costanza di matrimonio, anche quando il concepimento avviene mediante il ricorso a tecniche di procreazione medicalmente assistita, inclusa la maternit\u00e0 surrogata.\nEspulsione dal Movimento 5 stelle.\nLe opinioni da lui espresse nei mesi di agosto e settembre 2013 hanno portato all'accostamento del suo nome, con intenti denigratori, a quello di Domenico Scilipoti da parte dello stesso leader del Movimento 5 Stelle, Beppe Grillo.\nOrellana viene infatti etichettato dalla stampa come \"dissidente\" all'interno del gruppo del Movimento 5 stelle, in quanto spesso le sue dichiarazioni non seguono la linea comune del proprio schieramento. Secondo il blog di Beppe Grillo, gli attivisti 5 stelle della provincia di Pavia, dove Orellana \u00e8 stato eletto, hanno preso le distanze dal senatore; sfiducia che \u00e8 stata contestata da Orellana.\nIl 26 febbraio 2014 \u00e8 espulso dal Movimento 5 Stelle assieme ai senatori Francesco Campanella, Fabrizio Bocchino e Lorenzo Battista, dopo che il giorno prima l'assemblea dei parlamentari dell'M5S aveva dato parere favorevole all'espulsione, passando quindi al gruppo misto.\nLo stesso giorno presenta le dimissioni da senatore, affermando\n Successivamente rivede la sua posizione e ritira le dimissioni.\nIl 21 maggio 2014 si unisce alla componente del gruppo misto \"Italia Lavori in Corso.\" costituita qualche giorno prima dai senatori con lui espulsi Lorenzo Battista, Francesco Campanella e Fabrizio Bocchino, dalle due senatrici dimissionarie (Alessandra Bencini e Monica Casaletto, che non aderiscono alla componente \"Movimento X\" degli altri senatori \"ex 5 Stelle\" dimissionari), dalle senatrici Paola De Pin e Adele Gambaro (anch'esse ex M5S) e dal senatore Bartolomeo Pepe (ex M5S).\nIl 14 ottobre 2014 vota a favore della nota di aggiornamento al DEF contribuendo al raggiungimento del quorum di 161 voti necessari e al salvataggio del Governo Renzi in Senato. Questo voto suscita durissime critiche dei grillini ad Orellana nonch\u00e9 prese di distanza da parte di altri membri della sua componente. Il 30 ottobre 2014 lascia quindi la componente \"Italia Lavori in Corso\".\nSuccessivamente alla sua espulsione, insieme ad altri parlamentari espulsi o fuoriusciti dal Movimento, ha proseguito nel versamento di met\u00e0 dello stipendio e parte della diaria ad associazioni benefiche, cos\u00ec come imposto dal regolamento del gruppo parlamentare del M5S.\nIngresso in maggioranza.\nIl 21 ottobre 2015 aderisce al gruppo parlamentare \"Per le Autonomie (SVP-UV-PATT-UPT) - PSI - MAIE\" (gruppo composto dai senatori di Sudtiroler Volkspartei, Union Valdotaine, Partito Autonomista Trentino Tirolese, Unione per il Trentino, Partito Socialista Italiano e Movimento Associativo Italiani all'Estero, oltre che quattro senatori a vita, tra cui gli ex Presidenti della Repubblica Giorgio Napolitano e Carlo Azeglio Ciampi), entrando cos\u00ec ufficialmente nella maggioranza che sostiene il Governo Renzi.\nCandidatura a consigliere comunale di Milano (2016).\nIn occasione delle Elezioni amministrative del 2016 a Milano, si candida, assieme alla deputata \"ex M5S\" Mara Mucci, per la carica di consigliere comunale nelle liste dei \"Radicali Italiani\", a sostegno del candidato sindaco Marco Cappato, ottenendo per\u00f2 solo 18 voti e non venendo eletto.\nCandidatura al Consiglio regionale della Lombardia.\nIn vista delle regionali lombarde del 2018 Orellana decide di presentarsi come candidato consigliere in Provincia di Pavia con la lista \"Lombardia Progressista\", ottenendo 322 preferenze e mancando di fatto l'elezione."}
{"id": "4449581", "revid": "729019", "url": "https://it.wikipedia.org/wiki?curid=4449581", "title": "Nippori-Toneri liner", "text": "La linea , \u00e8 un people mover automatico in servizio fra Nippori e Minumadai-shinsuik\u014den a Tokyo, in Giappone che d\u00e0 accesso alla linea Yamanote a un'area a nord di Tokyo precedentemente scoperta da un trasporto di massa.\nStoria.\nLa parte occidentale di Adachi, carente in servizi di trasporto pubblico, inizi\u00f2 a partire dal 1985 a progettare una nuova linea di trasporto. Inizialmente si prevedeva di realizzare una metropolitana pesante, che per\u00f2 venne scartata a causa degli alti costi e del numero non elevato di potenziali utenti. Si opt\u00f2 quindi per un people mover a guida automatica, la cui costruzione inizi\u00f2 nel 1997 e l'entrata in servizio 11 anni dopo, il 30 marzo 2008. Il committente fu l'Ufficio metropolitano di Tokyo, lo stesso che realizz\u00f2 la linea \u014cedo della metropolitana.\nStazioni.\nTutte le stazioni sono situate a Tokyo."}
{"id": "4449586", "revid": "33689", "url": "https://it.wikipedia.org/wiki?curid=4449586", "title": "Bertran Albaric", "text": "Della sua opera ci resta una \"tenzone\" composta insieme a un certo Guibert (sconosciuto) e due \"coblas esparsas\"\n\"Coblas\" di otto endecasillabi ossitoni a rima incatenata\n&lt;poem&gt;\n Ieu ame tal ques .j. enperador\n i for' onratz, mas quell denhes amar,\n c'an sos bels ditz m'a ci volgut liar\n qu'ilhi me pres per lial servidor;\n e can mi pens lo ben quen pot venir\n fai mi estar en tan haut pensamen\n c'Alisandre non fes tal montamen\n con ieu fari, sol qu'en puesca jausir.\n&lt;/poem&gt;\n&lt;poem&gt;\n Ausit ai dir qu'el tems ques es pasatz\n entendi' hom en amor lialmen,\n et aras vei qu'es tornat a nien,\n ques un chasqun ci fai enamoratz\n e non sabon d'amor la drecha via,\n c'om deu guardar, con ci deu captener,\n car non es res c'om deia tan temer\n con sas amos qui l'a bell'e jolia.&lt;/poem&gt;"}
{"id": "4449596", "revid": "287204", "url": "https://it.wikipedia.org/wiki?curid=4449596", "title": "Bingo (gioco televisivo)", "text": "Bingo \u00e8 un concorso a premi realizzato dal settimanale Tv Sorrisi e Canzoni a partire dal 1986 e abbinato ad alcune trasmissioni televisive in onda su Canale 5, in particolare in quelle condotte da Mike Bongiorno.\nIl gioco \u00e8 strutturato come una grande tombola alla quale possono partecipare da casa, attraverso le cartoline, tutte le persone che comprano il noto settimanale di televisione con la possibilit\u00e0, in caso di \"Bingo\" di poter vincere un premio consistente (nella maggior parte dei casi) in svariati milioni di lire in gettoni d'oro.\nRegole generali.\nIl meccanismo di gioco del \"Bingo\" \u00e8 il classico gioco della tombola. In ogni numero di Tv Sorrisi e Canzoni \u00e8 contenuta una scheda di gioco con 2 cartelle da 15 numeri ciascuna, divisi in 3 file da 5. Attraverso i numeri pubblicati sul settimanale e quelli enunciati da Mike Bongiorno nelle sue trasmissioni, lo spettatore da casa ha come scopo quello di realizzare il \"Bingo\", ovvero spuntare tutti i numeri contenuti in una delle 2 cartelle a sua disposizione.\nBingo Pentatlon (1986-1987).\nIl gioco prese il via il 16 ottobre 1986, abbinato alla trasmissione televisiva Pentatlon in onda su Canale 5, e dur\u00f2 10 settimane.\nAll'interno di Tv Sorrisi e Canzoni, assieme alla scheda con le 2 cartelle di gioco, sono contenuti i primi 12 numeri estratti, numeri che servono per realizzare la CINQUINA, ovvero spuntare 5 numeri su un'unica fila. In caso di cinquina, il vincitore si assicura un premio materiale (un videoregistratore, un tv color, una pelliccia Annabella e cos\u00ec via).\nSuccessivamente, il gioco prosegue all'interno di Pentatlon: Mike Bongiorno, aiutato dalle ragazze pon pon, introduce il \"Bingo time\" (in tutto 4 volte nel corso della trasmissione), rendendo noti di volta in volta i 14 numeri estratti (per un totale di 56 numeri). Attenzione: i numeri estratti nel corso di Pentatlon servono ESCLUSIVAMENTE per il Bingo, e non pi\u00f9 per la \"cinquina\".\nSe un telespettatore riesce a spuntare tutti i numeri di una delle sue cartelle di gioco ha fatto \"Bingo\" e deve chiamare un apposito numero telefonico per annunciare la vincita. Successivamente, entro le 13 del venerd\u00ec successivo la trasmissione, confermarla attraverso un telegramma, ove \u00e8 indicato il numero di matricola della scheda di gioco (chiamato \"numero della fortuna\").\nTutte le persone che realizzano il \"Bingo\" partecipano poi ad un'estrazione a sorte settimanale in base alla quale, il fortunato estratto vince 50 milioni di lire in gettoni d'oro; agli altri \u00e8 garantito un premio di consolazione pari a 5 milioni di lire; se, ovviamente, il vincitore di una data settimana \u00e8 uno solo, non si procede con l'estrazione a sorte, ma il premio viene assegnato direttamente.\nQuesto primo ciclo del \"Bingo\" dur\u00f2 fino alla puntata di Pentatlon del 18 dicembre 1986.\nUn secondo ciclo, sempre abbinato a Pentatlon, inizi\u00f2 a partire dal 19 febbraio 1987 e dur\u00f2 15 settimane, fino al 28 maggio 1987.\nRispetto al primo ciclo, ci sono diverse novit\u00e0:\nBingo Telemike (1987-1990).\nA partire dal 1987 e fino al 1990, il concorso acquisisce il nome di \"Bingo TeleMike\" dal nome della trasmissione cui viene abbinato.\nPur rimanendo sostanzialmente inalterato rispetto al precedente, il concorso si arricchisce di un ulteriore gioco riservato ai lettori di Sorrisi, che possono vincere premi di varia natura (da televisori a gioielli, da anelli a viaggi ad automobili) senza dover attendere necessariamente la puntata di TeleMike. Sono stati tanti nel corso degli anni, si ricordano i pi\u00f9 famosi \"La slot machine\", \"Le star della fortuna\", \"Caccia al premio\".\nUnica ma importante novit\u00e0 a livello regolamentare \u00e8 che il premio del \"Bingo\" non viene pi\u00f9 assegnato ad un fortunato vincitore estratto a sorte tra coloro che hanno fatto il \"Bingo\", bens\u00ec il premio finale viene diviso in parti uguali tra tutti i vincitori.\nAd annunciare i numeri estratti nel corso di TeleMike ci sono 14 ragazze provenienti da tutte le parti del mondo, denominate \"Bingo girls\" le quali, sulla celebre marcia realizzata ad hoc per il concorso, scendono dalle scale della trasmissione di Mike Bongiorno con in mano il numero estratto.\nIl gioco, senza subire grandi scossoni, vede la seguente programmazione:\nBingo Five (1990-1992) (1993).\nPur rimanendo abbinato a TeleMike, a partire dalla stagione 1990-1991 il gioco cambia nome e regolamento: da questo momento in poi infatti, il concorso prende il nome di \"Bingo Five\".\nAll'interno delle schede gioco contenute nei numeri di Tv Sorrisi e Canzoni non vi sono pi\u00f9 le 2 cartelle da 15 numeri, ma compaiono 2 quadrati di 5x5 caselle, contenenti 25 numeri.\nNel numero di Tv Sorrisi e Canzoni i primi numeri estratti (essendo aumentati i numeri in gioco) passano da 12 a 20.\nViene ripristinata la CINQUINA: ogni settimana vengono messe in palio 4 automobili Seat Ibiza per 4 vincitori della \"Cinquina\". Per vincere l'automobile occorre spuntare 5 numeri (in senso orizzontale o verticale) da uno dei quadri di gioco.\nNell'ambito di TeleMike, i numeri vengono ora estratti in 6 riprese da 8 numeri ciascuno: le prime 4 estrazioni (per complessivi 32 numeri) sono numeri validi anche per vincere la cinquina, mentre gli ultimi 16 numeri (in 2 estrazioni da 8) valgono solo ed esclusivamente per il \"Bingo\".\nEssendo aumentata la difficolt\u00e0 di realizzare il \"Bingo\", viene adeguato anche il premio massimo in palio: partendo dalla somma base di 100 milioni di lire, ogni qual volta il premio non viene assegnato, viene rimesso in palio la settimana successiva e aumentato, di volta in volta, di 50 milioni di lire.\nCon questo meccanismo, il gioco \u00e8 abbinato a TeleMike nei seguenti periodi:\nMantenendo il nome di \"Bingo Five\", il concorso venne abbinato alla trasmissione \"Tutti x uno\" di Mike Bongiorno nel periodo di programmazione che va dal 4 marzo 1993 al 6 maggio 1993 per 10 settimane. Il meccanismo di gioco e i premi in palio sono gli stessi, cambiano solo il totale dei numeri estratti: se fino al precedente TeleMike venivano complessivamente estratti 68 numeri su 90, in questa nuova versione del \"Bingo Five\" abbinata a \"Tutti x uno\" vengono estratti solo 45 numeri su 90 cos\u00ec suddivisi:\nBingo Arcobaleno (1992).\nConcluso il ciclo di \"TeleMike\", nel 1992 una nuova versione del concorso viene abbinata addirittura a 2 trasmissioni: infatti dal 4 ottobre al 12 dicembre 1992 il concorso prende il nome di \"Bingo arcobaleno\" e viene abbinato alle trasmissioni La ruota della fortuna (tutti i giorni escluso il gioved\u00ec), e a \"Tutti x uno\" (esclusivamente il gioved\u00ec), sempre condotte da Mike Bongiorno su Canale 5.\nAnzitutto sulla scheda di gioco ci sono 5 arcobaleni similari composti di 3 settori di colore diverso (il settore esterno di colore giallo contiene 10 numeri, il settore centrale di colore verde 6 numeri, il settore interno di colore azzurro 4 numeri), ognuno dei quali indica un giorno differente della settimana (escluso il gioved\u00ec). Questi 5 arcobaleni consentono di giocare durante La ruota della fortuna; i numeri estratti pubblicati da Tv Sorrisi e Canzoni diventano 4 al giorno e vengono pubblicati non pi\u00f9 nel paginone centrale del giornale dedicato al concorso, bens\u00ec sul fondo delle pagine ove sono indicati i palinsesti giornalieri di Canale 5, mentre nell'ambito del gioco preserale, Mike Bongiorno e Paola Barale estraggono 8 numeri da un gigantesco tabellone (quindi un complessivo di 12 numeri giornalieri).\nPer realizzare il \"Bingo\", occorre cancellare tutti i numeri contenuti in uno solo dei settori colorati. A seconda del settore, corrisponde un premio:\nNaturalmente, se vi fosse pi\u00f9 di un solo vincitore, il premio in palio per il settore viene diviso in parti uguali tra tutti i vincitori.\nPer quel che concerne invece il \"Bingo Arcobaleno\" del gioved\u00ec abbinato a \"Tutti x uno\", sulla cartella di gioco l'arcobaleno del gioved\u00ec \u00e8 composto di un quarto settore esterno, di colore rosa, contenente 12 numeri.\nIl gioco si svolge allo stesso modo di quello quotidiano, con la differenza che, all'interno di \"Tutti x uno\" vengono estratti 18 numeri (in 6 riprese da 3) e, naturalmente, per i premi in palio:\nCuriosit\u00e0: a seconda del giorno (e anche per creare meno confusione), si gioca, di volta in volta, con 20 numeri diversi, cos\u00ec suddivisi:\nQuesta variante del Bingo giornaliero gener\u00f2 non poca confusione, tant'\u00e8 vero che, quando il concorso riprese nel marzo del 1993, riprese la denominazione e i regolamenti del \"Bingo Five\" e il solo abbinamento a \"Tutti x uno\".\nBingo Buona Domenica (1994).\nChiuso ormai il ciclo dei tradizionali quiz serali, nel 1994 il concorso viene abbinato per 10 settimane, dal 23 gennaio al 27 marzo 1994, al contenitore festivo Buona Domenica, condotto da Gerry Scotti e Gabriella Carlucci su Canale 5.\nIl regolamento di questo \"Bingo\" domenicale torna alle origini: la scheda di gioco contiene 2 cartelle classiche da 15 numeri l'una; Tv Sorrisi e Canzoni pubblica ogni settimana i primi 12 numeri estratti che sono abbinati alla CINQUINA (in palio per la cinquina ci sono biciclette, uno scooter Free Piaggio, un forno a microonde, etc).\nAll'interno di Buona Domenica (e posizionati su un grande tabellone luminoso) vengono estratti altri 56 numeri che servono esclusivamente per il \"Bingo\", che in questa versione domenicale mette in palio 30 milioni di lire in gettoni d'oro, divisi naturalmente in parti uguali in caso di pi\u00f9 vincitori o rimessi in palio e sommati a quelli della settimana successiva in caso nessuno faccia \"Bingo\".\nBingo Magic (1995-96).\nUn'ennesima nuova versione del \"Bingo\" arriva nel 1995: si chiama \"Bingo Magic\", diventa un concorso quotidiano e viene abbinato (cos\u00ec come fu per il \"Bingo Arcobaleno\" nel 1992) per 10 settimane (dal 6 febbraio al 15 aprile 1995) alla trasmissione La ruota della fortuna condotta da Mike Bongiorno su Canale 5.\nAll'interno di Tv Sorrisi e Canzoni compare la ormai famosa scheda di gioco, che \u00e8 composta da soli 9 numeri: sul settimanale vengono pubblicati i primi 32 numeri estratti, altri 36 numeri (divisi in 6 numeri a puntata) vengono estratti da Bongiorno all'interno di La ruota della fortuna.\nUna novit\u00e0 di questa variante del \"Bingo\" \u00e8 che per aggiudicarsi uno dei premi in palio non \u00e8 obbligatorio spuntare tutti i numeri contenuti sulla scheda di gioco, perch\u00e9 ogni punteggio d\u00e0 diritto ad un premio (e diventa quindi facoltativo seguire Bongiorno tutti i giorni, in quanto che un lettore di \"Sorrisi\" pu\u00f2 vincere uno dei premi in palio gi\u00e0 con i 32 numeri pubblicati sul giornale).\nI premi in palio sono i seguenti:\nCon questo regolamento, il concorso venne abbinato a La ruota della fortuna in altri 2 periodi: dal 2 ottobre al 18 novembre 1995 per 7 settimane e dal 12 febbraio al 26 maggio 1996 per 15 settimane.\nIl meccanismo \u00e8 sempre lo stesso, cambiano i premi in palio:\nStriscia e vinci (1997).\nUna versione riveduta e corretta del \"Bingo Magic\" viene abbinata, dal 9 febbraio al 3 maggio 1997 per 12 settimane, alla popolare trasmissione di Canale 5 Striscia la notizia: viene dunque cambiato il nome, che diventa \"Striscia e vinci\" e il concorso viene affidato al Gabibbo.\nLe differenze con il \"Bingo Magic\" sono poche:\nI premi in palio sono i seguenti:\nDopo questa ultima variante, il concorso non viene pi\u00f9 indetto."}
{"id": "4449597", "revid": "110157", "url": "https://it.wikipedia.org/wiki?curid=4449597", "title": "Coppa dell'Imperatrice 2012 (pallavolo)", "text": "La Coppa dell'Imperatrice 2012 si \u00e8 svolta dal 14 al 24 dicembre 2012: al torneo hanno partecipato 24 squadre di club giapponesi e la vittoria finale \u00e8 andata per la seconda volta alle .\nRegolamento.\nLa competizione prevede che vi prendano parte 24 squadre. Sono previsti due fasi: nella prima si svolgono i primi due turni preliminari ed i quarti di finale, nella seconda si svolge la final 4. I club provenienti dalla V.Premier League scendono in campo solo da secondo turno."}
{"id": "4449598", "revid": "1305772", "url": "https://it.wikipedia.org/wiki?curid=4449598", "title": "Luciano", "text": ""}
{"id": "4449601", "revid": "28592", "url": "https://it.wikipedia.org/wiki?curid=4449601", "title": "Luciano I", "text": ""}
{"id": "4449602", "revid": "1305772", "url": "https://it.wikipedia.org/wiki?curid=4449602", "title": "Lucien", "text": ""}
{"id": "4449605", "revid": "731511", "url": "https://it.wikipedia.org/wiki?curid=4449605", "title": "Miguel Gonz\u00e1lez (giocatore di baseball)", "text": "Carriera.\nGli inizi.\nMiguel Gonz\u00e1lez firm\u00f2 il suo primo contratto da professionista nel 2004 con i Los Angeles Angels of Anaheim. Pass\u00f2 le seguenti tre stagioni nelle varie leghe minori, di cui due con gli Arkansas Travelers della Texas League in Doppio A.\nNel 2008 fu selezionato nel draft della MLB dai Boston Red Sox, che decisero di mandarlo a giocare nella lega messicana con i Venados de Mazatl\u00e1n. Nel 2010 e nel 2011 pass\u00f2 due stagioni nelle leghe minori, sempre in squadre dell'organizzazione dei Red Sox, che lo svincolarono al termine della stagione 2011.\nDiventato free agent, il 4 marzo 2012 firm\u00f2 un contratto con i Baltimore Orioles.\nBaltimore Orioles.\nIl debutto con gli Orioles e nella MLB \u00e8 datato 29 maggio 2012, al Rogers Centre di Toronto, Canada contro i Toronto Blue Jays; ma la prima partita da lanciatore partente \u00e8 datata 6 luglio 2012 contro i Los Angeles Angels of Anaheim dove Gonz\u00e1lez riusc\u00ec subito ad ottenere la sua prima vittoria in carriera, concedendo un punto in 7 inning totali lanciati.\nLa sua prima stagione da professionista si \u00e8 chiusa con 9 vittorie e 4 sconfitte, una media PGL (ERA) di 3.25 e 77 strikeout.\nIl 4 aprile 2013 ha debuttato come lanciatore partente contro i Tampa Bay Rays dove ha lanciato per 6.1 inning concedendo 2 punti agli avversari e mettendo a segno 4 strikeout vincendo la sua prima gara stagionale. Il 1\u00ba aprile 2016 il giocatore lascia la formazione e diventa \"free agent\".\nChicago White Sox.\nIl 6 aprile 2016 Gonz\u00e1lez firma un contratto con i Chicago White Sox e viene assegnato alla squadra di MiLB Charlotte Knights. Il 10 maggio 2016 Gonz\u00e1les viene scelto come quinto lanciatore partente dei White Sox.\nTexas Rangers.\nIl 31 agosto 2017, I White Sox scambiarono Gonz\u00e1lez con i Texas Rangers in cambio del terza base Ti'Quan Forbes. Divenne free agent il 2 novembre.\nRitorno ai White Sox.\nGonz\u00e1lez firm\u00f2 l'11 gennaio 2018, nuovamente con i Chicago White Sox, un contratto di un anno per 4.75 milioni di dollari. Divenne free agent al termine della stagione, il 29 ottobre.\nNazionale.\nCon la nazionale di baseball del Messico ha disputato il World Baseball Classic 2017."}
{"id": "4449614", "revid": "110157", "url": "https://it.wikipedia.org/wiki?curid=4449614", "title": "Psychopathics from Outer Space", "text": "Psychopathics from Outer Space \u00e8 una compilation di brani inediti del gruppo Insane Clown Posse."}
{"id": "4449615", "revid": "247222", "url": "https://it.wikipedia.org/wiki?curid=4449615", "title": "Children of Forever", "text": "Children of Forever \u00e8 il primo album da solista di Stanley Clarke pubblicato dalla Polydor nel giugno del 1973.\nMusicisti.\nChildren of Forever\nUnexpected Days\nBass Folk Song\nButterfly Dreams\nSea Journey\nNote aggiuntive"}
{"id": "4449616", "revid": "125625774", "url": "https://it.wikipedia.org/wiki?curid=4449616", "title": "Dio (cristianesimo)", "text": "Dio, nella professione di fede biblica, condivisa anche dal Cristianesimo, \u00e8 un'identit\u00e0 unica (monoteismo). In particolare, i cristiani rileggono il monoteismo biblico alla luce dell'incarnazione di Cristo descritta nel Nuovo Testamento. Dio \u00e8 l'Essere eterno che ha creato e conserva il mondo. I cristiani credono che Dio sia trascendente (totalmente indipendente e rimosso dall'universo materiale) e immanente (coinvolto nel mondo). Gli insegnamenti cristiani dell'immanenza e del coinvolgimento di Dio e del Suo amore per l'umanit\u00e0, escludono la credenza che Dio sia della stessa sostanza dell'universo creato.\nInterpretazioni di Dio nel primo cristianesimo venivano espresse nelle Lettere di Paolo e nei credi paleocristiani che proclamavano il Dio unico e la divinit\u00e0 di Ges\u00f9 quasi simultaneamente, come nella Prima lettera ai Corinzi (): \"E infatti, anche se vi sono i cosiddetti d\u00e8i sia in cielo che in terra (come vi sono molti 'd\u00e8i' e molti 'signori'), per noi c'\u00e8 un solo Dio, il Padre dal quale sono tutte le cose e noi in lui; e un solo Signore, Ges\u00f9 Cristo, per mezzo del quale sono tutte le cose, e noi esistiamo per mezzo di lui.\" Ci\u00f2 inizi\u00f2 a differenziare le convinzioni cristiane su Dio dagli insegnamenti ebraici del tempo.\nLa teologia degli attributi e della natura di Dio \u00e8 stata discussa dagli inizi del cristianesimo, con Ireneo che scrive nel II secolo: \"La Sua grandezza non manca di nulla, ma contiene tutte le cose\". Nell'VIII secolo, Giovanni Damasceno elencava diciotto attributi che rimangono tuttora in gran parte accettati. Gradualmente i teologi svilupparono liste sistematiche di tali attributi, alcuni basati su asserzioni bibliche (per esempio, il \"Padre nostro\", che afferma che il Padre \u00e8 nei Cieli), altri fondati su ragionamenti teologici. Il Regno di Dio \u00e8 una frase di rilievo nel Vangeli sinottici e, mentre vi \u00e8 un accordo quasi unanime tra gli studiosi neotestamentari che esso rappresenta un elemento chiave degli insegnamenti di Ges\u00f9, c'\u00e8 poco accordo sulla sua esatta interpretazione.\nAnche se il Nuovo Testamento non ha una dottrina formale della Trinit\u00e0 in quanto tale, parla per\u00f2 ripetutamente del Padre, del Figlio e dello Spirito Santo. Ci\u00f2 non diventa mai un \"trideismo\" e non implica tre d\u00e8i. Verso l'anno 200, Tertulliano formul\u00f2 una versione della dottrina della Trinit\u00e0 che affermava chiaramente la divinit\u00e0 di Ges\u00f9 e si avvicinava molto alla successiva forma definitiva prodotta dal Concilio Ecumenico del 381. La dottrina della Trinit\u00e0 pu\u00f2 esser riassunta cos\u00ec: \"Il Dio Unico esiste in Tre Persone e Una Sostanza, come Dio Padre, Dio Figlio e Dio Spirito Santo.\" I trinitari, che formano la stragrande maggioranza dei cristiani, affermano tale concetto come un postulato basilare della propria fede. Le denominazioni non trinitarie definiscono il Padre, il Figlio e o Spirito Santo in vari altri modi.\nSviluppo della teologia di Dio.\nOrigini.\nLe prime credenze cristiane di Dio (antecedenti alla scrittura dei vangeli) si riflettono nella dichiarazione di Paolo di Tarso in , lettera scritta verso gli anni 53-54, cio\u00e8 circa vent'anni dopo la crocifissione di Ges\u00f9:\nOltre ad affermare che c'\u00e8 un solo Dio, la dichiarazione di Paolo (che probabilmente si basa su confessioni pre-paoline) comprende una serie di altri elementi significativi: distingue la fede cristiana dallo sfondo ebraico del tempo, facendo riferimento a Ges\u00f9 e al Padre quasi nello stesso rigo, e conferendo a Ges\u00f9 il titolo d'onore divino \"Signore\", chiamandolo inoltre Cristo.\nNegli Atti degli Apostoli () durante il Sermone dell'Areopago pronunciato da Paolo, egli caratterizza ulteriormente la prima interpretazione cristiana:\ne riflette sulla relazione tra Dio e i cristiani:\nLe lettere paoline includono anche un certo numero di riferimenti allo Spirito Santo, col tema che appare in \"...Dio stesso, che vi dona il suo Santo Spirito\" spesso ripetuto in tutte le sue epistole. In anche Ges\u00f9 si riferisce allo \"Spirito Santo che il Padre mander\u00e0 nel mio nome\".\nPer la fine del I secolo, Clemente da Roma aveva ripetutamente fatto riferimento al Padre, Figlio e Spirito Santo e connesso il Padre con la creazione, affermando in 1 Clemente 19:2: \"Fissiamo fermamente lo sguardo sul Padre e Creatore di tutto il mondo\". Per la met\u00e0 del II secolo, nel suo \"Adversus haereses \"(\"Contro le eresie\"), Ireneo di Lione aveva enfatizzato (cfr. ) che il Creatore \u00e8 \"il solo e unico Dio\" e il \"creatore del cielo e della terra\". Queste affermazioni precedevano la presentazione formale del concetto di Trinit\u00e0 di Tertulliano all'inizio del III secolo.\nIl periodo che va dal tardo II secolo all'inizio del IV secolo (circa 180-313) \u00e8 generalmente chiamato \"epoca della \"Ecclesia magna\"\" e fu testimone di un significativo sviluppo teologico, con il consolidamento e la formalizzazione di una serie di insegnamenti cristiani.\nDal II secolo in poi, i credi occidentali iniziavano con l'affermazione delle fede in \"Dio Padre (Onnipotente)\" ed il riferimento primario di questa frase era a \"Dio nella Sua capacit\u00e0 di Padre e Creatore dell'universo\". Questo non escludeva n\u00e9 il fatto che il \"padre eterno dell'universo fosse anche il Padre di Ges\u00f9 Cristo\", n\u00e9 che si fosse addirittura \"degnato di adottare [il credente] come Suo figlio per grazia\". I credi orientali (quelli conosciuti vengono in data posteriore) iniziavano con un'affermazione di fede in un \"solo Dio\" e quasi sempre proseguivano aggiungendo \"il Padre Onnipotente, Creatore di tutte le cose visibili e invisibili\" o parole simili.\nCol passare del tempo, i teologi e i filosofi svilupparono una comprensione pi\u00f9 precisa della natura di Dio e cominciarono a produrre liste sistematiche dei Suoi attributi (cio\u00e8, qualit\u00e0 o caratteristiche). Queste variavano nei dettagli, ma tradizionalmente gli attributi si dividevano in due gruppi, quelli basati sulla \"negazione\" (Dio \u00e8 impassibile) e quelli positivamente basati sulla \"eminenza\" (Dio \u00e8 infinitamente buono). Il teologo e vescovo anglicano Ian Ramsey (1915\u20131972) asseriva che ce ne sono tre di gruppi e alcuni attributi come \"semplicit\u00e0\" e \"perfezione\" hanno una dinamica logica differente da attributi del tipo \"bont\u00e0 infinita\", poich\u00e9 ci sono forme relative di quest'ultima, ma non della prima.\nNome.\nNella teologia cristiana il nome di Dio ha sempre avuto un significato pi\u00f9 profondo e importante che non un semplice vocabolo indicativo o titolo designatore. Non \u00e8 un'invenzione umana, ma ha origine divina ed \u00e8 basata su rivelazione divina. Il rispetto per il nome di Dio \u00e8 uno dei Dieci Comandamenti, che gli insegnamenti cristiani non vedono semplicemente come un'ingiunzione ad evitare l'uso improprio del nome di Dio, ma come una direttiva per esaltarlo, sia attraverso opere pie sia con lodi. Ci\u00f2 si riflette nella prima invocazione del \"Padre nostro\" rivolta a Dio Padre: \"Santificato sia il tuo Nome\".\nCon riferimento ai Padri della Chiesa, il nome di Dio \u00e8 stato visto come rappresentazione dell'intero sistema di \"verit\u00e0 divina\" rivelata al fedele \"che crede nel Suo nome\" come in o \"cammina nel nome del Signore Dio nostro\" in . In coloro che portano il nome di Dio sono destinati al Paradiso. presenta gli insegnamenti di Ges\u00f9 come manifestazione del nome di Dio ai suoi discepoli.\n descrive il sacrificio di Ges\u00f9, Agnello di Dio, e la conseguente salvezza ottenuta tramite tale sacrificio come glorificazione del nome di Dio, con la voce dal Cielo che conferma la supplica di Ges\u00f9 (\"Padre, glorifica il tuo nome!\") dicendo: \"L'ho glorificato e lo glorificher\u00f2 ancora\" riferendosi al Battesimo e alla crocifissione di Ges\u00f9.\nLa Bibbia di solito usa il nome di Dio al singolare (per esempio o ), di solito utilizzando i termini in un senso molto generale, piuttosto che riferirsi ad una qualsiasi designazione particolare di Dio. Tuttavia, i riferimenti generali al nome di Dio possono espandersi ad altre forme speciali, che esprimono i Suoi molteplici attributi. Le Sacre Scritture presentano molti riferimenti ai nomi di Dio, ma i nomi chiave nell'Antico Testamento sono: \"Dio Che \u00e8 l'Alto ed Esaltato\", \"El-Shadday\" e \"Geova\" o \"Yahweh (da ricordare che l'esatta pronuncia \u00e8 incerta). Nel Nuovo Testamento \"Theos\", \"Kurios\" e \"Pateras\" (\u03c0\u03b1\u03c4\u03ad\u03c1\u03b1\u03c2, cio\u00e8 \"Padre\" in greco) sono i nomi essenziali.\"\nAttributi e natura.\nI fondamenti teologici degli attributi e della natura di Dio, sono stati discussi fin dai primi giorni del cristianesimo. Nel II secolo Ireneo affront\u00f2 il tema e comment\u00f2 alcuni attributi, per esempio nel suo \"Adversus haereses\" () afferma: \"La Sua grandezza non manca di nulla, ma contiene tutte le cose\". Ireneo bas\u00f2 i suoi attributi su tre fonti: le Scritture, il misticismo prevalente e la piet\u00e0 popolare. Oggi alcuni degli attributi associati a Dio continuano ad esser basati sulla Bibbia \u2013 per esempio il Padre nostro afferma che il Padre \u00e8 nei Cieli \u2013 mentre altri attributi derivano dal ragionamento teologico.\nNell'VIII secolo, Giovanni Damasceno elenc\u00f2 diciotto attributi di Dio nel suo \"La fede ortodossa\" (Libro 1, Capitolo 8). Questi diciotto attributi erano suddivisi in quattro gruppi basati sul tempo (per es., essere eterno), spazio (per es., essere illimitato), materia o qualit\u00e0, e la lista continua ad essere influente a tutt'oggi, apparendo parzialmente in una qualche forma nella varie formulazioni moderne. Nel XIII secolo Tommaso d'Aquino si concentr\u00f2 su una lista pi\u00f9 corta di soli otto attributi, cio\u00e8: \"semplicit\u00e0\", \"perfezione\", \"bont\u00e0\", \"incomprensibilit\u00e0\", \"onnipresenza\", \"immutabilit\u00e0\", \"eternit\u00e0\" e \"unicit\u00e0\". Altre formulazioni includono la lista del 1251 del Concilio Lateranense IV che fu poi adottata dal Concilio Vaticano I nel 1870 e dal Catechismo Minore di Westminster nel XVII secolo.\nDue attributi di Dio che lo pongono \"al di sopra\" del mondo, tuttavia riconoscendo il Suo coinvolgimento \"nel\" mondo, sono trascendenza e immanenza. Trascendenza significa che Dio \u00e8 eterno ed infinito, non controllato dal mondo creato e al di l\u00e0 degli eventi umani. Immanenza significa che Dio \u00e8 coinvolto nel mondo e gli insegnamenti cristiani da tempo hanno riconosciuto la Sua attenzione alle vicende umane. Tuttavia, a differenza della religioni panteistiche, nel cristianesimo l'essere divino non \u00e8 della sostanza dell'universo creato.\nTradizionalmente, alcuni teologi come l'olandese Louis Berkhof (1873\u20131957) distinguono tra gli attributi \"comunicabili\" (quelli che anche gli esseri umani possono avere) e gli attributi \"incomunicabili\" (quelli che appartengono solo a Dio). Tuttavia altri come Donald Macleod sostengono che tutte le classificazioni offerte sono artificiali e senza basi.\nVi \u00e8 un accordo generale tra i teologi che sarebbe un errore concepire l'essenza di Dio come esistente di per s\u00e9 e indipendentemente dagli attributi o che gli attributi siano una caratteristica aggiuntiva dell'Essere Divino. Sono qualit\u00e0 essenziali che esistono in modo permanente nel Suo stesso Essere e sono coesistenti ad esso. Qualsiasi loro variazione implicherebbe un'alterazione dell'essere essenziale di Dio.\nJohn Hick sostiene che, quando si elencano gli attributi di Dio, il punto di partenza dovrebbe essere la Sua \"autoesistenza\" (\"aseit\u00e0\") che implichi la Sua natura eterna e incondizionata. Hick continua esaminando i seguenti attributi addizionali: \"Creatore\" being the source of all that composes his creation \"(\"creatio ex nihilo\")\" and the sustainer of what he has brought into being; \"Personale\"; \"Amorevole, Buono\" e \"Santo\". Anche Berkhof inizia con \"autoesistenza\", ma prosegue con \"immutabilit\u00e0\"; \"infinit\u00e0\", che implica \"perfezione\" \"eternit\u00e0\" e \"onnipresenza\"; \"unit\u00e0\". Quindi analizza una serie di attributi intellettuali: \"conoscenza-onniscienza\"; \"sapienza\"; \"veracit\u00e0\" e poi gli attributi morali di \"bont\u00e0\" (inclusi amore, grazia, misericordia e pazienza); \"santit\u00e0\" e \"giustizia\" prima di considerare per ultima la Sua \"sovranit\u00e0\".\nRegno di Dio ed escatologia.\nRegalit\u00e0 e Regno.\nLa caratterizzazione cristiana del rapporto tra Dio e l'umanit\u00e0 riguarda la nozione della \"Regalit\u00e0 di Dio\", le cui origini risalgono all'Antico Testamento (Bibbia ebraica), e pu\u00f2 essere vista come una conseguenza della creazione del mondo da parte di Dio. I \"salmi dell'incoronazione\" () forniscono la base di questa interpretazione con l'esclamazione \"Il Signore regna\". Tuttavia, nel tardo ebraismo venne assegnata alla Regalit\u00e0 di Dio una tradizione pi\u00f9 \"nazionale\", in cui l'atteso Messia pu\u00f2 esser visto come liberatore e fondatore di un nuovo Stato d'Israele.\nIl termine \"Regno di Dio\" non appare nell'Antico Testamento, sebbene \"suo Regno\" e \"tuo Regno\" siano usati in alcuni casi per riferirsi a Dio. Ci\u00f2 nonostante il Regno di Dio (con equivalente di Matteo \"Regno dei Cieli\") \u00e8 una frase prominente nei Vangeli Sinottici (apparendo 75 volte), e vi \u00e8 un accordo quasi unanime tra gli studiosi che essa rappresenti un elemento chiave degli insegnamenti di Ges\u00f9. Tuttavia il teologo anglicano Richard T. France (1938\u20132012) asserisce che, mentre il concetto di \"Regno di Dio\" ha un significato intuitivo per i cristiani laici, non c'\u00e8 accordo tra i biblisti circa il suo significato nel Nuovo Testamento. Alcuni studiosi lo vedono come modo di vita cristiano, altri come un metodo di evangelizzazione mondiale, altri ancora come la riscoperta dei doni carismatici, e altri non lo relazionano a situazioni presenti o future, bens\u00ec al Mondo a venire. France sostiene che la frase \"Regno di Dio\" sia spesso interpretata in molti modi per adattarla alle tesi teologiche di chi la usa.\nFine dei tempi.\nInterpretazioni del termine \"Regno di Dio\" hanno suscitato molti dibattiti escatologici tra studiosi con vedute differenti, senza tuttavia raggiungere un consenso generale. Da Agostino alla Riforma protestante, l'arrivo del Regno \u00e8 stato identificato con la formazione della Chiesa Cristiana, ma tale opinione fu in seguito abbandonata e dall'inizio del XX secolo l'interpretazione apocalittica del Regno ha ottenuto consensi. Secondo tale opinione (chiamata anche \"escatologia consistente\") il Regno di Dio non inizi\u00f2 nel I secolo, ma \u00e8 un evento apocalittico futuro che deve ancora avvenire.\nIn contrasto, dalla met\u00e0 del XX secolo si \u00e8 affermata l'\"escatologia realizzata\", che vede il Regno come non apocalittico ma come manifestazione della sovranit\u00e0 divina sul mondo (realizzata dal ministero di Ges\u00f9). In questa interpretazione il Regno viene ritenuto disponibile nel momento presente. L'approccio concorrente di \"escatologia inaugurata\" \u00e8 stata successivamente introdotta come interpretazione \"gi\u00e0 qui ma non ancora\". Secondo questa convinzione, il Regno \u00e8 gi\u00e0 iniziato, ma sar\u00e0 completamente realizzato in un punto futuro. Queste interpretazioni divergenti hanno dato origine a un buon numero di varianti, con diversi studiosi che propongono nuovi modelli escatologici che prendere in prestito elementi dai precedenti.\nGiudizio.\n fa riferimento a \"Dio giudice di tutti\" e la nozione che tutti gli esseri umani saranno alla fine giudicati \u00e8 un elemento essenziale degli insegnamenti cristiani. Una quantit\u00e0 di passi neotestamentari (per esempio, e ) e successive affermazioni di fede indicano che il compito di giudicare \u00e8 assegnato a Ges\u00f9. afferma che \"il Padre infatti non giudica nessuno ma ha rimesso ogni giudizio al Figlio\". fa riferimento a Ges\u00f9 risorto con: \"egli \u00e8 colui che Dio ha costituito giudice dei vivi e dei morti\". Il ruolo rappresentato da Ges\u00f9 nel giudizio di Dio viene enfatizzato nelle confessioni di fede pi\u00f9 usate, col Credo niceno che afferma che Ges\u00f9 \"siede alla destra del Padre. E di nuovo verr\u00e0, nella gloria, per giudicare i vivi e i morti, e il suo regno non avr\u00e0 fine.\" Il Simbolo degli apostoli include una professione di fede simile.\nUn certo numero di passi evangelici mettono in guardia contro il peccato e suggeriscono un percorso di rettitudine al fine di evitare il giudizio di Dio. Per esempio, il Discorso della Montagna in insegna l'astensione dal peccato e la Parabole del Regno () affermano che al momento del giudizio gli angeli \"verranno e separeranno i malvagi dai giusti e li getteranno nella fornace del fuoco\". I cristiani possono quindi godere del perdono che li solleva dal giudizio divino a patto che seguano gli insegnamenti di Ges\u00f9 e gli siano vicini spiritualmente.\nTrinitarismo.\nLa concezione trinitaria.\nNel cristianesimo viene accettata l'affermazione di Ges\u00f9: \u00abchi vede me vede il Padre\u00bb (Giovanni 14,9) e \u00abIo sono la via, la verit\u00e0 e la vita; nessuno viene al Padre se non per mezzo di me\u00bb (Giovanni 14,6). La concezione trinitaria, per la quale la natura di Dio contiene tre persone (il Padre, il Figlio e lo Spirito Santo) in una relazione reciproca di eterno amore, \u00e8 una caratteristica per la quale il cristianesimo si distingue dagli altri monoteismi. Al Dio della tradizione biblica, nel cristianesimo si affianca infatti la riflessione cristologica e la fede nello Spirito del Padre promesso da Cristo ai suoi fedeli.\nNei primi concili ecumenici, a partire dal IV secolo, si cerca di razionalizzare questo paradosso apparente. Nel Credo niceno-costantinopolitano si professa un solo Dio, onnipotente, creatore dell'universo e di ogni cosa. Il Credo per\u00f2 prosegue dichiarando che Ges\u00f9 Cristo \u00e8 \"Dio da Dio, luce da luce, Dio vero da Dio vero\", che \u00e8 consustanziale a Dio, che al tempo stesso possiede la natura umana, e che anche lo Spirito Santo \u00e8 Dio. Si viene a definire la dottrina trinitaria, una delle dottrine che separa il cristianesimo dalla religione biblica da cui \u00e8 derivato. Per il cristianesimo, Dio si \u00e8 infatti disvelato progressivamente agli uomini: prima nell'esperienza di Israele e quindi nella venuta di Ges\u00f9 che, incarnato, morto e risorto, ha donato agli uomini lo Spirito Santo come promessa di vita eterna.\nLa dottrina della Trinit\u00e0 concilia in modo originale la trascendenza di Dio e la sua presenza nel mondo e nella storia degli uomini. In quest'ottica, Dio \u00e8 inteso come Dio personale che estenda la sua comunione interna di amore al creato e all'umanit\u00e0, creata libera nella scelta del proprio destino. Dio ha quindi inviato agli uomini il proprio Figlio, che l'ama fino al punto di sacrificarsi per la loro salvezza. Le principali Chiese cristiane concordano nel parlare di mistero cristologico e mistero trinitario, ritenendo ineffabile la natura profonda di Dio, e che perci\u00f2 fosse necessaria una rivelazione da parte di Dio stesso, non potendo la ragione umana arrivare a dedurlo. Queste dottrine sono condivise dalle tre maggiori forme di Cristianesimo: Cattolicesimo, Ortodossia e dal Protestantesimo maggioritario. La sua definizione dogmatica ebbe luogo a partire dal IV secolo, a seguito della disputa fra la chiesa Ortodossa e l'Arianesimo, ora estinto, che negava la natura divina di Ges\u00f9. Esistono tuttavia anche oggi in ambito cristiano gruppi religiosi e confessioni che non ammettono la trinit\u00e0 delle persone o l'unicit\u00e0 di Dio.\nNel cristianesimo, il monoteismo e la trascendenza di Dio sono un elemento essenziale che per\u00f2 non esclude il fatto che, oltre ad essere nei cieli, Egli possa vivere anche in terra (il caso di Ges\u00f9 e poi dello Spirito Santo fra gli uomini). Nel Vangelo secondo Giovanni si riporta l'affermazione di Ges\u00f9 che rivela come Lui stesso sia nel Padre e il Padre in Lui; l'evangelista Giovanni parla del Consolatore (\"paraclito\"), lo Spirito Santo che il Padre avrebbe inviato ai suoi figli fino alla fine dei tempi dopo la crocifissione, morte e resurrezione di Ges\u00f9: tale promessa si compie per la tradizione cristiana e viene ricordata nel giorno di Pentecoste, che celebra il \"sedersi\" dello Spirito Santo sulla madre di Ges\u00f9, le donne e gli apostoli, dopo la resurrezione e l'ascensione di Ges\u00f9 al cielo.\nLa sintesi delle Chiese cristiane \u00e8 quella di un Dio Uno e Trino, un solo Dio e tre persone distinte (Padre, Figlio e Spirito Santo): tale articolo di fede, definisce Dio come Trinit\u00e0, insieme alla incarnazione, passione, morte e resurrezione di Ges\u00f9 sono i misteri fondamentali delle fedi cattolica, protestanti ed ortodosse.\nStoria e fondazione.\nNel primo cristianesimo, il concetto di salvezza era strettamente collegato con l'invocazione di \"Padre, Figlio e Spirito Santo\". A partire dal I secolo, i cristiani hanno invocato Dio col nome \"Padre, Figlio e Spirito Santo\" nelle preghiere, battesimo, comunione, esorcismi, canti e inni, prediche, confessione, assoluzione e benedizione. Ci\u00f2 \u00e8 riflesso nel detto: \"Prima che ci fosse una 'dottrina' della Trinit\u00e0, la preghiera cristiana invocava la Santa Trinit\u00e0\".\nIl termine \"Trinit\u00e0\" non appare esplicitamente nella Bibbia, ma i trinitari credono che il concetto come sviluppato successivamente, sia consistente con gli insegnamenti biblici. Il Nuovo Testamento include una quantit\u00e0 di usi della formula trina liturgica e dossologica, per esempio in che dichiara: \"\u00c8 Dio stesso che ci conferma, insieme a voi, in Cristo, e ci ha conferito l'unzione, ci ha impresso il sigillo e ci ha dato la caparra dello Spirito Santo nei nostri cuori.\" Cristo che riceve \"autorit\u00e0 e coeguale divinit\u00e0\" viene citato in : \"Mi \u00e8 stato dato ogni potere in cielo e in terra\" come anche in , , . E lo Spirito che \u00e8 sia \"da Dio\" e \"da Cristo\" appare in , , e .\nIl concetto generale fu espresso nei primi scritti dall'inizio del II secolo in poi, con Ireneo di Lione che scriveva nel suo \"Adversus haereses (Contro le eresie)\" ():\nVerso il 213dC in \"Adversus Praxeas\" () Tertulliano forn\u00ec una rappresentazione formale del concetto della Trinit\u00e0, cio\u00e8 che Dio esiste in un'unica \"sostanza\" ma in tre \"Persone\": il Padre, il Figlio e lo Spirito Santo. In difesa della coerenza della Trinit\u00e0, Tertulliano scrisse (): \"L'Unit\u00e0 che deriva la Trinit\u00e0 da se stessa \u00e8 ben lungi dall'esser distrutta, anzi in verit\u00e0 ne \u00e8 sostenuta.\"\nTertulliano discusse anche di come lo Spirito Santo proceda dal Padre e dal Figlio.\nIl Primo Concilio di Nicea nel 325 e successivamente il Primo Concilio di Costantinopoli nel 381 defin\u00ec il dogma \"nei suoi pi\u00f9 semplici contorni a fronte di pressanti eresie\" e la versione utilizzata in seguito risale al 381. Nel V secolo, in occidente, Agostino d'Ippona estese lo sviluppo teologico nel suo \"De Trinitate (La Trinit\u00e0)\", mentre lo sviluppo maggiore in oriente fu attuato da Giovanni Damasceno nell'ottavo secolo. La teologia infine raggiunse la sua forma classica negli scritti di Tommaso d'Aquino nel XIII secolo.\nLo storico Bernhard Lohse afferma che la dottrina della Trinit\u00e0 non risale a fonti non cristiane come Platone o l'Induismo e che tutti i tentativi che indicano tali connessioni sono stati ricusati. La maggioranza dei cristiani sono ora trinitari e considerano la fede nella Trinit\u00e0 come una prova di vera ortodossia.\nDottrina.\nLa dottrina della Trinit\u00e0 \u00e8 considerata dalla maggior parte dei cristiani come un principio basilare della loro fede. Pu\u00f2 essere riassunto cos\u00ec:\nA rigor di termini, la dottrina \u00e8 un mistero che non pu\u00f2 \"n\u00e9 essere conosciuto dalla sola ragione umana\", n\u00e9 \"dimostrato convincentemente dalla ragione dopo che sia stato rivelato\"; pur tuttavia tale mistero \"non \u00e8 contrario alla ragione\", essendo \"compatibile con i principi del pensiero razionale.\"\nLa dottrina fu espressa ampiamente nel Simbolo atanasiano del IV secolo, di cui il seguente \u00e8 il testo completo:\nPer quanto didattico possa sembrare a lettori moderni, la sua apertura stabilisce il principio essenziale che la fede cattolica non consiste prima di tutto in un assenso a proposizioni, ma che \"adoriamo\" Un Dio nella Trinit\u00e0 e la Trinit\u00e0 nell'Unit\u00e0: tutto il resto fluisce da questa convinzione.\nPer i cristiani trinitari (che includono i cattolici, gli ortodossi, le Chiese orientali e la maggior parte delle denominazioni protestanti), Dio Padre non \u00e8 affatto un dio separato dal Figlio (di cui Ges\u00f9 \u00e8 l'incarnazione) e dallo Spirito Santo, le altre ipostasi della Divinit\u00e0 cristiana.\nIl XX secolo ha visto una maggiore attenzione teologica alla dottrina della Trinit\u00e0, in parte dovuta all'impegno di Karl Barth nella sua opera in quattordici volumi, \"Kirchliche Dogmatik (Dogmatica Ecclesiale)\". Questa attenzione teologica collega la rivelazione della Parola di Dio alla Trinit\u00e0 e sostiene che la dottrina della Trinit\u00e0 \u00e8 ci\u00f2 che distingue il \"concetto cristiano di Dio\" da tutte le altre religioni.\nPadre.\nL'emergere della teologia trinitaria di Dio Padre nel primo cristianesimo si basava su due idee fondamentali: in primo luogo l'identit\u00e0 condivisa dello Yahweh del Antico Testamento e il Dio di Ges\u00f9 nel Nuovo Testamento, quindi l'autodistinzione e allo stesso tempo l'unit\u00e0 tra Ges\u00f9 e il Padre. Un esempio dell'unit\u00e0 di Figlio e Padre \u00e8 : \"nessuno conosce il Figlio, se non il Padre; e nessuno conosce il Padre, se non il Figlio\", che asserisce la mutua conoscenza di Padre e Figlio.\nIl concetto di paternit\u00e0 di Dio in verit\u00e0 appare nell'Antico Testamento, ma non \u00e8 uno dei temi principali. Anche se l'idea di Dio come Padre vi \u00e8 usata, venne focalizzata nel Nuovo Testamento poich\u00e9 Ges\u00f9 vi si rifer\u00ed spesso. Ci\u00f2 si manifesta nel Padre nostro che combina le necessit\u00e0 terrene del pane quotidiano con il concetto reciproco del perdono. L'enfasi di Ges\u00f9 sulla sua speciale relazione col Padre sottolinea l'importanza delle nature distinte ma unificate di Ges\u00f9 e del Padre, che porta all'unit\u00e0 di Padre e Figlio nella Trinit\u00e0.\nLa nozione del Dio paterno, Dio come Padre, si estende da Ges\u00f9 ai suoi discepoli e a tutta la Chiesa, come si evince dalle suppliche che Ges\u00f9 presenta al Padre per conto dei suoi seguaci alla fine del \"Discorso di congedo\", la notte prima della sua crocifissione. Esempi di questo nel Discorso di congedo si trovano in quando Ges\u00f9 parla ai discepoli: \"Io sono nel Padre mio, e voi siete in me ed Io in voi\" e in quando prega il Padre: \"E la gloria che tu hai dato a me, io l'ho data a loro, perch\u00e9 siano come noi una cosa sola.\"\nNella teologia trinitaria, Dio Padre \u00e8 l'\"arche\" o \"principium\" (\"principio\"), la \"fonte\" o \"origine\" sia del Figlio che dello Spirito Santo ed \u00e8 considerato la causa eterna della Divinit\u00e0. Il Padre \u00e8 l'Uno che eternamente genera il Figlio ed \u00e8 il Padre che eternamente esala lo Spirito Santo. Il Figlio \u00e8 eternamente generato da Dio Padre e lo Spirito eternamente procede dal Padre.\nNonostante questa differenza nell'origine, il Padre \u00e8 co-uno, co-pari, co-eterno e con-sustanziale con il Figlio e lo Spirito Santo: ogni Persona \u00e8 l'unico Dio eterno e mai separato, che \u00e8 il creatore\u00a0\u2013 tutti in ugual modo sono increati e onnipotenti. Quindi l'Unit\u00e0 Divina consiste di Dio Padre con il suo Figlio ed il suo Spirito distinti da Dio Padre e tuttavia perfettamente uniti a Lui. A causa di ci\u00f2, la Trinit\u00e0 \u00e8 al di l\u00e0 della ragione e pu\u00f2 essere conosciuta solo per rivelazione.\nI trinitari credono che Dio Padre non sia panteistico, in quanto non viene visto come identico all'universo, ma esiste fuori della creazione, come suo Creatore. \u00c8 considerato un Dio amorevole e premuroso, un Padre Celeste che \u00e8 attivo sia nel mondo che nella vita delle persone. Ha creato tutte le cose visibili ed invisibili con amore e saggezza e l'uomo, \"sola creatura che Dio abbia voluto per se stessa\".\nFiglio.\nFin dal primo cristianesimo, un certo numero di titoli sono stati attribuiti a Ges\u00f9, tra cui Messia e Figlio di Dio. Teologicamente, questi sono attribuzioni differenti: Messia si riferisce alla sua realizzazione delle attese profezie dell'Antico Testamento, mentre Figlio di Dio si riferisce ad una relazione paterna. Il terzo titolo, cio\u00e8 Dio Figlio, \u00e8 distinto sia dal Messia che da Figlio di Dio. La relativa sua teologia quale parte della dottrina della Trinit\u00e0, fu formalizzata pi\u00f9 di un secolo dopo le altre.\nSecondo i Vangeli, Ges\u00f9 fu concepito dallo Spirito Santo e nato dalla Vergine Maria. Il resoconto biblico del ministero di Ges\u00f9 include: il suo battesimo, i miracoli, i sermoni, gli insegnamenti e le guarigioni. La narrazione dei Vangeli pone grande enfasi sulla morte di Ges\u00f9, dedicando circa un terzo del testo a soli sette giorni, praticamente l'ultima settimana della sua vita a Gerusalemme. La credenza cristiana fondamentale \u00e8 che, mediante la morte e risurrezione di Ges\u00f9, gli esseri umani peccatori possono riconciliarsi con Dio e quindi ricevere salvezza e la promessa di vita eterna. La fede nella natura redentrice della morte di Ges\u00f9 precede le lettere paoline e risale ai primi tempi del cristianesimo e della chiesa di Gerusalemme. La dichiarazione del credo niceno che \"fu crocifisso per noi\" riflette questa fede basilare.\nLe due problematiche cristologiche di come Ges\u00f9 possa essere vero Dio, mantenendo fede allo stesso tempo nell'esistenza di un solo Dio, e di come l'umano e il divino possano combinarsi in una sola persona, erano preoccupazioni fondamentali ben prima del Concilio di Nicea (325). Tuttavia la teologia di \"Dio Figlio\" venne infine riflessa nella dichiarazione del Simbolo niceno-costantinopolitano nel IV secolo.\nLa Definizione di Calcedonia del 451, accettata dalla maggioranza dei cristiani, sostiene che Ges\u00f9 \u00e8 Dio incarnato e \"vero Dio e vero uomo\" (o pienamente divino e pienamente umano). Ges\u00f9, diventato totalmente umano in ogni rispetto, soffr\u00ec i dolori e le tentazioni dell'uomo mortale, pur tuttavia non pecc\u00f2. Come totalmente Dio, egli sconfisse la morte e risorse alla vita. In seguito, il Terzo Concilio di Costantinopoli nel 680 afferm\u00f2 che esistono in Ges\u00f9 volont\u00e0 divina e volont\u00e0 umana, con la divina che ha precedenza e guida quella umana. Nel cristianesimo tradizionale quindi, Ges\u00f9 Cristo come Dio Figlio \u00e8 la seconda Persona della Santissima Trinit\u00e0, a causa della sua relazione eterna con la prima Persona (Dio Padre). \u00c8 considerato co-uguale al Padre e allo Spirito Santo ed \u00e8 tutto Dio e tutto uomo: Figlio di Dio per la sua natura divina, mentre nella sua natura umana \u00e8 della stirpe di Davide.\nPi\u00f9 recentemente (a partire dal XX secolo), le discussioni sulle questioni teologiche connesse a Dio Figlio e il suo ruolo nella Trinit\u00e0 sono state affrontate nel contesto di una prospettiva di rivelazione divina \"basata sulla Trinit\u00e0\".\nSpirito Santo.\nNella corrente principale del cristianesimo, lo Spirito Santo \u00e8 una delle tre persone divine della Santissima Trinit\u00e0 che compongono la singola sostanza (\u03bf\u1f50\u03c3\u03af\u03b1 \"Ousia\") di Dio, cio\u00e8 lo Spirito \u00e8 considerato che agisca di concerto con Dio Padre e Dio il Figlio (Ges\u00f9), condividendone un'unica natura essenziale. Il Nuovo Testamento parla molto dello Spirito Santo: la presenza dello Spirito Santo fu particolarmente sentita dopo l'ascensione di Cristo, sebbene non escluda una presenza gi\u00e0 attestata dall'Antico Testamento e da tutto il Nuovo Testamento. La teologia cristiana dello Spirito Santo, o pneumatologia, \u00e8 stato l'ultimo pezzo di teologia trinitaria ad essere pienamente esplorata e sviluppata, e non vi \u00e8 quindi una maggiore diversit\u00e0 teologica tra le concezioni cristiane dello Spirito che non ci sia nella comprensione del Figlio e il Padre. Nell'ambito della teologia trinitaria, lo Spirito Santo viene usualmente citato come \"Terza Persona\" di un Dio Trino \u2014 col Padre come Prima Persona e il Figlio come Seconda Persona.\nLa sacralit\u00e0 dello Spirito Santo \u00e8 affermata in tutti e tre i Vangeli Sinottici (, e ) che proclamano la blasfemia contro lo Spirito Santo il \"peccato imperdonabile\". La partecipazione dello Spirito Santo nella natura tripartitica della conversione \u00e8 manifesta nelle istruzioni finali di Ges\u00f9 ai suoi discepoli dopo la sua risurrezione, alla fine del Vangelo di Matteo (): \"Andate dunque e ammaestrate tutte le nazioni, battezzandole nel nome del Padre e del Figlio e dello Spirito Santo\". lo Spirito Santo gioca un ruolo fondamentale nella Lettere di Paolo, al punto che la loro pneumatologia \u00e8 quasi inseparabile della loro cristologia. Negli scritti di Giovanni evangelista, vengono usati tre termini separati, cio\u00e8 \"Spirito Santo\", \"Spirito di Verit\u00e0\" e \"Paracleto\".\nRispecchiando l'Annunciazione in , il primo Credo apostolico afferma che Ges\u00f9 fu \"concepito dallo Spirito Santa\". Il Credo niceno fa riferimento allo Spirito Santo \"che \u00e8 Signore e d\u00e0 la vita\" e insieme al Padre e al Figlio \u00e8 \"adorato e glorificato\"., mentre nell'atto dell'Incarnazione, Dio Figlio si \u00e8 manifestato come Figlio di Dio, lo stesso non \u00e8 accaduto per \"Dio Spirito Santo\", che \u00e8 rimasto non rivelato. Tuttavia, come in Dio Spirito continua a dimorare nei fedeli.\nNella teologia cristiana, si crede che lo Spirito Santo svolga specifiche funzioni divine nella vita del cristiano o della Chiesa. L'azione dello Spirito Santo \u00e8 vista come una parte essenziale della conduzione della persona alla fede cristiana. Il nuovo credente \u00e8 ritenuto \"rinato nello Spirito\".\nLo Spirito Santo sostiene la vita cristiana dimorando nei singoli credenti e permette loro di vivere una vita giusta e fedele. Agisce come Consolatore o Paracleto, Colui che intercede o supporta o agisce come protettore, in particolare nei momenti di prova. Agisce per convincere le persone irredente sia della peccaminosit\u00e0 delle loro azioni e pensieri, sia della loro morale come peccatori davanti a Dio. Lo Spirito Santo ha \"ispirato\" la stesura delle Scritture ed ora le \"interpreta\" per il cristiano e/o la Chiesa.\nDifferenze trinitarie.\nPer la teologia ortodossa orientale, l\"'essenza\" di Dio \u00e8 al di l\u00e0 della comprensione umana e non pu\u00f2 essere definita e/o esaminata dalla comprensione umana. Gli insegnamenti della Chiesa cattolica sono in un certo modo simili nel considerare i misteri della Trinit\u00e0 al di l\u00e0 della ragione umana. Tuttavia, esiste una differenza, in quanto nella teologia Dio Padre \u00e8 l'emanazione eterna del Figlio (genera il Figlio in una filiazione eterna) e dello Spirito Santo (da un'eterna processione del Padre e del Figlio) e Colui che esala lo Spirito Santo con e attraverso il Figlio, ma la Chiesa Ortodossa ritiene che lo Spirito proceda dal solo Padre.\nLa maggioranza della denominazioni protestanti ed altre tradizioni derivanti dalla Riforma affermano la fede e teologia trinitaria in merito a Dio Padre simile a quelle della Chiesa cattolica. Tra queste, si includono le chiese derivanti dall'Anglicanesimo, i battisti, i metodisti, i luterani e i presbiteriani. Anche il dizionario \"The Oxford Dictionary of the Christian Church\" descrive la Trinit\u00e0 come \"il dogma centrale della teologia cristiana\". Tuttavia, una precisa visione rappresentativa della teologia trinitaria protestante in materia di \"Dio Padre\" \u00e8 pi\u00f9 difficile da illustrare, vista la natura varia e meno centralizzata delle numerose chiese protestanti.\nLa Trinit\u00e0 nel Mormonismo.\nI Mormoni, sebbene con sostanziali differenze rispetto alla dottrina cristiana trinitaria ortodossa, sostengono la dottrina trinitaria. Ci\u00f2 \u00e8 evidente da alcuni passi presenti nel libro di Mormon, ed in Dottrina e Alleanze:\nJoseph Smith all'inizio della primavera del 1820 narra di aver visto il Padre e il Figlio e nel suo racconto spiega che sono uomini e hanno corpi di carne e ossa altrettanto tangibili quanto i nostri, ma glorificati e perfetti. Solo lo Spirito Santo \u00e8 un personaggio di spirito. Sempre a Joseph Smith Ges\u00f9 stesso spiega che lui e il Padre sono un solo Dio: \"Poich\u00e9 ecco, in verit\u00e0 io vi dico che il Padre, il Figlio e lo Spirito Santo sono uno; e io sono nel Padre, e il Padre \u00e8 in me, e io e il Padre siamo uno.\"\nNella concezione mormonista di Dio, la Divinit\u00e0 Trina \u00e8 quindi un concilio divino di tre persone distinte: Elohim (il Padre), Geova (il Figlio, o Ges\u00f9) e lo Spirito Santo. I primi due, avendo corpi fisici e, sebbene perfetti, materiali, si uniscono con lo Spirito non in sostanza ma in volont\u00e0 e proposito, essendo inoltre onniscienti, onnipotenti e infinitamente buoni.\nAntitrinitarismo.\nAlcune tradizioni cristiane rifiutano la dottrina della Trinit\u00e0 e sono chiamate nontrinitarie o antitrinitarie. Tali gruppi differiscono tra loro in base alle rispettive vedute, descrivendo Ges\u00f9 come essere divino secondo solo a Dio Padre, come Yahweh dell'Antico Testamento in forma umana, Dio (ma non eternamente Dio), profeta, e semplicemente un santo/santone. Alcune definizioni generiche del Protestantesimo includono questi gruppi nell'ambito del Protestantesimo stesso, ma la maggior parte delle definizioni non contemplano questa inclusione.\nL'antitrinitarismo risale ai primi secoli della storia cristiana e a gruppi come gli ariani, gli ebioniti, gli gnostici e altri. Queste convinzioni non trinitarie furono rigettate da molti vescovi, come Ireneo, e successivamente dai Concili ecumenici. Ile Credo niceno sollev\u00f2 il problema della relazione tra la natura umana e divina di Ges\u00f9. L'antitrinitarismo fu raro tra i cristiani per molti secoli e coloro che ricusavano la dottrina della Trinit\u00e0 venivano fortemente osteggiati dagli altri cristiani; tuttavia nel XIX secolo affiorarono diversi gruppi non trinitari nel Nordamerica e altrove.\nNella teologia dei Testimoni di Geova solo Dio Padre \u00e8 il vero Dio onnipotente, al di sopra di Suo Figlio Ges\u00f9 Cristo. Sebbene i Testimoni riconoscano la preesistenza di Cristo, la sua perfezione e unica \"figliolanza\" con Dio Padre, credendo inoltre che Cristo abbia avuto un ruolo essenziale nella creazione e nella redenzione e sia il Messia, pur tuttavia credono che solo il Padre sia senza inizio.\nAltri gruppi includono il Pentecostalismo Unitario, i cristadelfiani, i cristiani scientisti ed i membri della Nuova Chiesa (o swedenborghiani, dal presunto fondatore Emanuel Swedenborg).\nLe vie per accedere a Dio.\nLe teologie cristiane hanno sviluppato diversi modi per accedere alla trascendenza di Dio, i cui modelli di base sono comunque gi\u00e0 presenti in Paolo di Tarso: la fede come grazia donata da Dio stesso e l'uso della ragione per risalire dalla creazione al Creatore.\nSiccome nel cristianesimo coesistono diversi gruppi, idee e pratiche, la relazione con il divino assume comunque caratteristiche e propriet\u00e0 differenti a seconda dei casi. \u00c8 quindi possibile individuare uno spettro di possibili cristianesimi. A un estremo, prevale l'enfasi sulla trascendenza di Dio, che \u00e8 'sopra' l'universo e richiede alle persone di seguire i comandamenti e vivere una vita pi\u00f9 elevata, conforme al progetto divino. Dall'altro estremo, l'accento viene invece posto sulla presenza del divino 'dentro' l'uomo, chiamato quindi a scoprire la forza spirituale presente dentro di s\u00e9."}
{"id": "4449618", "revid": "124123", "url": "https://it.wikipedia.org/wiki?curid=4449618", "title": "Bertran Brossa", "text": "La canzone in questione, \"Dobrias grand cop ay vist dins una vinha\", con tema religioso, \u00e8 costituita da sette strofe di otto versi endecasillabi ciascuna, con tornada di quattro. Lo schema rimico \u00e8 rigorosamente a rima alternata con rime baciate nella quartina della tornada. Riportiamo per intero la composizione, anche per mostrare come la tematica, ma anche la forma, si distanzi parecchio dal secolo d'oro della poesia trobadorica. La tematica religiosa \u00e8 espressa per l'intero componimento, come si pu\u00f2 notare, dalla metafora o allegoria della vendemmia (raccolta, pigiatura, pressatura dell'uva, ecc...)\n\"per coblas sparsas\""}
{"id": "4449620", "revid": "282579", "url": "https://it.wikipedia.org/wiki?curid=4449620", "title": "Air Wing of Armed Forces of Malta", "text": ""}
{"id": "4449621", "revid": "1289911", "url": "https://it.wikipedia.org/wiki?curid=4449621", "title": "Dream of Fair to Middling Women", "text": "Dream of Fair to Middling Women \u00e8 un romanzo di Samuel Beckett pubblicato postumo nel 1992, ma risalente al 1932.\nL'autore lo scrisse all'Hotel Trianon di Parigi, all'et\u00e0 di 26 anni, e lo sottopose a diversi editori, senza che nessuno lo volesse pubblicare, giudicandolo troppo rischioso, troppo scandaloso o troppo letterario. Si decise a lasciarlo in un cassetto e a riutilizzarne in parte il materiale. Nel 1961 cedette il manoscritto al critico Lawrence E. Harvey che, a sua volta, lo diede al Dartmouth College nel 1971. Dopo la morte dell'autore, grazie a J\u00e9r\u00f4me Lindon (e con il consenso dell'autore stesso che ne aveva dato il permesso \"qualche tempo dopo la mia morte\"), il libro \u00e8 stato pubblicato da Eoin O'Brien ed Edith Fournier contemporaneamente per Arcade (in collaborazione con Riverrun Press) di New York e per Black Cat Press di Dublino. James Knowlson, biografo ufficiale dell'autore, lo considera un tentativo fallito di allontanarsi dal maestro Joyce (con il quale in effetti era entrato allora in contatto), ma probabilmente un altro motivo che ha convinto Beckett a desistere dalla pubblicazione sono stati i contenuti a tratti troppo erotici e riferiti a relazioni illecite riconoscibili dalle persone coinvolte.\nIn italiano \u00e8 apparso un frammento, a cura di Aldo Tagliaferri, nella raccolta \"Disjecta\" (Milano: Egea, 1983) dal titolo \"Sogno di donne attraenti o mediamente attraenti\".\nIl protagonista \u00e8 tale Belacqua, ispirato al personaggio dantesco, innamorato di due donne, Smeraldina-Rima e Alba; i tre poi ricompariranno nei racconti di \"Pi\u00f9 pene che pane\"."}
{"id": "4449623", "revid": "486946", "url": "https://it.wikipedia.org/wiki?curid=4449623", "title": "Truppe interne (Russia)", "text": ""}
{"id": "4449625", "revid": "486946", "url": "https://it.wikipedia.org/wiki?curid=4449625", "title": "Truppe interne della Federazione russa", "text": ""}
{"id": "4449629", "revid": "599013", "url": "https://it.wikipedia.org/wiki?curid=4449629", "title": "Emilio Bonato", "text": "Carriera.\nGioc\u00f2 nell'Alessandria nel campionato di Prima Categoria 1920-1921, disputando 5 partite compresa la finale dell'Italia settentrionale persa contro la Pro Vercelli.\nCeduto alla Novese l'anno successivo, vi gioc\u00f2 per tre anni, conquistando il titolo di campione d'Italia nel campionato di Prima Categoria 1921-1922 organizzato dalla F.I.G.C.; nei due anni seguenti disput\u00f2 con la Novese 18 partite nella Prima Divisione 1922-1923 e 20 partite con 2 reti nella Prima Divisione 1923-1924."}
{"id": "4449634", "revid": "1728", "url": "https://it.wikipedia.org/wiki?curid=4449634", "title": "Mark Banco", "text": "I depositi, anche in monete di diverse tipi e in metalli preziosi, che i commercianti avevano pagato, venivano segnati nei registri della Hamburger Bank in Mark Banco, che era moneta di conto pura, cio\u00e8 non veniva coniata ed esisteva solo nei registri della banca.\nNel 1622 un Mark Banco corrispondeva a un peso di 8,66 grammi di argento. Poich\u00e9 il Mark Banco cos\u00ec visto aveva un valore stabile, venne usato per i grandi scambi commerciali e nella risoluzione delle ipoteche come valuta e anche i commercianti tenevano i loro registri in Mark Banco. Inoltre veniva sempre pubblicato regolarmente l'andamento delle altre valute e delle merci.\nIn seguito anche ad Amburgo venne coniato un marco, chiamato Courantmark, il cui valore differiva per\u00f2 dal Mark Banco. "}
{"id": "4449638", "revid": "588403", "url": "https://it.wikipedia.org/wiki?curid=4449638", "title": "Julius Adaramola", "text": "Carriera.\nClub.\nOlimpia B\u0103l\u021bi.\nAdaramola ha giocato con la maglia dell'Olimpia B\u0103l\u021bi, per cui ha debuttato nella Divizia Na\u021bional\u0103 in data 5 luglio 2009, quando \u00e8 stato titolare nella vittoria per 1-0 sul Milsami-Ursidos. Il 26 settembre \u00e8 arrivata la prima rete nella massima divisione moldava, sancendo la vittoria per 0-1 sul campo del Milsami-Ursidos. Il 1\u00ba luglio 2010 ha giocato la prima partita in Europa League, schierato titolare nel primo turno di qualificazione contro lo X\u0259z\u0259r-L\u0259nk\u0259ran, sfida terminata 0-0.\nFredrikstad.\nL'11 marzo 2013 \u00e8 passato in prestito ai norvegesi del Fredrikstad. Ha esordito in squadra l'8 aprile, schierato titolare nella vittoria per 3-2 sull'H\u00f8dd. Il 28 maggio successivo ha segnato la prima rete, nella vittoria per 3-0 sull'HamKam. Il 25 luglio 2013, il club norvegese ne ha acquistato le prestazioni a titolo definitivo e Adaramola ha firmato un contratto di due anni e mezzo. Adaramola \u00e8 rimasto in forza al club per tre stagioni, totalizzando 82 presenze e 6 reti tra tutte le competizioni.\nR\u00e5de.\nIl 13 maggio 2016 ha firmato ufficialmente per il R\u00e5de, in 4. divisjon.\nStatistiche.\nPresenze e reti nei club.\n\"Statistiche aggiornate al 21 marzo 2018.\""}
{"id": "4449645", "revid": "28592", "url": "https://it.wikipedia.org/wiki?curid=4449645", "title": "Distretto di Praga", "text": ""}
{"id": "4449647", "revid": "228587", "url": "https://it.wikipedia.org/wiki?curid=4449647", "title": "I Borgia (fumetto)", "text": "I Borgia \u00e8 un fumetto di genere drammatico scritto dallo scrittore cileno Alejandro Jodorowsky ed illustrato dall'illustratore italiano Milo Manara. L'opera \u00e8 stata realizzata tra il 2004 ed il 2011 ed \u00e8 suddivisa in quattro volumi: \"La Conquista del Papato\" (2004), \"Il Potere e l'incesto\" (2006), \"Le fiamme del rogo\" (2011) e \"Tutto \u00e8 Vanit\u00e0\" (2011). il fumetto si distingue per la grande componente erotico-shakspeariana e per essere un fumetto particolarmente ricco di violenza, seppur essa non sia mai portata a livelli estremi. il risultato della collaborazione tra Alejandro Jodorowsky e Milo Manara riusc\u00ec a meritarsi gli elogi delle critica, che videro nell'opera l'apice delle complessit\u00e0 tematiche del maestro cileno. Il fumetto non \u00e8 da leggere in chiave storica. L'intreccio narrativo si basa su aneddoti e leggende riguardanti la famiglia Borgia e la figura di papa Alessandro VI. La storicit\u00e0 del fumetto \u00e8 pressoch\u00e9 nulla, sebbene vi siano narrati fatti realmente accaduti.\nTrama.\nNei quattro volumi si racconta la storia della famiglia Borgia dall'elezione di Rodrigo Borgia al soglio pontificio sino alla morte di tutti i membri della famiglia e al decadimento della casata. Mentre i primi due volumi sono raccontati sotto forma di cronaca, i restanti due sono raccontati tramite un flashback di Michelotto Corella (nel fumetto chiamato Micheletto) servitore e sicario della potente famiglia spagnola.\nLa conquista del Papato.\nRoma, anno del Signore 1492. Il pontificato del corrotto Innocenzo VIII sta per volgere al termine, e gi\u00e0 si profila il Conclave che porter\u00e0 al potere un nuovo cardinale corrotto. I due maggiori favoriti alla carica sono il cardinale spagnolo Rodrigo Borgia, uomo infido avido di potere ed amante delle belle donne, ed il cardinale italiano Giuliano Della Rovere, uomo astuto e potente, oltrech\u00e9 omosessuale disinibito. Il cardinal Borgia ha un sogno: mettere l'Italia sotto l'egemonia dello Stato Pontificio e affermare il potere della propria famiglia sopra i suoi acerrimi nemici. Il cardinale ha inoltre avuto quattro figli dalla relazione clandestina con la nobildonna Vannozza Cattanei: Cesare, primogenito bellissimo oltrech\u00e9 ambizioso ed irrequieto, Giovanni, esplicitamente omosessuale e molto amato dal padre, Lucrezia, ragazza bellissima e sensuale rinchiusa contro la sua volont\u00e0 in un monastero, e Goffredo il pi\u00f9 piccolo ed il pi\u00f9 innocente dei figli di Rodrigo. Il cardinal Borgia \u00e8 molto legato anche ad un suo servo e sicario, Micheletto, un giovane calabrese molto devoto ai Borgia che li aiuter\u00e0 in tutte le loro trame ed intrighi. Arriva finalmente il giorno della morte dell'anziano Pontefice, ed i cardinali si riuniscono in Conclave per eleggere il nuovo papa. Rodrigo riesce ad essere eletto corrompendo gran parte dei cardinali elettori, e dopo aver superato l'esame che ne verificava la virilit\u00e0, il nuovo papa viene solennemente incoronato con il nome di Alessandro VI. Ma l'elezione di Rodrigo finir\u00e0 per scatenare le ire di Della Rovere e dei nemici giurati dei Borgia, che d'ora in avanti saranno pronti a tutto pur di eliminare il nome di papa Alessandro VI dall'urbe.\nIl potere e l'incesto.\nAlessandro VI \u00e8 papa ormai da molti mesi e la tiara sembra essere ben salda sulla sua testa. Grazie a trame e intrighi \u00e8 riuscito a tenere a bada le nobili famiglie romane degli Orsini e dei Colonna, suoi acerrimi nemici, ed ora che non sembra avere oppositori potenti si prepara a tessere la sua trama pi\u00f9 importante: la creazione di alleanze potenti all'interno del complesso Scacchiere Italico che garantiscano il pieno potere sia allo Stato della Chiesa che alla sua famiglia. Il Pontefice fa chiamare a s\u00e9 i suoi figli maschi all'interno del Laterano per discutere del loro avvenire. Assieme a loro viene chiamata anche Lucrezia, che dopo essere stata pi\u00f9 volte seviziata dalle monache del monastero di clausura a causa della sua condotta scabrosa con la cugina Giulia Farnese, con la quale intrattenne una relazione lesbo, venne ritirata dal convento e destinata alla vita mondana. Alessandro VI ha in mente un futuro per ognuno: Lucrezia andr\u00e0 in sposa al Signore di Pesaro Giovanni Sforza al fine di ottenere l'appoggio della potente casata milanese, Goffredo si sposer\u00e0 invece con Sancha d'Aragona, figlia illegittima dell'erede al trono di Napoli Alfonso. Giovanni sar\u00e0 destinato alla vita militare ed occuper\u00e0 il ruolo di Gonfaloniere dello Stato della Chiesa, carica alla quale si disinteresser\u00e0 subito. Dopo aver ascoltato il padre conferire promesse di domini ed importanti cariche ai suoi fratelli, Cesare si aspetta di ricevere anch'egli un dominio e quando il padre gli spiega che il suo destino sar\u00e0 quello di vestire la Porpora Cardinalizia, il Borgia viene preso dall'ira. Alessandro VI gli spiegher\u00e0 allora che il suo destino sar\u00e0 quello di succederli come papa, e che gli conceder\u00e0 di godere dei piaceri laici. In quello stesso momento per\u00f2, Lucrezia esprime al padre la sua confusione riguardo al piacere sessuale e alla sua paura di non poter provare godimento con un uomo, essendo egli stata con una donna precedentemente. Alle parole della figlia, papa Alessandro VI chiede a Cesare se prima di allora fosse stato con qualche donna. Cesare risponde vantandosi di aver sedotto tantissime donne e che esse preghino Dio la notte affinch\u00e9 lui le possa penetrare ancora. Il papa chiede dunque al figlio di giacere con Lucrezia e di farle provare molto piacere. Cesare all'inizio sembra titubante, ma poi accetta ed i due hanno un rapporto sessuale davanti agli occhi compiaciuti del papa e dei loro fratelli. Cesare e Lucrezia si compiacciono di ci\u00f2 ed in seguito giaceranno assieme molte altre volte, fino a quando arriver\u00e0 il giorno del matrimonio di Lucrezia con Giovanni Sforza. Dopo la cerimonia nuziale, i due sono obbligati a consumare un rapporto sessuale davanti all'intera corte al fine di dimostrare la Verginit\u00e0 di Lucrezia. Dal canto suo, Giovanni Sforza \u00e8 un uomo brutto e impotente oltrech\u00e9 sodomita. Per passare indenne la prova, Lucrezia nasconde sotto le coperte un uovo pieno di sangue e lo rompe al momento giusto per dimostrare la propria verginit\u00e0. In seguito al superamento della prova, gli sposi saranno condotti al castello di Pesaro, per poi far ritorno a Roma poco dopo. Nel frattempo Cesare conoscer\u00e0 l'umanista Niccol\u00f2 Machiavelli, grande ammiratore del giovane Borgia e uomo che ben presto si riveler\u00e0 di grande influenza sulle decisioni del giovane\nLe fiamme del rogo.\nRoma 1494. In Vaticano si sta tenendo un'enorme orgia alla quale i partecipanti ebri si presentano mascherati. Nel mezzo del mucchio, papa Alessandro VI vaga per le immense sale mascherato con un costume da Re in cerca di una donna attraente da sedurre. Stanco di cercare sembra ormai prossimo alla rinuncia, quando ad un certo punto scorge una ragazza vestita da dama con il volto coperto da una maschera nera. I due incrociano gli sguardi e, dopo essersi appartati, consumano un rapporto sessuale sopra un altare della Basilica. Terminato l'atto, i due si smascherano reciprocamente e si scopre che la ragazza nient'altro non era che Lucrezia. Il papa rimane preda di un forte sgomento ed inizia a mostrasi nervoso. Lucrezia invece non si vergogna di nulla e tranquillizza il padre consolandolo che quello che \u00e8 appena accaduto non rappresenta nulla di male e che lei si \u00e8 molto divertita. Allora Alessandro VI spiega alla figlia che egli \u00e8 bisognoso di una donna e che ora che ha scoperto di essersi congiunto con la propria figlia si \u00e8 reso conto di non avere speranze di farla sua, dato che Lucrezia apparterr\u00e0 per sempre all'uomo che l'ha posseduta la prima volta, ossia Cesare. Lucrezia calma il padre dicendogli di conoscere una ragazza bella in grado di soddisfare i desideri del padre: sua cugina Giulia Farnese. L'indomani papa Borgia e sua figlia, scortati da Micheletto e altri servitori si presentano al monastero dove Giulia Farnese \u00e8 rinchiusa contro la sua volont\u00e0. Dopo aver fatto irruzione ed aver punito le monache per aver resistito al volere del papa, il pontefice libera di persona la Farnese e con lei fa ritorno a Roma, dove i due divengono subito amanti. Poco tempo dopo, nella Basilica di San Pietro, papa Borgia esegue la cerimonia nella quale ordina cardinale il figlio Cesare. Alla cerimonia \u00e8 presente anche Giuliano Della Rovere in compagnia degli esponenti delle famiglie Orsini e Colonna. Della Rovere ne approfitta per parlare con i suoi alleati politici delle manovre politiche per liberarsi del papa, ma d'un tratto nel mezzo della folla alcune persone avvertono forti dolori al ventre e si accasciano a terra vomitando. Subito si scatena un'isteria collettiva e tutti scappano dalla Basilica cercando una via d'uscita per sfuggire la contagio. Alessandro VI si rifugia assieme a Lucrezia, Giulia Farnese, Vannozza e Cesare in una stanza segreta collegata tramite una piccola porta nascosta. Li dentro, il papa parla ai suoi cari illustrandoli le mosse che ora ha in serbo. Lucrezia si rifuger\u00e0 a Pesaro presso il marito Giovanni Sforza assieme alla madre Vannozza e Giulia Farnese, che dovr\u00e0 fingere di essere l'amante di Machiavelli, mentre Cesare andr\u00e0 a Napoli per incoronare Alfonso II re di Napoli. Cesare sembra essere molto contento dell'incarico, ma la sua euforia viene interrotta da Lucrezia che in preda ad uno scatto di rabbia lo rimprovera per averla messa incinta e per aver reso nulle le sue speranze di ottenere l'annullamento del matrimonio con lo Sforza. Cesare risponde entusiasta alla notizia, ma le sue rassicurazioni non servono a calmare Lucrezia che chiede al padre una soluzione al problema. Alessandro VI le dice che non si tratta di un suo problema e che d'ora in poi l'unico cosa che deve fare \u00e8 eseguire l'ordine di andare a Pesaro da suo marito. Nel frattempo, Giuliano Della Rovere, scappato anche egli dalla Basilica in seguito alla diffusione del morbo, ha preso la decisione di andare in Francia per spronare il re Carlo VIII ad avviare una spedizione militare in Italia per impossessarsi del Regno di Napoli, reclamato dalla corona francese, e di deporre il papa. Ma Carlo VIII diffida dei consigli del cardinale, e anzich\u00e9 curarsi di suoi consigli preferisce seguire quelli del suo astrologo di corte. Nel frattempo a Firenze il governo della citt\u00e0 \u00e8 stato rovesciato dal monaco domenicano Girolamo Savonarola acerrimo nemico di papa Borgia e della curia romana. Savonarola organizza un rogo di tutte le opere materiali ree di aver corrotto i costumi di Firenze, e mentre bruciano libri, strumenti musicali e quadri, maledice il nome di Rodrigo Borgia e condanna la sua anima all'inferno. Quando il papa viene a sapere della calata di Carlo VIII decide di dimostrarsi accondiscendente e per fare ci\u00f2 fa chiamare a Roma il re di Francia garantendo il libero passaggio al suo esercito. Carlo VIII, che viene mostrato come un uomo deforme e brutto, viene ricevuto dal papa e da suo figlio Cesare per ottenere la benedizione per la sua impresa. Alessandro VI decide di benedire la sua impresa e di appoggiarlo, ma proprio mentre sembra tutto risolto, Carlo VIII chiede al papa di pagare il riscatto di 400.000 ducati d'oro per Giulia Farnese, la quale era stata fatta prigioniera dai soldati francesi e rinchiusa in una grande gabbia. Alessandro VI, non potendo sopportare di vederla in una gabbia, decide di pagarlo e offre al re Cesare come ostaggio. il cardinale per\u00f2 rifiuta di obbedire all'ordine del padre e si punta un coltello alla gola affermando che essendo un Borgia non entrer\u00e0 mai vivo in una gabbia e che piuttosto avrebbe preferito suicidarsi. Soddisfatto del comportamento di Cesare, Carlo VIII gli offre il privilegio di fargli da guida e di cavalcare a suo fianco non da ostaggio ma da uomo suo pari. Cesare accetta e parte alla volta di Napoli. Dopo essere giunti a Napoli, i francesi assediano la citt\u00e0 e la espugnano. Carlo VIII decide di far festa invitando un gran numero di prostitute al campo francese e tra esse sceglie la pi\u00f9 bella per riservarla a Cesare Borgia, ma una volta entrato nella sua tenda scopre con grande sgomento che il cardinale \u00e8 fuggito dal campo dopo aver tramortito il proprio stalliere, averli rubato i vestiti e aver sottratto al re la somma per il riscatto pagato per liberare Giulia Farnese e averlo sostituito con delle pietre.\nTutto \u00e8 Vanita.\nPochi giorni dopo la fuga di Cesare e la conquista francese di Napoli, Lucrezia fa ritorno a Pesaro assieme al marito Giovanni come le era stato ordinato dal padre. Una notte, durante una festa, Giovanni si prende gioco della moglie ed inizia a darle della squaldrina e dell'incestuosa, deridendola per essere rimasta incinta di suo fratello o di suo padre. Lucrezia non sopportando di essere derisa a causa della sua gravidanza, tenta prima di avvelenarlo e non riuscendoci ordina alla sua serva Pantasilea di uccidere suo marito davanti ai suoi occhi. Spaventato a morte, Giovanni si inginocchia davanti a Lucrezia e la implora di risparmiargli la vita. Lucrezia lo grazia, ma per umiliarlo ancora di pi\u00f9 gli urina in faccia. Offeso ed umiliato, Giovanni decide di abbandonare Pesaro maledicendola. Nel frattempo a Napoli Carlo VIII muore durante un'eruzione del Vesuvio, e a seguito della sua morte l'esercito francese allo sbando lascia l'Italia Meridionale per tornare in Francia. La voce giunge a Firenze, dove Cesare si era rifugiato presso Machiavelli in attesa di poter tornare a Roma senza rischiare di finire di nuovo in mano dei francesi. Spinto da Machiavelli, Cesare inizia a desiderare di creare un proprio ducato nell'(Italia Centro Settentrionale) posta sotto il comando degli Sforza. Fa ritorno a Roma e si reca da suo padre per chiedergli la dispensa papale, ma Alessandro VI ha in mente di affidare il comando delle truppe pontificie al suo diletto (Giovanni), mentre Cesare deve occuparsi esclusivamente della vita ecclesiastica. Preso dall'Ira, Cesare insulta Giovanni per i suoi modi effeminati e per le sue preferenze omosessuali e tra i due nasce un acceso diverbio, nel quale Alessandro VI interviene in difesa di Giovanni rivelando a Cesare che egli \u00e8 in realt\u00e0 figlio di Vannozza e di un semplice servo. Sconvolto dalla rivelazione, Cesare abbandona il palazzo maledicendo il padre e suo fratello e giurando vendetta su entrambi. Quella stessa notte, mentre si trovava sulla sponda del Tevere in cerca di ragazzi disposti a prostituirsi), Giovanni viene ucciso da un sicario inviato da Cesare e buttato nel fiume senza la mano destra. Il mattino il papa piange sul corpo del figlio ucciso maledicendo i suoi stessi peccati. In quel momento arriva Cesare che gli confessa di essere stato lui il mandante dell'omicidio e che ora che \u00e8 divenuto lui l'unico vero figlio di Alessandro VI si aspetta che il padre gli conceda la dispensa ed il comando delle truppe pontificie. Alessandro VI acconsente. Trascorre un po' di tempo e Cesare inizia a mettere in piedi un grande esercito, e chiede persino l'aiuto di Leonardo Da Vinci, affinch\u00e9 progetti delle micidiali macchine da guerra. In pochi mesi cadono ai suoi piedi Forl\u00ec, Imola, Pesaro e Urbino. Ovunque il Valentino vada lascia una scia di sangue e distruzione. Nel frattempo, Lucrezia muore dando alla luce suo figlio, il quale nasce morto e deforme. Non viene rivelato se sia figlio di Cesare o del papa stesso. La notizia della morte di Lucrezia scuote moltissimo sia Cesare che Alessandro VI, lo stesso papa muore in circostanze misteriose mentre stava celebrando una messa nella Basilica di San Pietro in presenza del Cardinale Della Rovere. Il servo Micheletto non crede che la morte di Alessandro VI sia dovuta al castigo divino come molti dicono, e, al calar della notte, si intrufola nella stanza di Della Rovere e scopre che \u00e8 stato proprio il cardinale ad uccidere il papa con del vino avvelenato. Di li a poco il cardinale Della Rovere diventa papa con il nome di Giulio II, e una volta acquisito il potere priva Cesare Borgia dei suoi possedimenti. Il Valentino, rimasto ormai senza nulla, decide di recarsi in Navarra per offrire i suoi servigi al re, ma una volta raggiunta la Navarra viene ucciso a tradimento assieme a tutti i suoi uomini ad eccezione di Micheletto che riesce miracolosamente a salvarsi. Tornato nel suo paese natale nel Sud Italia, Micheletto decide di suicidarsi per sfuggire ad una vita di povert\u00e0 e di soprusi da parte dei pi\u00f9 ricchi. Il fumetto termina con l'Epitaffio \"VANITAS VANITATUM ET OMNIA VANITAS\".\nInesattezze storiche.\nSono qui riportate numerose incongruenze storiche di rilievo."}
{"id": "4449648", "revid": "1494169", "url": "https://it.wikipedia.org/wiki?curid=4449648", "title": "Distretto di Praha", "text": ""}
{"id": "4449659", "revid": "28592", "url": "https://it.wikipedia.org/wiki?curid=4449659", "title": "Comune della Slovacchia", "text": ""}
{"id": "4449661", "revid": "1543377", "url": "https://it.wikipedia.org/wiki?curid=4449661", "title": "Politiche di Silvio Berlusconi", "text": "In questa pagina vengono descritte le politiche perseguite dai governi guidati da Silvio Berlusconi.\nSilvio Berlusconi ha ottenuto quattro incarichi da presidente del Consiglio: il primo nella XII legislatura (1994), due consecutivi nella XIV (2001-2005 e 2005-2006); ed infine nella XVI (2008-2011). Con 3.340 giorni nella carica di presidente del Consiglio (oltre nove anni), \u00e8 il terzo politico italiano per durata complessiva al governo (dopo Benito Mussolini e Giovanni Giolitti), il primo dell'Italia repubblicana ed inoltre ha presieduto i due governi pi\u00f9 duraturi dalla proclamazione della Repubblica (Governo Berlusconi II e Berlusconi IV).\nGoverni presieduti.\nVertici G7 e G8 presenziati.\nSilvio Berlusconi \u00e8 l'unico leader mondiale ad aver presieduto 3 vertici del G7/G8.\nPolitica interna.\nTra le molte motivazioni dei successi elettorali di Berlusconi nel 1994, nel 2001 e anche nel '96 \"ci fu l'elemento dell'antipolitico. La sbronza del politichese, l'arroganza dei partiti, l'autoreferenzialit\u00e0 degli apparati, l'ipocrisia ideologica utilizzata come copertura del malaffare e del malgoverno, avevano generato un movimento di rigetto della politica che del resto aveva in Italia una sua tradizione secolare.\nBerlusconi fu l'immagine-simbolo dell'antipolitico, nei comportamenti, nel linguaggio, nell'immagine che aveva di s\u00e9 e che proiettava sulla gente, mille volte amplificata dalla potenza mediatica di cui disponeva\". Ufficialmente dichiaratisi fautore del liberalismo nonch\u00e9 sostenitore del Partito Popolare Europeo, le sue scelte di politica interna cercarono di mantenersi fedeli a questa immagine di populismo, ma spesso esse furono abbandonate in nome di politiche pi\u00f9 conformi ad un filone di conservatorismo proprio del tradizionale blocco d'ordine italiano.\nAzioni legislative.\n2001-2006.\nDal 2001 al 2006 la maggioranza parlamentare di Berlusconi var\u00f2 molte riforme, tra cui (in ordine cronologico):\nAltre leggi furono particolarmente controverse, e l'opposizione le consider\u00f2 leggi \"ad personam\" per il beneficio di Berlusconi e della sua famiglia:\nNelle ultime settimane prima delle elezioni politiche italiane del 2006, la maggioranza parlamentare di Berlusconi ha approvato molte leggi controverse: tra di essi, la legge Fini-Giovanardi introdusse dure sanzioni sull'uso e lo spaccio di droga; l'evidente assenza di omogeneit\u00e0 delle previsioni (introdotte dalla maggioranza parlamentare sotto forma di emendamento al disegno di legge di conversione di un decreto-legge per i Giochi olimpici invernali (svoltesi a Torino nel mese di febbraio) produsse la sentenza n. 32 del 2014, che ne dichiar\u00f2 l'incostituzionalit\u00e0.\nTentativi di riforme della Costituzione italiana.\nUn punto chiave nel programma di governo di Berlusconi \u00e8 stato un progetto di riforma della Costituzione italiana, che Berlusconi ritiene di essere di \"ispirazione sovietica\", un tema sul quale i partiti della coalizione stessa inizialmente avevano opinioni molto diverse. Durante la XIV Legislatura, la Lega Nord ha insistito per una riforma federalista (devoluzione di maggiori poteri alle Regioni), come condizione stessa per rimanere nella coalizione. Il partito Alleanza Nazionale ha spinto per la cosiddetta \"premiership forte\" (maggiori poteri all'esecutivo), inteso come un contrappeso a qualsiasi riforma federalista, al fine di preservare l'integrit\u00e0 della nazione. L'Unione dei Democratici Cristiani e di Centro ha chiesto una legge elettorale proporzionale che non avrebbe danneggiato i piccoli partiti e in generale era pi\u00f9 disposta a discutere compromessi con l'ala moderata dell'opposizione.\nLe difficolt\u00e0 di organizzare una mediazione hanno causato alcuni disordini interni nel governo Berlusconi nel 2003, ma poi sono stati in gran parte superati e la legge (che comprende il potere di devoluzione alle regioni della potest\u00e0 legislativa esclusiva in alcune materie, il Senato federale ed enorme aumento dei poteri di quello che veniva definito nel testo Primo Ministro e non pi\u00f9 Presidente del Consiglio dei ministri, con il cosiddetto \"Premierato\") \u00e8 stata approvata dal Senato nel mese di aprile 2004; \u00e8 stata leggermente modificato dalla Camera dei Deputati nel mese di ottobre 2004, e di nuovo nell'ottobre del 2005 e, infine, approvato dal Senato il 16 novembre 2005 con una maggioranza semplice. Si \u00e8 resa quindi necessaria l'approvazione in un referendum, al fine di modificare la Costituzione italiana senza una maggioranza qualificata dei due terzi del Parlamento. La riforma costituzionale \u00e8 stata bocciata in occasione del referendum confermativo del 2006, che ha visto prevalere i no col 61,3% dei voti.\nBerlusconi \u00e8 tornato sulla necessit\u00e0 di modificare la Costituzione qualche anno pi\u00f9 tardi.\nNel 2009, quando il presidente della Repubblica Napolitano fece trapelare la propria intenzione di non firmare il decreto legge governativo che avrebbe vietato l'interruzione dell'alimentazione e dell'idratazione artificiale di Eluana Englaro, Berlusconi fu protagonista di uno scontro istituzionale con il capo dello Stato. Berlusconi, contrariato dalla mancata firma, dichiar\u00f2: \u00absi vogliono attribuire dei poteri che secondo l'interpretazione mia e del governo non sono del capo dello Stato ma semmai spettano al governo\u00bb, quindi sollecit\u00f2 una riforma\ndella Costituzione, da lui ritenuta necessaria \u00abperch\u00e9 la Carta \u00e8 una legge fatta molti anni fa sotto l'influenza della fine di una dittatura e con la presenza al tavolo di forze ideologizzate che hanno guardato alla Costituzione russa come a un modello da cui prendere molte indicazioni\u00bb. La dichiarazione fu accolta da diverse polemiche a cui Berlusconi replic\u00f2: \u00abHo giurato sulla Costituzione. La rispetto. \u00c8 la prima legge alla base dello Stato. Non ho mai pensato di attaccarla\u00bb, poi aggiunse: \u00abLa Costituzione per\u00f2 non \u00e8 un Moloch: pu\u00f2 evolvere con i tempi\u00bb, ma ribad\u00ec: \u00abChe i valori costituzionali abbiano guardato alla Carta dell'Unione Sovietica \u00e8 una realt\u00e0 storica\u00bb.\nPolitica economica.\nLa politica economica dei vari Governi Berlusconi, con a capo il Ministro dell'Economia e delle Finanze Giulio Tremonti, \u00e8 stata sempre improntata ad una forma di neoliberismo, sempre sostenuto dai suoi elettori e dai suoi membri di partito, ovvero lasciando il mercato interno in balia delle forze economiche nazionali ed internazionali.\nVar\u00f3 la Flat Tax sulle imprese, riducendo le tasse col risultato di aumentare l'occupazione, a livelli non pi\u00f9 raggiunti dai suoi successori.\nProprio il fronte economico, pur tenendo a buoni livelli il rapporto deficit/PIL, ebbe problemi col debito pubblico su cui fu meno rigorista del governo Prodi e la mancanza di una politica industriale a sostegno dell'economia interna sar\u00e0 la causa della decadenza di Berlusconi durante la grande recessione con Berlusconi costretto a dimettersi su pressioni internazionali e del Capo dello Stato Giorgio Napolitano, sostituito dal governo tecnico di Mario Monti.\nPolitica estera.\nBerlusconi e i suoi governi hanno avuto una forte tendenza a supportare la politica estera americana, nonostante il divario politico tra gli USA e molti membri fondatori dell'Unione europea (Germania, Francia, Belgio) durante l'amministrazione Bush. Berlusconi aveva per l'Italia - spartiacque tra democrazia e comunismo nella Guerra fredda - il progetto di diventare il \"ponte di collegamento\" tra Washington e Mosca, ma con un perno centrale e indiscutibile, l'Europa.\nLa fine della contrapposizione che aveva caratterizzato gli anni della guerra fredda si ebbe il 28 maggio 2002 a Pratica di Mare (Roma), nel vertice della NATO dove per la prima volta le porte dell'Alleanza Atlantica si aprirono all'ex-potenza sovietica. I capi di Stato e di governo dei 19 paesi membri dell'Alleanza e il presidente russo Vladimir Putin, riuniti nella base militare di Pratica di Mare, hanno in questo modo messo la parola fine alla contrapposizione che ha caratterizzato gli anni della guerra fredda, e inaugurato una nuova visione unitaria degli equilibri mondiali, che ha come obiettivo primario la lotta contro il nemico comune del terrorismo.\nSotto la guida di Berlusconi, il governo italiano ha anche modificato la sua posizione tradizionale in politica estera da essere il governo occidentale pi\u00f9 pro-arabo verso una grande amicizia con Israele e la Turchia (Silvio Berlusconi \u00e8 stato il testimone di nozze al matrimonio della figlia del Primo Ministro turco Recep Tayyip Erdo\u011fan). Tutto ci\u00f2 ha comportato un riequilibrio delle relazioni tra tutti i paesi del Mediterraneo, per raggiungere una \"equa vicinanza\" con loro. Berlusconi \u00e8 uno dei pi\u00f9 forti sostenitori dell'adesione della Turchia all'Unione europea.\nProprio per favorire l'ingresso della Turchia in Europa, il Presidente italiano invit\u00f2 il Primo Ministro Erdo\u011fan a prendere parte all'incontro dei governanti europei di Danimarca, Francia, Germania, Paesi Bassi, Spagna, Svezia e Regno Unito, tenutosi a L'Aquila per il G8 del 2009. Il 3 febbraio 2010 il premier Silvio Berlusconi, durante la sua visita in Israele, ha tenuto un discorso alla Knesset, il parlamento israeliano: era la prima volta che un Presidente del Consiglio italiano parlava davanti al Parlamento israeliano. Nel suo intervento, Berlusconi ha definito \u00abun'infamia\u00bb le leggi razziali del 1938 e ha assicurato che l'Italia guarda al popolo ebraico come a \u00abun fratello maggiore\u00bb.\nRelazioni con gli Stati Uniti.\nL'Italia, con Berlusconi al governo, divenne un solido alleato degli Stati Uniti grazie al suo supporto alla guerra in Afghanistan e alla guerra d'Iraq nell'ambito della guerra al terrorismo. Bench\u00e9 le complesse relazioni bilaterali tra Russia e Italia, e soprattutto l'intenso rapporto privato tra il Primo Ministro russo Vladimir Putin e il suo omologo italiano Silvio Berlusconi fossero e siano avversate dal Dipartimento di Stato statunitense per questioni di politica energetica, non ci furono particolari frizioni finch\u00e9 la Casa Bianca \u00e8 rimasta nelle mani di George W. Bush e di un'amministrazione repubblicana disposti ad accettare le politiche \u00abparallele\u00bb dell'alleato italiano in cambio della collaborazione a livello internazionale, dell'impegno in Iraq e Afghanistan e degli stretti rapporti intessuti con Israele.\nIl numero due dell'ambasciata americana a Roma, Elizabeth Dibble, in un cablogramma reso noto da Wikileaks e pubblicato dal \"Financial Times\" scrisse: \u00abPotremmo essere tentati di considerare Berlusconi un interlocutore poco valido a causa delle sue fissazioni personali, delle gaffes in pubblico e dei suoi imprevedibili giudizi politici. Ma crediamo sia un errore farlo\u00bb.\nPur confermando i sospetti sui legami tra il premier e la Russia di Vladimir Putin, cos\u00ec come le relazioni commerciali tra Italia e Iran, l'ambasciata americana a Roma evidenzia che Berlusconi \u00abha immancabilmente fatto fronte alle nostre richieste militari, nonostante i rischi corsi in politica interna\u00bb, comprese le basi americane in Italia. Quando Berlusconi fu primo ministro dal 2001 al 2006, infatti, strinse un accordo segreto con il Presidente Bush per espandere la presenza militare americana a Vicenza, autorizzando la costruzione della nuova base Dal Molin, che sar\u00e0 la pi\u00f9 grande base militare americana in Europa.\nAll'epoca era in corso a Vicenza un grande dibattito, a causa della disponibilit\u00e0 del consiglio comunale e provinciale a cedere l'aeroporto \"Tomaso Dal Molin\" all'esercito degli Stati Uniti, che nel 2004 aveva espresso l'intenzione di riunificarvi la 173\u00aa brigata paracadutisti (4 battaglioni su 6 erano di stanza in Germania). Il progetto per la nuova base venne presentato inizialmente come \"ampliamento\" della preesistente Caserma Ederle. Nel 2012 \u00e8 stato reso noto (anche se la decisione del Ministero della Difesa presieduto da Ignazio La Russa risaliva al 10 novembre 2011) che la base Usa in costruzione nell'area dell'ex aeroporto non si sarebbe chiamata pi\u00f9 Dal Molin ma sarebbe stata intitolata al partigiano Renato Del Din, Medaglia d'oro al valor militare. L'aeroporto militare Del Din \u00e8 stato il risultato di un altro accordo tra il precedente governo Berlusconi e il sindaco di Vicenza Enrico H\u00fcllweck, che si rese disponibile ad accogliere nel territorio vicentino una nuova base americana.\nIl personale militare americano a Vicenza contava nel 2008 circa 2.800 persone, la maggior parte dei quali effettua operazioni in Afghanistan e in Iraq, ma l'allargamento (ormai in fase di completamento) porterebbe il numero totale di le truppe di stanza a Vicenza a oltre 5.000. Inoltre a fine 2008 il Ministro degli Esteri Frattini ha annunciato che l'Africom (Africa Command), il supremo comando americano per le truppe di terra e di mare per l'Africa con quartier generale nella citt\u00e0 tedesca di Stoccarda, vedr\u00e0 la sua forza navale dislocata a Napoli e quella terrestre a Vicenza. Per Africom, creato nel 2007 dal presidente Bush e inaugurato il 1\u00ba ottobre 2008 a Stoccarda (Germania), gli americani avevano cercato una base prima in Africa e poi in Spagna (il paese pi\u00f9 vicino), ma di fronte all'opposizione rispettivamente del Sudafrica e di Zapatero, hanno ripiegato sull'Italia e il governo Berlusconi \u00e8 stato ben felice di dare il benvenuto ad Africom a Vicenza e a Napoli.\nBerlusconi, nei suoi incontri con il Segretario delle Nazioni Unite Kofi Annan e il Presidente degli USA George W. Bush nel maggio 2004, disse che avrebbe spinto per \u00abuna \"chiara svolta\" della situazione irachena\u00bb e per un rapido passaggio di poteri a un governo democratico legittimamente eletto dal popolo iracheno. L'Italia ha impegnato circa 3.400 soldati nella guerra in Iraq, il terzo contingente pi\u00f9 numeroso dopo quello statunitense e britannico.\nDurante la visita ufficiale di Berlusconi negli Stati Uniti d'America, il 28 febbraio 2006, Bush defin\u00ec con queste parole il suo rapporto con il presidente del consiglio italiano: \u00abIl mio rapporto\u00bb con Silvio Berlusconi \u00abnon \u00e8 personale, ma \u00e8 strategico ed \u00e8 importante per i nostri popoli, ed \u00e8 importante per gettare le fondamenta della pace. Ho imparato che Silvio \u00e8 un uomo che rispetta la parola data. Un uomo che assicura stabilit\u00e0. C'\u00e8 anche qualche occasione in cui non andiamo d'accordo, ma almeno so come la pensa. . . Inoltre ogni volta che lo ricevo alla Casa Bianca mi si solleva il morale, perch\u00e9 \u00e8 una persona cos\u00ec positiva e cos\u00ec ottimista\u00bb. Il giorno successivo, 1\u00ba marzo, durante la visita ufficiale negli Stati Uniti, \u00e8 invitato a pronunciare un discorso ai due rami del Congresso degli Stati Uniti riuniti in seduta comune, come era precedentemente accaduto a De Gasperi, Craxi e Andreotti. Durante l'orazione, il presidente del Consiglio ringrazia gli Stati Uniti per la liberazione dell'Italia, durante la seconda guerra mondiale. Nel dicembre 2010 un documento dell'ambasciata americana in Italia, risalente a pochi giorni prima dell'incontro con Bush dell'ottobre 2005 e diffuso da WikiLeaks, ha rivelato che quell'intervento al Congresso era stato esplicitamente chiesto fin dall'autunno da Berlusconi, per fini di campagna elettorale, e che egli avrebbe puntato nella campagna elettorale su una politica estera pro-USA contrapposta a quella europeista di Prodi, soprattutto sulla questione irakena.\nAlla visita di Silvio Berlusconi negli Stati Uniti per il Columbus Day nel 2008, con acclusa visita a George W. Bush, il settimanale \"TIME\" ha dedicato un lungo articolo dal titolo \"Berlusconi, l'ultimo amico di Bush\", commentando: \u00abIl primo ministro italiano \u00e8 arrivato a Washington appena in tempo per il Columbus Day e in tempo per dichiarare quello che nessun altro politico oserebbe in questo momento dire a voce alta: \"sono sicuro che la storia dir\u00e0 che George W. Bush \u00e8 stato un grande presidente degli Stati Uniti d'America\". [...] Pi\u00f9 dell'80% degli italiani era contro la guerra in Iraq, ma il loro controverso presidente del Consiglio ha lavorato per preparare la cosiddetta \"Lettera degli Otto\", la dichiarazione pubblica di supporto da parte di alcuni leader europei alla politica irachena di Bush nelle settimane prima dell'invasione\u00bb.\nNel dicembre 2008 il presidente del consiglio Silvio Berlusconi ha affermato che i militari italiani in Afghanistan potranno operare senza i tanti vincoli imposti dai \"caveat\" che impediscono ai soldati di intervenire in tutto il territorio afgano e soprattutto di partecipare a operazioni d'attacco, sottolineando: \u00abNon incrementeremo la nostra presenza. Ma i militari italiani potranno fare pi\u00f9 di quel che facevano in passato: i caveat in Afghanistan sono stati modificati\u00bb. Pertanto, il contingente italiano in Afghanistan pot\u00e9 da quel momento combattere in prima linea senza alcun impedimento, con grande apprezzamento americano; per la diplomazia Usa questo significa che il ruolo dell'Italia in Afghanistan cambia radicalmente: non pi\u00f9 solo a presidio del territorio, ma in prima linea nelle operazioni d'attacco ai Taliban.\nDopo il terremoto dell'Aquila del 6 aprile 2009, il premier italiano Silvio Berlusconi ha inizialmente rifiutato gli aiuti stranieri, affermando che gli Italiani sono \"persone orgogliose\" con risorse sufficienti per fronteggiare l'emergenza.\nIn seguito il governo ha accettato gli aiuti americani: Berlusconi ha ricevuto \u00abuna lunga telefonata\u00bb da parte del presidente statunitense. \u00abIl presidente Usa - ha spiegato il Cavaliere - mi ha detto che gli Stati Uniti sono a disposizione per qualunque esigenza e che il popolo e il governo americano ci sono vicini\u00bb. Berlusconi ha aggiunto: \u00abSe gli Stati Uniti vorranno dare un segno tangibile della loro vicinanza all'Italia potranno prendersi la responsabilit\u00e0 della ricostruzione dei beni culturali e delle chiese; noi saremo lietissimi di avere questo sostegno, questo contributo alla ricostruzione\u00bb; Berlusconi ha suggerito agli USA di ricostruire un \u00abpiccolo quartiere di un paese o un borgo\u00bb.\nIl 3 dicembre 2009 i ministri della Difesa e degli Esteri, Ignazio La Russa e Franco Frattini, hanno annunciato alla vigilia della riunione dei capi delle diplomazie dell'Alleanza atlantica a Bruxelles che l'Italia avrebbe mandato altri 1.000 soldati in Afghanistan. La decisione del governo Berlusconi \u00e8 stata accolta stasera \u00abcon grande soddisfazione\u00bb dalla Nato e la Casa Bianca ha espresso il suo ringraziamento nei confronti dell'Italia per il \u00abcontributo significativo\u00bb dato alla missione in Afghanistan.\nNel luglio 2011 i militari italiani in Afghanistan sono arrivati al numero 4.200, il contingente pi\u00f9 numeroso di sempre.\nL'8 luglio 2010, in un'intervista a \"Il Corriere della Sera\", il presidente degli Stati Uniti Barack Obama ha elogiato l'Italia per il contributo \"straordinario\" n Afghanistan, e ha parlato anche del premier Silvio Berlusconi: \"Devo dire anche con il premier Berlusconi abbiamo sviluppato un rapporto forte. Quando ci incontriamo \u00e8 sempre un piacere, ridiamo, scherziamo, facciamo cose concrete e serie. Il premier Berlusconi \u00e8 stato un grande amico degli Stati Uniti e mio personale. In questo senso l'Italia \u00e8 fortunata di avere un ottimo premier e un ottimo presidente\". Il 1\u00ba dicembre 2010 il segretario di Stato americano Hillary Clinton ha detto di Berlusconi: \u00abNon abbiamo amico migliore. Nessuno sostiene l'amministrazione americana con la stessa coerenza con la quale in questi anni Berlusconi ha sostenuto le amministrazioni Bush, Clinton e Obama\u00bb, sottolineando il \u00absostegno generoso\u00bb dell'Italia in Afghanistan e affermando che \u00abtanto le amministrazioni repubblicane quanto quelle democratiche sanno che possono contare sull'Italia e su Berlusconi per realizzare e sostenere i valori che condividiamo\u00bb.\nDal 24 al 27 aprile 2013 Berlusconi \u00e8 stato ospite a Dallas per l'inaugurazione della \"George W. Bush Presidential Library and Museum\", la grande biblioteca-museo, e insieme centro di studio, ricerca e iniziative filantropiche, voluta dall'ex presidente statunitense George W. Bush. All'appuntamento hanno partecipato ben cinque inquilini della Casa Bianca: i due Bush, Bill Clinton, Jimmy Carter e ovviamente Barack Obama. Berlusconi \u00e8 stato l'unico italiano invitato alla cerimonia, insieme a molti ex capi di Stato e di governo, da Tony Blair a Jos\u00e9 Mar\u00eda Aznar.\nRelazioni con la Russia.\nIl 20\u00ba vertice del G7, tenutosi a Napoli tra l'8 e il 10 luglio 1994, fu il primo in cui era stata invitata a partecipare, proprio su insistenza del Presidente ospitante Silvio Berlusconi, la Russia.\nBerlusconi ha un forte rapporto di amicizia con Vladimir Putin ed \u00e8 stato spesso ospite nella sua \"dacia\". Nel maggio 2012, l'ormai ex premier italiano \u00e8 stato uno dei pochi ospiti stranieri alla cerimonia di insediamento al Cremlino del neoeletto presidente russo Putin. Dopo la condanna di Berlusconi a 4 anni per frode fiscale, Putin, seduto al fianco di Romano Prodi al vertice del club di Valdai (che dal 2004 ogni anno riunisce sul Volga esperti di politica internazionale), ha affermato che \u00abIl Cavaliere \u00e8 sotto processo perch\u00e9 vive con le donne\u00bb e che \u00abSe Berlusconi fosse stato un gay, nessuno lo avrebbe toccato con un dito\u00bb.\nI vari governi guidati da Silvio Berlusconi hanno migliorato e rafforzato i legami tra l'Italia e la Russia, che erano gi\u00e0 notevoli durante il periodo sovietico: a differenza degli altri Paesi europei, infatti, l'Italia ha sempre mantenuto, anche durante la guerra fredda un buon rapporto con la Russia.\nInoltre l'Italia aveva il pi\u00f9 grande partito comunista Occidentale, con oltre 2 milioni di iscritti. Vladimir Putin ha pi\u00f9 volte espresso il suo apprezzamento per il rispetto mostrato dal Presidente del Consiglio Berlusconi nei confronti della guida della Federazione Russa. Berlusconi \u00e8 tra i pi\u00f9 accesi sostenitori della necessit\u00e0 di instaurare rapporti pi\u00f9 stretti tra Russia ed Unione europea. In un articolo pubblicato su un media italiano il 26 maggio 2002 egli ha affermato che il passo successivo nella crescente integrazione tra Russia ed Occidente sarebbe stata l'adesione all'Unione Europea.\nBerlusconi e Putin si incontrarono per la prima volta al 27\u00b0 G8 del 2001 a Genova, il secondo dei tre vertici del G7/G8 che Berlusconi ha ospitato come \"padrone di casa\".\nIl 28 maggio 2002 a Pratica di Mare (Roma), nel vertice della NATO dove per la prima volta le porte dell'Alleanza Atlantica si aprirono all'ex-potenza sovietica, i capi di Stato e di governo dei 19 paesi membri dell'Alleanza (per l'Italia Berlusconi) e il presidente russo Vladimir Putin, riuniti nella base militare di Pratica di Mare, hanno messo la parola fine alla contrapposizione che ha caratterizzato gli anni della guerra fredda, e inaugurato una nuova visione unitaria degli equilibri mondiali, che ha come obiettivo primario la lotta contro il nemico comune del terrorismo.\nIl 3 febbraio 2003 Berlusconi e due suoi consiglieri furono ospiti di Putin per un vertice bilaterale Italia-Russia a Zavidovo, in un parco naturale creato ai tempi dell'Unione Sovietica e grande 124.000 ettari. Il presidente russo accolse Berlusconi con estrema ospitalit\u00e0, gli regal\u00f2 (e ne indoss\u00f2 uno lui stesso) un enorme colbacco da cacciatore di pelli con grandi paraorecchie di pelliccia, gli mostr\u00f2 le bellezze della natura russa e gli propose di cenare nel bosco, a 30 gradi sotto zero, e Berlusconi accett\u00f2. Dopo la cena nel campo allestito nella foresta, Putin guid\u00f2 i suoi ospiti italiani nella dacia per una cena ufficiale pi\u00f9 tradizionale e discussero sull'imminente guerra in Iraq, alla quale entrambi erano contrari.\nTra il loro primo incontro al G8 di Genova nel luglio 2001 e la cena nel gelo di Zavidovo all'inizio del 2003, Berlusconi e Putin si erano visti ben 8 volte in soli 19 mesi, senza contare le vacanze estive delle figlie di Putin a Villa Certosa (la residenza estiva di Berlusconi in Sardegna) e le visite annuali di Berlusconi in ottobre per il compleanno di Putin. Nel decennio successivo avrebbero continuato a vedersi come minimo due volte l'anno.\nIl 6 novembre 2003 si \u00e8 svolto a Roma il dodicesimo incontro fra l'Unione europea e la Federazione Russa nell'ambito dell'Accordo di Partenariato e Cooperazione (APC) del giugno 1994 e della Strategia Comune per la Federazione Russa del giugno 1999.\nAl centro dei colloqui delle delegazioni (composte dal Presidente Berlusconi e dal Ministro Franco Frattini per il Consiglio europeo, dal Presidente della commissione europea Romano Prodi, dall'Alto Rappresentante Javier Solana e dai Commissari Patten e Lamy, mentre la Federazione Russa era rappresentata dal Presidente Vladimir Putin, dal Vice Primo Ministro Khristenko e dal Ministro degli Esteri Ivanov) l'attuazione delle intese intervenute in occasione del Vertice di San Pietroburgo del 31 maggio che prevedono la creazione di quattro spazi comuni tra UE e Russia. Nel corso del Vertice \u00e8 stato firmato un accordo di cooperazione scientifica e tecnologica e di un accordo di cooperazione tra la Federazione Russa ed Europol in materia di lotta alla criminalit\u00e0 organizzata transnazionale.\nIl Blue Stream, uno dei principali gasdotti internazionali che trasporta gas naturale dalla Russia alla Turchia attraverso il Mar Nero, ocstruito da una joint-venture costituita dalla russa Gazprom e dall'italiana ENI, fu aperto ai primi flussi di gas naturale nel febbraio 2003, ma alcuni ritardi nelle trattative tra Turchia e Russia sui prezzi del gas ritardarono l'inaugurazione ufficiale fino al novembre 2005. All'inaugurazione parteciparono i Primi Ministri di Italia e Turchia (Silvio Berlusconi e Recep Tayyip Erdo\u011fan), ed il Presidente Russo Vladimir Putin.\nIl 23 giugno 2007 (durante il governo Prodi II) la compagnia italiana Eni e il gigante statale russo Gazprom hanno firmato un memorandum d'intesa per la realizzazione del gasdotto South Stream, che connetter\u00e0 la Russia all'Unione Europea. L'accordo si inseriva in una pi\u00f9 ampia intesa strategica che le due compagnie avevano siglato nel novembre del 2006 e che avrebbe permesso a Gazprom di entrare nel mercato della distribuzione e vendita del gas naturale in Italia e a Eni di sviluppare progetti di ricerca ed estrazione di idrocarburi in Siberia.\nNel novembre 2007 Eni e Gazprom hanno firmato poi un importantissimo accordo per la costituzione della societ\u00e0 South Stream AG, controllata pariteticamente dai due soci, con lo scopo di commissionare lo studio di fattibilit\u00e0 e commerciabilit\u00e0 del progetto. La societ\u00e0 venne effettivamente costituita a gennaio dell'anno seguente. L'ex presidente del Consiglio italiano, Romano Prodi, ha pi\u00f9 volte rifiutato l'offerta di diventare presidente della societ\u00e0 South Stream AG.\nIndagini parlamentari italiane hanno rivelato che la Central Energy Italian Gas Holding (CEIGH), parte di Centrex Group, ha svolto un ruolo prominente nel lucroso accordo. Bruno Mentasti-Granelli, un intimo amico di Berlusconi, possedeva il 33% di CEIGH. Il Parlamento italiano blocc\u00f2 il contratto e accus\u00f2 Berlusconi di avere un conflitto di interessi nell'accordo Eni-Gazprom. Il 15 maggio 2009, alla presenza dei premier Silvio Berlusconi e Vladimir Putin, gli amministratori delegati delle due societ\u00e0, Paolo Scaroni e Alexei Miller hanno firmato un secondo documento integrativo del memorandum d'intesa esistente, ribadendo l'importanza del progetto e stabilendone la sua espansione in termini di capacit\u00e0.\nNel novembre 2008, il presidente del Consiglio Berlusconi, arrivato a Mosca assieme a vari ministri, ha firmato numerosi accordi di collaborazione con la Russia. Tra tali accordi, due riguardano l'azienda elettrica italiana Enel: nuove collaborazioni con la Inter Rao Ues (sia in Russia che in altre repubbliche ex sovietiche) e intesa con le ferrovie per prolungare la fornitura dell'energia che l'Enel stessa produce in Russia nelle centrali acquistate negli ultimi anni (l'azienda italiana assicura circa i due terzi del fabbisogno dei treni russi). Sempre alle ferrovie di Mosca saranno forniti da Finmeccanica sistemi di segnalazione. La societ\u00e0 milanese Pirelli costruir\u00e0 uno stabilimento a Togliattigrad (dove negli anni Sessanta si avvi\u00f2 con la collaborazione della Fiat la motorizzazione dell'Urss) per fabbricare 4,2 milioni di pneumatici l'anno assieme al partner Russian Technologies (investimento da 300 milioni di euro) e rafforzare cos\u00ec la sua posizione sul mercato russo.\nUno stabilimento per produrre 2,3 milioni di tonnellate di cemento (budget di 450 milioni di euro a Orenburg, al confine con il Kazakistan) verr\u00e0 realizzato dal gruppo Buzzi Unicem che \u00e8 gi\u00e0 presente con altri due cementifici sugli Urali e in Siberia. Altre intese firmate riguardano le adozioni, che vengono facilitate, la lotta al traffico di droga e la cooperazione culturale. Negli incontri si \u00e8 parlato anche della necessit\u00e0 di semplificare il rilascio dei visti, un problema molto sentito dagli imprenditori russi che operano in Italia e da quelli italiani in Russia. Il 6 agosto 2009, il premier turco, Erdo\u011fan, e il russo, Putin, hanno firmato, alla presenza di Berlusconi e Paolo Scaroni, un accordo intergovernativo che permetter\u00e0 al gasdotto South Stream di attraversare le acque territoriali turche del mar Nero.\nIl 29 dicembre 2009 Putin ha partecipato alla cerimonia di apertura del nuovo impianto per la produzione di automobili \"Sollers\" a Vladivostok. A margine della cerimonia d'inaugurazione, Putin ha annunciato che il primo fuoristrada UAZ Patriot che uscir\u00e0 dal nuovo stabilimento sar\u00e0 venduto al suo amico personale Silvio Berlusconi, pegno di una scommessa persa. Il presidente del Consiglio italiano, in un incontro col premier russo a San Pietroburgo in ottobre (nel quale si era parlato fra l'altro di collaborazione italo-russa nel settore automobilistico, con la produzione in Russia di auto create sulla base della tecnologia Fiat, Chrysler e Jeep, fra le quali probabilmente una nuova Cherokee), aveva infatti scommesso che la produzione della Patriot non sarebbe iniziata entro la fine dell'anno 2009.\nIn caso contrario, il Cavaliere avrebbe acquistato una delle prime vetture ad uscire dalle catene di montaggio del gruppo Sollers. Putin ha detto: \u00abCi siamo incontrati con il Primo Ministro italiano nel mese di ottobre, e quando gli ho detto che dopo pochi mesi avremmo avviato qui la produzione, Berlusconi non ci ha creduto. Ha detto che se cos\u00ec fossero andate le cose lui avrebbe acquistato la prima autovettura prodotta\u00bb. Il premier Berlusconi, che lo aveva chiesto, beneficer\u00e0 di una sconto del 10% sul prezzo di listino della vettura: 520.000 rubli (poco pi\u00f9 di 12.000 euro) invece che 577.000 (circa 13.500 euro). Berlusconi - ha aggiunto Putin sorridendo - vuole lo sconto e \u00abnoi gli faremo una riduzione del 10%. Non gli regaleremo la jeep, gliela venderemo, sono affari\u00bb. Per di pi\u00f9, l'amico russo gli far\u00e0 arrivare la versione ultraccessoriata, con il riscaldamento sotto i sedili, rivestimenti in velluto ed altro ancora. Il Direttore generale dell'azienda, Vladimir Svezov, ha mostrato a Putin il primo UAZ Patriot Limited full optional \u2013di colore oro metallizzato- che \u00e8 stato fatto per il primo ministro italiano. Svezov ha sottolineato che il motore \u00e8 una produzione russo-italiana. La joint venture tra Fiat e Sollers \u00e8 poi partita ufficialmente l'11 febbraio 2010 alla presenza dell'amministratore delegato Sergio Marchionne e di Vladimir Putin, e punta a creare il secondo produttore del Paese che sforner\u00e0 mezzo milione di vetture l'anno.\nIl governo russo vi ha investito: l'intero progetto \u00e8 riuscito infatti a partire solo grazie alle agevolazioni fiscali che il governo ha deciso di stanziare, un finanziamento agevolato della banca statale Veb di 2,1 miliardi di euro con cinque anni di \"grazia\" sul rimborso del capitale. Il 26 aprile 2010 nel corso del vertice italo-russo tra il presidente del Consiglio Silvio Berlusconi e il primo ministro della Federazione Russa Vladimir Putin a Villa Gernetto (Lesmo), il governo russo si \u00e8 impegnato a stanziare 7,2 milioni di euro per la ristrutturazione di Palazzo Ardinghelli e della chiesa di San Gregorio Magno a L'Aquila dopo il terremoto del 2009..\nIl 1\u00ba dicembre 2010 il sito Wikileaks ha pubblicato documenti riservati della diplomazia statunitense che mostrano che il rapporto tra Silvio Berlusconi e Vladimir Putin sarebbe oggetto di un'attenta osservazione da parte dei diplomatici americani. La loro relazione \u00e8 stata giudicata di natura confidenziale, anche a causa dello scambio di \"regali generosi\", e foriera di redditizi contratti energetici tra Eni e Gazprom. La descrizione data di Berlusconi \u00e8 che \"sembra essere il portavoce di Putin in Europa\", in quanto il Presidente del Consiglio italiano si farebbe portatore degli interessi russi in seno all'Unione Europea.\nSecondo uno di questi cablogrammi, l'ambasciatore georgiano a Roma ha detto a diplomatici statunitensi che il governo della Georgia crede che Putin abbia promesso a Berlusconi una percentuale sugli utili dei gasdotti sviluppati da Gazprom in coordinamento con ENI.\nRelazioni con la Bielorussia.\nBerlusconi ha fatto visita ad Aljaksandr Luka\u0161\u0117nka in Bielorussia nel 2009. Berlusconi \u00e8 diventato cos\u00ec il primo leader occidentale a visitare Lukashenko fin da quando prese il potere nel 1994. Durante la conferenza stampa, Berlusconi, si \u00e8 complimentato con il Capo di Stato bielorusso - sospettato e accusato pi\u00f9 volte per la sua guida semi-totalitaria - lo ha ringraziato e ha detto \u00abGrazie anche alla sua gente, che so che la ama: e questo \u00e8 dimostrato dai risultati delle elezioni che sono sotto gli occhi di tutti\u00bb.\nCooperazione con la Libia.\nIl 30 agosto 2008 il leader libico Mu\u02bfammar Gheddafi e Berlusconi hanno firmato uno storico trattato di Amicizia e Cooperazione nella citt\u00e0 di Bengasi che ha chiuso dopo 70 anni le ferite dell'occupazione coloniale italiana. Tale trattato offre una cornice di partenariato tra i due paesi e comporta il pagamento da parte dell'Italia di 5 miliardi di dollari (tramite esborso di 250 milioni di dollari all'anno per 20 anni) alla Libia come compensazione per l'occupazione militare. In cambio, la Libia prender\u00e0 misure per combattere l'immigrazione clandestina dalle sue coste, e favorir\u00e0 gli investimenti nelle aziende italiane. Il trattato \u00e8 stato ratificato dall'Italia il 6 febbraio 2009 e dalla Libia il 2 marzo, durante una visita di Berlusconi a Tripoli\nSilvio Berlusconi fu invitato da Gheddafi in Libia ad assistere al 13\u00b0 vertice dell'Unione Africana nella sua qualit\u00e0 di presidente del G8, ma dovette rinunciare per via del disastro ferroviario di Viareggio.\nGheddafi fu a sua volta invitato a prendere parte al G8 dell'Aquila nel luglio 2009 nella sua qualit\u00e0 di Presidente dell'Unione Africana. Durante il summit avvenne una calorosa stretta di mano tra il Presidente degli USA Barack Obama e Muammar Gheddafi (era la prima volta che il leader libico veniva salutato da un presidente statunitense in carica). Pi\u00f9 tardi, durante la cena ufficiale offerta dal Presidente della Repubblica Italiana Giorgio Napolitano, Obama e Gheddafi cambiarono il protocollo sedendosi vicino al Presidente del Consiglio e Presidente di turno del G8 Berlusconi (secondo il protocollo Gheddafi avrebbe dovuto sedersi a tre posti di distanza da Berlusconi).\nCooperazione con i Balcani occidentali.\nIl 5 aprile 2009 presso il vertice Ue-Usa a Praga Silvio Berlusconi propose un piano in 8 punti per accelerare l'integrazione euro-atlantica dei Balcani occidentali. Durante quel vertice il ministro degli Esteri italiano Franco Frattini ha esortato i suoi colleghi europei ad inviare segni \"visibili e concreti\" per i paesi interessati (Serbia, Kossovo, Bosnia, Montenegro, Croazia, Macedonia ed Albania). Si trattava di una sorta di road map con scadenze molto precise per accelerare un processo di integrazione che, secondo l'Italia, stava muovendosi troppo lentamente e che aveva l'ambizione di diventare una linea d'azione europea con il consenso degli Stati Uniti.\nIl primo punto riguardava la liberalizzazione dei visti tra l'UE e i Balcani occidentali. Il governo italiano si augurava che la liberalizzazione potesse iniziare tra la fine del 2009 e l'inizio del 2010, con priorit\u00e0 per la Serbia e la Macedonia. Il secondo punto chiedeva alla Commissione europea di preparare una relazione tecnica riguardante l'adesione del Montenegro all'Unione Europea, che sar\u00e0 seguita da quelle di Serbia e Albania, mentre il terzo punto sollecitava il completamento del processo di adesione della Croazia all'Unione Europea entro la fine del 2010.\nIl quarto punto riguardava il rafforzamento dei poteri dell'Alto rappresentante della Ue per la Bosnia-Erzegovina, l'ambasciatore austriaco Valentin Inzko, consolidandone i poteri e dandogli il doppio cappello Commissione-Consiglio. Nel quinto punto si chiedeva di sbloccare antro giugno l'entrata in vigore del Trattato di Associazione e stabilizzazione con la Serbia, la quale, in cambio, avrebbe pienamente collaborato con il Tribunale penale internazionale per l'ex-Jugoslavia. Il sesto punto prevedeva la rapida risoluzione della controversia tra Skopje e Atene sul nome \"Macedonia\". Il settimo punto riguardava l'insistenza dell'Italia sull'importanza del sostegno economico per la giovane Repubblica del Kosovo. L'ottavo punto richiedeva un Vertice Ue-Balcani, allargato agli Stati Uniti, entro la prima met\u00e0 del 2010.\nLa \u00abdiplomazia del cuc\u00f9\u00bb.\nIn politica estera, Berlusconi si \u00e8 impegnato nello stabilire rapporti d'amicizia, non solo istituzionali ma anche personali, con diversi leader mondiali, in particolare con il presidente statunitense George W. Bush, il primo ministro inglese Tony Blair, e il presidente russo Vladimir Putin. Berlusconi ha sempre rivendicato il successo della politica estera dei suoi governi. La politica estera di Berlusconi \u00e8 stata caratterizzata dalla cosiddetta \u00abdiplomazia del cuc\u00f9\u00bb, una personalissima filosofia del Cavaliere nel campo degli affari internazionali tutta fondata sul fattore umano (oltre che sul primato degli interessi economici e commerciali). Berlusconi stesso, pi\u00f9 di una volta, ha ribattezzato \u00abdiplomazia del cuc\u00f9\u00bb l'atteggiamento goliardico che adotta nelle riunioni internazionali.\nL'espressione si riferisce ad una gag di Berlusconi durante il vertice italo-tedesco di Trieste del 18 novembre 2008, quando il Presidente del Consiglio, nell'accogliere la Cancelliera tedesca Angela Merkel a Piazza dell'Unit\u00e0 d'Italia, si \u00e8 nascosto dietro uno dei pili portabandiera della storica piazza cittadina, poi \u00e8 sbucato all'improvviso per sorprenderla con un \"cuc\u00f9\"; la Merkel, apparentemente divertita, ha allargato le braccia esclamando \u00abSilvio!\u00bb, poi i due leader si sono abbracciati cordialmente. Berlusconi, una volta tornato a Roma, ha scherzato con i giornalisti sull'episodio dicendo: \u00abIo ho lo stesso modo di comportarmi con tutti: con rispetto, ma anche con simpatia. La Merkel la conosco benissimo e da tanto tempo. So che lei si diverte...\u00bb.\nIn Italia e all'estero grande risalto mediatico hanno ricevuto alcune sue dichiarazioni, battute di spirito e comportamenti irrituali che gli hanno dato una fama di \"gaffeur\", contribuendo nel contempo a caratterizzare la sua immagine pubblica. Secondo Peter Weber questi episodi avrebbero contribuito a far riemergere vecchi pregiudizi nei confronti della politica estera italiana condotta con \u00abambizione e leggerezza\u00bb. Berlusconi ha invece sempre vantato l'amicalit\u00e0, l'affetto (il 16 ottobre 2002, secondo quanto ripreso dall'Agi, disse alle figlie di Putin: \u00abChiamatemi zio Silvio\u00bb), la simpatia, la spettacolarit\u00e0, la sfarzosit\u00e0 personale, l'ospitalit\u00e0 domestica come chiavi della risoluzione dei grandi problemi planetari (\u00abGrazie al mio rapporto con Putin ho impedito che la guerra fra Georgia e Russia scatenasse una terza guerra mondiale con gli americani\u00bb).\nUn esempio di \u00abdiplomazia del cuc\u00f9\u00bb si \u00e8 avuto il 12 febbraio 2010 con la firma dell'accordo di partenariato strategico tra Italia e Albania da parte dei premier Berlusconi e Sali Berisha. I dettagli dell'accordo sono stati spiegati in una conferenza stampa a Palazzo Chigi arricchita da diverse battute. Il primo ministro albanese (ribattezzato dal Cavaliere l'\u00abamico Sali\u00bb) aveva appena promesso che fino a quando sarebbe durato il governo Berlusconi l'esecutivo albanese avrebbe cercato di limitare il pi\u00f9 possibile gli sbarchi proseguendo sulla strada della moratoria sugli scafisti, dicendo di non volere pi\u00f9 morti albanesi nel canale di Otranto o flussi criminali verso l'Italia, che Berlusconi ha ironizzato sullo stop agli sbarchi concedendosi una battuta: \u00abFaremo un'eccezione per chi porta belle ragazze\u00bb.\nAlla fine dell'incontro con la stampa, posando per i fotografi insieme a Berisha con qualche giornalista della tv albanese, Berlusconi si \u00e8 concesso ai flash con una nuova gag e ha detto scherzando: \u00abSi sa che sono single...\u00bb. Questo stile e questa filosofia sono stati rivendicati con orgoglio da Berlusconi in pi\u00f9 occasioni: \u00abHo inaugurato la politica del cuc\u00f9: essere aperti agli altri, agli amici, la politica dell'amicizia\u00bb, in quanto \u00abLa politica estera \u00e8 anzitutto un fatto di rapporti personali\u00bb e \u00abLa diplomazia fatta a braccetto rende pi\u00f9 di quella fredda e formale\u00bb. E ancora: \u00abDicono che faccio la diplomazia del cuc\u00f9? Per me non \u00e8 un'offesa. Un motteggio o una barzelletta servono per creare simpatia fra gli statisti e poi si lavora meglio\u00bb."}
{"id": "4449667", "revid": "57558918", "url": "https://it.wikipedia.org/wiki?curid=4449667", "title": "Motore alternativo", "text": ""}
{"id": "4449669", "revid": "287204", "url": "https://it.wikipedia.org/wiki?curid=4449669", "title": "Sabine (personaggio)", "text": ""}
{"id": "4449672", "revid": "18323", "url": "https://it.wikipedia.org/wiki?curid=4449672", "title": "Emanuele Cani", "text": "Biografia.\nNato a Carbonia nel 1968, ed \u00e8 sposato e padre di una figlia. Diplomato in geometra, lavora in una societ\u00e0 di cui \u00e8 l\u2019amministratore che eroga servizi a studi legali, notarili e professionali in genere.\nGi\u00e0 assessore e consigliere provinciale per l'ex provincia di Carbonia-Iglesias sia con i Democratici di Sinistra che con il Partito Democratico.\nAlle elezioni politiche del 2013 viene candidato, ed eletto, alla Camera dei Deputati, nella circoscrizione Sardegna tra le liste del Partito Democratico.\nIl 28 luglio 2018 viene eletto segretario regionale del Partito Democratico Sardegna, traghettando il partito a una serie di appuntamenti elettorali: regionali, europee e amministrative.\nAgli inizi di novembre 2021 annuncia la sua decisione di non ricandidarsi alle primarie per la segreteria regionale del PD Sardegna."}
{"id": "4449676", "revid": "287204", "url": "https://it.wikipedia.org/wiki?curid=4449676", "title": "Void (personaggio)", "text": ""}
{"id": "4449677", "revid": "57559293", "url": "https://it.wikipedia.org/wiki?curid=4449677", "title": "Centrale a biomassa", "text": ""}
{"id": "4449678", "revid": "1543377", "url": "https://it.wikipedia.org/wiki?curid=4449678", "title": "Satu Silvo", "text": "Carriera.\nDopo aver studiato all'Accademia di Arte Drammatica Finlandese cominci\u00f2 la sua carriera professionale al teatro Helsingin Kaupunginteatteri nel 1985. \u00c8 una free lancer dal 1994. Ha interpretato numerosi ruoli di donne moderne ed emancipate, tra cui quello nel suo film di debutto \"Niskavuori\" diretto da Matti Kassila nel 1984. Recita come protagonista nei film \"Lumikuningatar\" (\"La Regina di neve\", 1986), \"Porttikielto taivaaseen\" (\"Proibita dal cielo\", 1990) e \"Tie naisen syd\u00e4meen\" (\"La strada nel cuore di una donna\", 1996). Interpreta, sia a teatro che al cinema, ruoli drammatici, come quello di Stella in \"Un tram che si chiama Desiderio,\" ma anche ruoli comici come quello di Pipsa nei film diretti da Timo Koivusalo.\nHa recito anche in musical come \"Annie\", \"Chicago\" e \"Nine\". o \"Jos rakastat\" (\"Se ami\") del regista Neil Hardwick.\nTra il 2000 e il 2010 ha interpretato vari ruoli secondari in film finlandesi.\n\u00c8 anche un'imprenditrice. Gestisce un ristorante vegetariano a Helsinki dal 1998. Si \u00e8 sposata con l'attore Heikki Kinnunen nel 1986, da cui ha divorziato nel 2002. La coppia ha due figli.\nNel 1998 rimase coinvolta in un incidente alpino in Lapponia. \u00c8 stata vicina alla morte, ma riusc\u00ec a guarire relativamente presto e ritorn\u00f2 sul palcoscenico."}
{"id": "4449680", "revid": "767487", "url": "https://it.wikipedia.org/wiki?curid=4449680", "title": "Siro Marrocu", "text": "Biografia.\nAlle elezioni politiche del 2008 viene eletto alla Camera dei Deputati, nella circoscrizione Sardegna, nelle liste del Partito Democratico. Viene confermato deputato anche alle elezioni politiche del 2013.\n\u00c8 anche presidente della Villacidrese, societ\u00e0 calcistica della sua citt\u00e0 che ha militato in Lega Pro Seconda Divisione."}
{"id": "4449682", "revid": "125760344", "url": "https://it.wikipedia.org/wiki?curid=4449682", "title": "Pierpaolo Vargiu", "text": "Gi\u00e0 consigliere regionale in Sardegna dal 1999 al 2013 per i Riformatori Sardi, alle elezioni politiche del 2013 viene eletto deputato della XVII Legislatura nella lista di Scelta Civica con Monti per l'Italia e dal 7 maggio 2013 \u00e8 il presidente della XII Commissione permanente (Affari sociali).\nBiografia.\nNato a Cagliari, nel quartiere di Stampace, il 21 luglio 1957, ha studiato al liceo Siotto e si \u00e8 laureato in Medicina nel 1983. Ha conseguito un Master Emmas Bocconi per il Management Sanitario, la Specializzazione in medicina legale, la Specializzazione in odontostomatologia e Specializzazione in radiologia.\n\u00c8 stato nel Consiglio Direttivo della sezione di Capo e Collo della Societ\u00e0 Italiana di Radiologia Medica e, insieme al professor Silvio Diego Bianchi ha fondato la SIROM, societ\u00e0 italiana di radiologia odontostomatologica e maxillo facciale.\nAppassionato di storia recente e di cronaca della citt\u00e0 di Cagliari, ha scritto il libro \"Quelli di piazza del Carmine\", dedicato a chi \u00e8 stato bambino a Cagliari negli anni sessanta.\nA 16 anni ha aderito al Partito Liberale Italiano, diventando dirigente nazionale dei giovani liberali e poi segretario provinciale e consigliere nazionale del PLI.\nDal 1998 al 2006 \u00e8 stato Presidente della Federazione degli Ordini dei Medici e degli Odontoiatri della Sardegna.\nAttivit\u00e0 politica in Sardegna.\n\u00c8 stato Assessore Provinciale alla Pubblica Istruzione e alla Condizione Giovanile della Provincia di Cagliari e Presidente dell'Ente Sardo industrie Turistiche (ESIT).\nHa aderito al partito regionale sardo dei Riformatori Sardi - Liberaldemocratici, fin dalla sua nascita.\nAlle elezioni regionali del 1999 \u00e8 candidato nella lista Patto Segni-Riformatori Sardi a sostegno del candidato del centro-destra Mauro Pili e viene eletto consigliere regionale. Sar\u00e0 confermato nel 2004 e nel 2009 sempre nelle file dei Riformatori Sardi.\n\u00c8 stato uno dei promotori del \"Movimento per la Costituente\", che chiedeva la riscrittura dello Statuto Speciale della Sardegna, per una nuova dimensione dell'identit\u00e0 sarda.\nIn Consiglio Regionale ha sempre partecipato ai lavori della Commissione Sanit\u00e0, battendosi per l'istituzione di un'Agenzia tecnica che supportasse l'innovazione del vetusto sistema sanitario della Sardegna. Si \u00e8 anche impegnato per l'introduzione del Registro Tumori e per il rafforzamento delle reti informatiche, dell'alta specializzazione e della medicina nel territorio.\nSino al 2013 \u00e8 stato componente della Commissione Programmazione e Bilancio, impegnandosi in proposte di legge e progetti liberali, con l'obiettivo di consentire alla Sardegna l'uscita dalle logiche dell'assistenzialismo statale.\nSi \u00e8 battuto per la valorizzazione del ruolo di Cagliari, come volano di sviluppo economico dell'intera Sardegna, presentando le proposte di legge \"per Cagliari\".\nNel 2012 \u00e8 stato portavoce del comitato referendario \"Sardegna si cambia!\". La consultazione referendaria vedr\u00e0 oltre 530.000 sardi chiedere a gran voce l'abolizione delle otto province e dei consigli di amministrazione degli enti e delle agenzie regionali. Il 28 giugno 2013 il Consiglio Regionale, con 38 voti a favore e 30 contrari, ha approvato il commissariamento delle quattro nuove province e della provincia di Cagliari.\nAlle elezioni comunali del 5 giugno 2016, viene eletto nel consiglio comunale di Cagliari con i Riformatori Sardi.\nCandidato sindaco per la coalizione civica #CA_mbia dopo aver vinto le primarie nel dicembre 2015 con il 58,7% dei voti, ha pi\u00f9 volte sostenuto la necessit\u00e0 di un'alternativa unica alla candidatura di Massimo Zedda. Nonostante le 11.000 firme raccolte tra i cagliaritani per il \"fronte unico\", sono vani gli appelli al candidato del centrodestra Piergiorgio Massidda di sfidarsi a ulteriori primarie. Cos\u00ec, nell'aprile 2016, aderisce alla richiesta di Massidda di un atto di generosit\u00e0 verso la citt\u00e0 e rinuncia alla propria candidatura a sindaco, continuando l'impegno per il progetto CA_mbia CAgliari, come capolista dei Riformatori.\nElezione a deputato.\nAlle elezioni politiche del 2013, grazie ad un accordo elettorale tra i Riformatori Sardi e Scelta Civica di Mario Monti, \u00e8 candidato alla Camera dei Deputati, nella \"circoscrizione Sardegna\", come capolista di Scelta Civica per l'Italia (in quota Riformatori Sardi), venendo eletto deputato della XVII Legislatura.\nAlla Camera dei Deputati ricopre la carica di Presidente della XII Commissione (Affari Sociali).\nIl 29 giugno 2017 lascia il gruppo Civici e Innovatori per passare insieme a Salvatore Matarrese a Direzione Italia di Raffaele Fitto.\nAttivit\u00e0 parlamentare.\nHa promosso iniziative legislative per abbattere i costi della medicina difensiva e riformare la responsabilit\u00e0 professionale medica, per il riconoscimento e la promozione della medicina di genere, per la prevenzione della fetopatia alcolica e per la prevenzione, la diagnosi precoce, l'assistenza e la cura delle malattie croniche dei minori in et\u00e0 scolare. In XII Commissione (Affari Sociali) \u00e8 stato relatore del disegno di legge in materia di responsabilit\u00e0 professionale del personale.\n\u00c8 stato inoltre relatore dei seguenti provvedimenti licenziati dall'Aula di Montecitorio:\nPromotore in Sardegna dell'iniziativa No Porcellum, oltre a votare la mozione Giachetti, ha presentato proposte di legge per abrogare il Porcellum e rendere le primarie obbligatorie a tutti i livelli. In questo senso ha anche proposto una modifica dell'art. 49 della Costituzione per riconoscere le primarie e presentato una proposta di legge per render obbligatorie le primarie, organizzate dallo Stato.\nIl principio di trasparenza della PA in Costituzione.\nNel gennaio 2015, grazie a un suo emendamento al ddl Boschi, \u00e8 stato introdotto il principio della trasparenza della Pubblica Amministrazione in Costituzione (art. 97). L'emendamento, presentato in qualit\u00e0 di componente dell'Intergruppo Parlamentare per l'Innovazione, \u00e8 stato sottoscritto da diversi deputati di maggioranza e opposizione, tra cui Stefano Quintarelli, Anna Ascani, Antonio Palmieri, Andrea Mazziotti di Celso, Maria Chiara Carrozza, Adriana Galgano, Lorenza Bonaccorsi e Francesca Bonomo.\nSeguendo lo stesso principio, ha sostenuto la campagna #ParlamentoCasadivetro dell'associazione Openpolis e si \u00e8 detto favorevole a una modifica del Regolamento della Camera per la pubblicazione dei voti e delle presenze in Commissione, oggi non rilevate.\nNel novembre 2014, il rapporto dell'associazione Openpolis lo colloca al nono posto per produttivit\u00e0 tra i 630 deputati della Camera, primo tra gli eletti in Sardegna e nel proprio gruppo di appartenenza.\nNell'agosto 2014 insieme ai deputati Causin, Stefano Dambruoso, Vitelli e Salvatore Matarrese e a centinaia di amministratori locali, ha dato vita all'associazione I Riformatori.\nL'iniziativa per separare i quesiti del referendum costituzionale.\nCoerente con lo spirito referendario, nel giugno 2016, sostiene in Parlamento la proposta dei Radicali Italiani di spacchettare i quesiti del referendum costituzionale per evitare una personalizzazione del voto e incoraggiare una decisione informata sul merito dei contenuti della riforma costituzionale.\nL'iniziativa coinvolge altri colleghi di maggioranza e opposizione, tra cui Mara Mucci, Adriana Galgano, Ivan Catalano, Giovanni Monchiero, Eleonora Bechis, Tancredi Turco, Roberta Oliaro, Salvatore Matarrese.\nL'iniziativa per l'abolizione della carta in Commissione.\nCon Daniele Capezzone, presidente della Commissione Finanze di Montecitorio, ha proposto l'abolizione dell'uso della carta nelle commissioni parlamentari, il cuore dell'attivit\u00e0 legislativa.\nLa proposta, presentata sempre in qualit\u00e0 di componente dell'Intergruppo Parlamentare per l'Innovazione, \u00e8 stata accolta dalla presidente Laura Boldrini e ha dato l'input alla messa a punto di un progetto pilota che riguarder\u00e0 le Commissioni Affari Sociali e Finanze\nL'iniziativa per la regolamentazione della prostituzione.\nNell'aprile 2015 promuove insieme alla senatrice Maria Spilabotte (Partito Democratico) un \"manifesto\" per regolamentare la prostituzione e superare la legge Merlin.\nIl manifesto, forte del sostegno di circa 100 parlamentari a iniziative legislative per la regolamentazione della prostituzione, prevede tra le priorit\u00e0 la lotta alla tratta e allo sfruttamento, il riconoscimento dell'attivit\u00e0 di prostituzione a livello contributivo, fiscale e previdenziale, il divieto di prostituirsi in luogo pubblico se non in zone indicate dai comuni e la possibilit\u00e0 di \"case aperte\" autogestite da chi intende prostituirsi.\nNon contempla dunque la riapertura delle case chiuse e considera dannoso un eventuale referendum abrogativo.\nL'iniziativa per la corretta informazione sull'olio di palma.\nInsieme ai colleghi Ilaria Capua, Salvatore Matarrese e Giovanni Monchiero, nel luglio 2015 presenta in Commissione Affari Sociali e Agricoltura a Montecitorio una risoluzione-verit\u00e0 sull'olio di palma che smonta le tesi denigratorie che vogliono quest'olio dannoso per la salute e per l'ambiente.\nLa risoluzione chiede al governo di impegnarsi per una corretta informazione sull'olio di palma e per una sostenibilit\u00e0 maggiore della produzione di quest'olio vegetale, con propriet\u00e0 nutrizionali simili al burro.\nL'iniziativa sui videogiochi violenti.\nNel febbraio 2015, in una lettera al presidente del Consiglio Matteo Renzi, ha sostenuto la necessit\u00e0 di una forte campagna di sensibilizzazione sui videogiochi violenti rivolta alle famiglie, convinto che \"non servano n\u00e9 nuove leggi, n\u00e9 l'ennesimo osservatorio sul tema\", ma solo una maggiore informazione. L'iniziativa \u00e8 stata condivisa con la collega Ilaria Capua e la Commissione Cultura di Montecitorio."}
{"id": "4449683", "revid": "106630170", "url": "https://it.wikipedia.org/wiki?curid=4449683", "title": "802.11ac", "text": ""}
{"id": "4449684", "revid": "124123", "url": "https://it.wikipedia.org/wiki?curid=4449684", "title": "Bertran d'Aurel", "text": "Biografia.\nBertran d'Aurel sembra essere stato un militare al servizio nell'armata dell'imperatore Federico II di Svevia, legato in amicizia con Guillem Figueira, il quale lo chiamava \"bel ami\".\nDella sua opera ci restano unicamente dieci versi di una \"cobla\" di un \"partimen\", in risposta a Figueira, nella quale fa riferimento ad Aimeric de Peguilhan, che nel suo soggiorno in Italia aveva ammassato un bel po' di ricchezza, cosa questa che turbava non poco il suo amico Figueiras; questi scrive all'amico una \"cobla\" dicendogli:\nAimeric risponde letteralmente per le rime con un'altra \"cobla\" indirizzata a Taurel, in cui riformula sarcasticamente la domanda: \"Bertran d'Aurel, se morisse Figueira l'indebitato, ditemi, a chi lascer\u00e0 il suo cuore ipocrita e traditore, ecc...\"\nTuttavia Bertran d'Aurel non prende la difesa di Figueira, allorch\u00e9 risponde a Peguilhan, dicendo..."}
{"id": "4449686", "revid": "124123", "url": "https://it.wikipedia.org/wiki?curid=4449686", "title": "Ignazio Angioni", "text": "Padre cagliaritano, operaio portuale, e madre ussanese, casalinga, \u00e8 il quinto di sette figli. Sposato, ha frequentato il liceo classico e conseguito la laurea in Giurisprudenza con una tesi sul Referendum Costituzionale."}
{"id": "4449690", "revid": "125057121", "url": "https://it.wikipedia.org/wiki?curid=4449690", "title": "Giuseppe Cucca", "text": "Biografia.\nNato a Bosa, nella provincia di Oristano, il 30 luglio 1957, diploma di Maturit\u00e0 Classica, laureato in Giurisprudenza. Avvocato Cassazionista, esercita a Nuoro, ove risiede. Ha ricoperto la carica di Consigliere dell'Ordine degli Avvocati, nonch\u00e9 quella di membro del Consiglio Nazionale di Federavvocati. \nAttivit\u00e0 politica.\nConsigliere comunale e regionale.\nAlle elezioni amministrative del 2000 viene eletto consigliere comunale a Nuoro tra le fila del Partito Popolare Italiano (PPI), diventando capogruppo PPI fino al 2005 sotto l'amministrazione di Mario Demuru Zidda.\nEletto nel 2004 nelle liste della Margherita al Consiglio Regionale della Sardegna nella XIII legislatura, \u00e8 stato componente della Giunta per il Regolamento, membro della Commissione Ottava (Cultura , Istruzione, Formazione, Sport), della Commissione prima (Autonomia, Riforme, enti locali, Statuto). Dal 2006 \u00e8 stato Presidente della Commissione terza (Bilancio e Programmazione). Nel 2009 \u00e8 stato rieletto nella XIV legislatura nelle liste del Partito Democratico ed \u00e8 stato Vicepresidente del Consiglio Regionale sino all'Ottobre 2011, nonch\u00e9 presidente della Giunta delle Elezioni e presidente della Commissione di verifica e componente della seconda commissione (diritti civili e politiche comunitarie) e della quinta commissione (Agricoltura, ambiente). \u00c8 stato eletto al Senato della Repubblica nella XVII Legislatura nella circoscrizione Sardegna.\nSenatore della Repubblica.\nAlle elezioni politiche del 2013 viene eletto senatore con il Partito Democratico. Dopo essere stato per qualche mese membro della Commissione Difesa, nel giugno 2013 entra a far parte della Commissione Giustizia.\nEgli ricopre inoltre la carica di capogruppo del PD nella Giunta delle elezioni e delle Immunit\u00e0 del Senato. Dal 30 aprile 2017 \u00e8 il segretario regionale del Partito Democratico della regione Sardegna.\nRisulta essere uno dei senatori pi\u00f9 presenti della XVII Legislatura, con un tasso di presenza del 99,43%.\nAlle elezioni politiche del 2018 viene rieletto senatore.\nA seguito della scissione del PD da parte del gruppo dei parlamentari \"renziani\", Cucca aderisce nel settembre 2019 a Italia Viva, il partito fondato da Matteo Renzi di stampo liberale e centrista, di cui l'11 novembre 2020 diventa vicepresidente del gruppo parlamentare Italia Viva-PSI a Palazzo Madama.\nProcedimenti giudiziari.\nPeculato: prima inchiesta.\nNell'ottobre 2013 Cucca viene indagato dalla Procura di Cagliari per peculato. Al senatore vengono contestate presunte spese illecite per circa 19 608 euro durante la XIII legislatura regionale (2004-2009).\nIl 10 dicembre 2016 il GIP archivia il caso e proscioglie Cucca dall'accusa.\nPeculato: seconda inchiesta.\nNel giugno 2014 Cucca \u00e8 nuovamente indagato per peculato per un'ulteriore presunta spesa illecita di circa 2 000 euro.\nIl 25 novembre 2015 il GIP archivia il caso."}
{"id": "4449691", "revid": "125284935", "url": "https://it.wikipedia.org/wiki?curid=4449691", "title": "Filippo Cortesi", "text": "Biografia.\nOriginario della diocesi di Cefal\u00f9, in Sicilia, dopo l'ordinazione sacerdotale, impartitagli il 18 dicembre 1899, intraprese il proprio servizio nel servizio diplomatico della Santa Sede.\nIl 13 giugno 1921 venne nominato da papa Benedetto XV nunzio apostolico in Venezuela e, al contempo, venne eletto arcivescovo della sede titolare di Sirace. Fu consacrato vescovo il 21 agosto dello stesso anno per le mani del cardinale Antonio Vico, cardinale vescovo di Porto-Santa Rufina (co-consacranti gli arcivescovi Pietro Fumasoni Biondi e Sebasti\u00e3o Leite de Vasconcellos). Il 19 ottobre 1926 venne trasferito alla nunziatura dell'Argentina, quindi, il 4 giugno 1936, divenne nunzio in Spagna durante la Seconda repubblica spagnola. Gi\u00e0 nel mese successivo, tuttavia, il paese iberico fu colpito dalla durissima Guerra civile, che costrinse la Santa Sede a privarsi di una effettiva rappresentanza diplomatica nel Paese. Fece ritorno, quindi, in Polonia, affrontando per\u00f2 il periodo altrettanto turbolento della Campagna di Polonia intrapresa dalla Germania di Adolf Hitler, della Seconda guerra mondiale e della successiva instaurazione della Repubblica Popolare di Polonia, di stampo sovietico.\nIn esilio dal 1939 mor\u00ec il 1\u00ba febbraio 1947 come ultimo Nunzio in Polonia prima dell'instaurazione dell'attuale Repubblica, nel 1989.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "4449692", "revid": "1305772", "url": "https://it.wikipedia.org/wiki?curid=4449692", "title": "Buscaglia", "text": ""}
{"id": "4449701", "revid": "1566286", "url": "https://it.wikipedia.org/wiki?curid=4449701", "title": "Hannele Lauri", "text": "Biografia.\n\u00c8 nata nella citt\u00e0 industriale di Tampere in Finlandia del sud da padre Arvi Markkula e madre Eine Markkula. La sua famiglia materna \u00e8 originaria di Carelia. Dopo aver studiato all'Accademia di Arte Drammatica Finlandese dal 1971 al 1975 cominc\u00eco la sua carriera professionale ai teatri municipali di Jyv\u00e4skyl\u00e4 e Turku. Dal 1983 \u00e8 legata al teatro municipale di Helsinki (Helsingin Kaupunginteatteri).\nDivent\u00f2 famosa grazie ai suoi recitazioni comiche nelle produzioni televisive di Spede Pasanen negli anni 1980. Continu\u00f2 a interpretare ruoli comici nelle seri televisive \"Hynttyyt yhteen\" (Una storia di due cugine che abitano insieme a Helsinki, 1991\u20131995) e \"Kuumia aaltoja\" (Storia comica di una donna vivendo la menopausa, 2003). Nelle seri drammatiche \"Ihmeidentekij\u00e4t\" (1996\u20131998) e \"Parhaat vuodet\" (2000) interpreta il ruolo di una dottoressa.\nTra i suoi primi lavori sul palcoscenico ci fu Ofelia. Negli anni successivi ha interpretato vari ruoli di protagonista, come quello di Salme Isola al dramma finlandese \"Iso vaalee\" (\"La grande bionda\"). Inoltre ha interpretato \"I monologhi della vagina\". Negli anni 2010 ha avuto ruoli secondari nei film finlandesi e continua a lavorare sul palcoscenico.\nVita privata.\nSi \u00e8 sposata con l'attore Hannu Lauri nel 1976, \u00e8 divorziata nel 1994. Hanno due figli."}
{"id": "4449704", "revid": "717966", "url": "https://it.wikipedia.org/wiki?curid=4449704", "title": "Ebraicit\u00e0", "text": ""}
{"id": "4449705", "revid": "599013", "url": "https://it.wikipedia.org/wiki?curid=4449705", "title": "Morten Larsen", "text": "Carriera.\nClub.\nLarsen gioc\u00f2 per lo Hj\u00f8rring, prima di trasferirsi all'Aalborg. Pass\u00f2 poi in prestito ai norvegesi dello Start, per cui debutt\u00f2 nell'Eliteserien in occasione del pareggio per 1-1 contro lo Stab\u00e6k. Torn\u00f2 poi all'Aalborg, prima di trasferirsi al Nordjylland. In seguito, gioc\u00f2 nuovamente allo Hj\u00f8rring, dove rimase fino al 2008 (fatta eccezione per una parentesi agli islandesi del Fuglafj\u00f8r\u00f0ur).\nNazionale.\nConta 4 presenze e una rete per la . Esord\u00ec il 1\u00ba giugno 2001, nella sconfitta per 3-4 contro la Repubblica Ceca Under-21, quando subentr\u00f2 a Peter L\u00f8venkrands. Realizz\u00f2 l'unico gol nella vittoria per 3-0 su ."}
{"id": "4449706", "revid": "287204", "url": "https://it.wikipedia.org/wiki?curid=4449706", "title": "Maschera Nera (personaggio)", "text": ""}
{"id": "4449707", "revid": "38120", "url": "https://it.wikipedia.org/wiki?curid=4449707", "title": "Maschera Nera", "text": ""}
{"id": "4449710", "revid": "599013", "url": "https://it.wikipedia.org/wiki?curid=4449710", "title": "The Destroyer", "text": ""}
{"id": "4449711", "revid": "599013", "url": "https://it.wikipedia.org/wiki?curid=4449711", "title": "Hans Palmquist", "text": "Carriera.\nClub.\nPalmquist gioc\u00f2 per l'Oskarshamns AIK, per poi passare al G\u00f6teborg. Successivamente, milit\u00f2 nelle file dell'H\u00e4cken dal 1988 al 1996. Terminata questa esperienza, fu in forza ai norvegesi del Moss, dove rimase fino al 2001."}
{"id": "4449713", "revid": "287204", "url": "https://it.wikipedia.org/wiki?curid=4449713", "title": "Mastermind (personaggio)", "text": ""}
{"id": "4449714", "revid": "287204", "url": "https://it.wikipedia.org/wiki?curid=4449714", "title": "Mastermind (Marvel Comics)", "text": ""}
{"id": "4449717", "revid": "767487", "url": "https://it.wikipedia.org/wiki?curid=4449717", "title": "The Destroyer (film 1915 Garwood)", "text": "The Destroyer \u00e8 un cortometraggio muto del 1915 diretto da William Garwood.\nProduzione.\nIl film fu prodotto dall'Independent Moving Pictures Co. of America (IMP).\nDistribuzione.\nDistribuito dall'Universal Film Manufacturing Company, usc\u00ec nelle sale cinematografiche USA l'8 marzo 1915."}
{"id": "4449723", "revid": "767487", "url": "https://it.wikipedia.org/wiki?curid=4449723", "title": "Diego de la Vega (calciatore)", "text": "Carriera.\nClub.\nLa carriera di de la Vega cominci\u00f2 con la maglia dell'Argentinos Juniors, per cui gioc\u00f2 21 partite nella Primera Divisi\u00f3n. Pass\u00f2 poi al Los Andes, prima di trasferirsi ai norvegesi del Bryne. Esord\u00ec nell'Eliteserien il 30 giugno 2002, subentrando a Trond Bj\u00f8rnsen nella sconfitta per 1-0 in casa del Lyn Oslo. Nel corso del 2003, fu ingaggiato dagli inglesi del Basingstoke Town, dove rimase fino al 2006. Torn\u00f2 poi in patria, per giocare prima al Deportivo Armenio e poi al San Telmo."}
{"id": "4449725", "revid": "686936", "url": "https://it.wikipedia.org/wiki?curid=4449725", "title": "Michael Bennett (giocatore di football americano 1985)", "text": "Carriera professionistica.\nSeattle Seahawks.\nBennett firm\u00f2 coi Seattle Seahawks dopo non essere stato scelto nel Draft NFL 2009 il 27 aprile 2009. La squadra inizialmente decise di schierarlo come defensive end sinistro ma durante il training camp fu spostato nel ruolo di tackle per sfruttare la sua abilit\u00e0 nei sack. Nel corso della pre-stagione, Bennett mise a segno 9 tackle e 2 sack, riuscendo a rientrare nei 53 uomini del roster di inizio stagione. Venne svincolato il 10 ottobre 2009 senza scendere in campo.\nTampa Bay Buccaneers.\nDue giorni dopo, Bennett firm\u00f2 con i Tampa Bay Buccaneers con cui disput\u00f2 7 partite con 3 tackle e un sack nella sua stagione da rookie. Nelle stagioni successive, Michael guadagn\u00f2 gradualmente spazio fino a diventare stabilmente titolare nella stagione 2012 complice l'infortunio di Gerald McCoy. In quell'annata, Bennett disput\u00f2 tutte le 16 partite dall'inizio, mettendo a segno 34 tackle e un primato personale di 9,0 sack.\nRitorno ai Seahawks.\nDopo essere diventato un free agent, Bennett il 14 marzo 2013 firm\u00f2 un contratto annuale del valore di 5 milioni di dollari facendo ritorno ai Seahawks. Il primo sack stagionale lo mise a segno nella settimana 2 su Colin Kaepernick nella netta vittoria sui San Francisco 49ers e altri 1,5 li fece registrare la settimana successiva contro i Jacksonville Jaguars. Nella settimana 7 contro i Cardinals Bennett mise a referto un sack su Carson Palmer.\nNella settimana 13, Bennett recuper\u00f2 un fumble forzato dal compagno Cliff Avril su Drew Brees ritornandolo per 22 yard in touchdown nella vittoria per 34-7 sui New Orleans Saints che consent\u00ec ai Seahawks di centrare matematicamente i playoff con quattro turni di anticipo. Due settimane dopo, i Seahawks batterono 23-0 i New York Giants al MetLife Stadium, la prima volta che la franchigia avversaria non riusc\u00ec a segnare alcun punto in casa dal settembre 1995. Michael concluse con una prova dominante composta da 4 tackle (di cui un \"tackle for loss\"), un sack e un fumble forzato su Eli Manning. La stagione regolare di Bennett si concluse guidando Seattle con 8,5 sack, oltre a 31 tackle e un fumble forzato giocando tutte le 16 partite, 3 delle quali come titolare.\nNel divisional round dei playoff, Bennett mise a segno un sack (condiviso) e forz\u00f2 due fumble nella vittoria sui Saints. La settimana successiva nella finale della NFC, i Seahawks in casa batterono gli odiati rivali di division dei 49ers qualificandosi per il secondo Super Bowl della loro storia. Bennett fu ancora un elemento importante della propria difesa mettendo a segno un sack, un fumble forzato e uno recuperato, ritornandolo per 17 yard.\nIl 2 febbraio 2014, nel Super Bowl XLVIII contro i Denver Broncos, Seattle domin\u00f2 dall'inizio alla fine della partita, vincendo per 43-8. Michael si laure\u00f2 campione NFL mettendo a segno 2 tackle in una gara in cui la difesa di Seattle annull\u00f2 l'attacco dei Broncos che nella stagione regolare aveva stabilito il record NFL per il maggior numero di punti segnati.\nAlla scadenza del proprio contratto annuale, il 10 marzo 2014 Bennett rifirm\u00f2 per altri quattro anni con Seattle malgrado il corteggiamento di diverse franchigie, tra cui i Chicago Bears del fratello Martellus. L'accordo fu del valore di 28,5 milioni di dollari complessivi, inclusi 16 milioni di dollari garantiti. Nella prima gara della nuova stagione, mise subito a segno un sack su Aaron Rodgers, forzando un fumble che diede luogo a una safety, contribuendo alla vittoria dei campioni in carica su Green Bay. Il 27 novembre, nella gara del Giorno del Ringraziamento, fece registrare il quinto sack stagionale su Colin Kaepernick coi Seahawks che interruppero una striscia di cinque sconfitte consecutive in casa dei 49ers. La sua stagione si chiuse guidando per il secondo anno consecutivo la squadra con 7,5 sack, oltre a 38 tackle e un fumble forzato, venendo inserito al 90\u00ba posto nel NFL Top 100, la classifica dei migliori cento giocatori della stagione. Nei playoff i Seahawks batterono i Panthers e i Packers, qualificandosi per il secondo Super Bowl consecutivo, perso per 28-24 contro i Patriots.\nNel settimo turno della stagione 2015, Bennett mise a segno un record in carriera di 3,5 sack nella vittoria sui 49ers al Levi's Stadium. Per questa prova fu premiato come miglior difensore della NFC della settimana. Con un sack su Johnny Manziel dei Browns nella settimana 15, giunse a quota 9,5 in stagione, un nuovo primato personale. Nella stessa gara forz\u00f2 anche un fumble. A fine anno, Bennett fu convocato per il primo Pro Bowl in carriera dopo avere guidato la squadra con 10 sack. Il 31 gennaio 2016, nel Pro Bowl alle Hawaii, Bennett mise a segno un tackle e un sack da 7 yard su Eli Manning, venendo premiato come MVP difensivo della manifestazione.\nNel 2016, Bennett fu convocato per il secondo Pro Bowl in carriera dopo avere fatto registrare 34 tackle e 5 sack malgrado l'avere perso cinque gare per infortunio. Un altro sack lo mise a segno su Matthew Stafford nella vittoria sui Detroit Lions per 26-6 nel primo turno di playoff. Nel 2017 Bennett fu convocato per il terzo Pro Bowl consecutivo al posto dell'infortunato Everson Griffen.\nPhiladelphia Eagles.\nIl 7 marzo 2018, Bennett fu scambiato assieme a una scelta del settimo giro del Draft NFL 2018 con i Philadelphia Eagles per una scelta del quinto giro e un altro giocatore.\nNew England Patriots.\nIl 14 marzo 2019 Bennett fu scambiato con i New England Patriots.\nDallas Cowboys.\nIl 24 ottobre 2019, Bennett fu ceduto ai Dallas Cowboys in cambio di una scelta del settimo giro del Draft 2021.\nIl 21 luglio 2020 Bennett annunci\u00f2 il suo ritiro dal football professionistico."}
{"id": "4449727", "revid": "446353", "url": "https://it.wikipedia.org/wiki?curid=4449727", "title": "Operazione Sansone", "text": ""}
{"id": "4449730", "revid": "1543377", "url": "https://it.wikipedia.org/wiki?curid=4449730", "title": "Ponte sullo stretto della Sonda", "text": "Il ponte sullo stretto della Sonda (lingua indonesiana: \"Jembatan Selat Sunda\"), \u00e8 un ponte stradale e ferroviario in fase di progettazione che dovrebbe attraversare lo stretto della Sonda, collegando le isole di Giava e di Sumatra, in Indonesia.\nLa sua costruzione, dopo la presentazione di diversi studi di fattibilt\u00e0, \u00e8 stata decisa dal governo indonesiano nel 2007 e si pensava che i lavori potessero iniziare nel 2012. Problemi di varia natura hanno per\u00f2 fatto s\u00ec che in marzo 2013 non sia ancora pronto il progetto definitivo. Si dovr\u00e0 tener conto tra l'altro che, analogamente al progettato ponte sullo stretto di Messina, l'area \u00e8 altamente sismica.\nIl progetto preliminare prevede una lunghezza totale di 27,3\u00a0km, suddivisa in cinque tratte:\nIn settembre 2011 il principale progettista, Wiratman Wangsadinata, ha valutato che la durata dei lavori sar\u00e0 di circa dieci anni.\nIn gennaio 2013 il ministro dei lavori pubblici indonesiano, Djoko Kirmanto, ha espresso l'opinione che, a causa del protrarsi delle discussioni governative sulle possibili soluzioni progettuali, l'inizio dei lavori dovr\u00e0 essere posticipato rispetto alla data inizialmente prevista del 2014. Si prevede quindi che l'opera potr\u00e0 essere ultimata non prima del 2024."}
{"id": "4449732", "revid": "767487", "url": "https://it.wikipedia.org/wiki?curid=4449732", "title": "Botvitus Nericius", "text": "Biografia.\nAlunno di Cristoforo Clavius al Collegio Romano, dopo gli studi ritorn\u00f2 in Svezia per entrare al servizio di Sigismondo III. Tra il 1580 e il 1586 si trasfer\u00ec a Madrid come emissario di Sigismondo, per rafforzare l'alleanza tra la Spagna e la Svezia contro la Danimarca. Nella capitale iberica entr\u00f2 alla corte di Filippo II.\nDi lui si conserva uno scambio epistolare con Cristoforo Clavius. L'ultima lettera porta la data del 1599."}
{"id": "4449740", "revid": "124123", "url": "https://it.wikipedia.org/wiki?curid=4449740", "title": "James Duff, IV conte di Fife", "text": "Biografia.\nEra il figlio di Alexander Duff, III conte di Fife, e di sua moglie, Mary Skene. Studi\u00f2 a Edimburgo.\nIl 9 settembre 1799 spos\u00f2 lady Mary Manners, figlia di John Manners e Louisa Tollemache, contessa di Dysart. Non ebbero figli.\nNel 1808, si arruol\u00f2 volontario nella guerra contro Napoleone in Spagna. Ha servito con grande distinzione nella battaglia di Talavera, dove \u00e8 stato gravemente ferito nel tentativo di radunare i fuggitivi spagnoli. Nel 1809 \u00e8 diventato visconte Macduff, sull'adesione del padre per la contea irlandese di Fife, ma egli continu\u00f2 a servire in Spagna, ed \u00e8 stato presente durante la difesa di Cadice contro il maresciallo Victor, ed \u00e8 stato ancora una volta gravemente ferito durante l'attacco al Fort Matagorda, nel 1810. Il 17 aprile 1811 succedette al padre come quarto conte di Fife e come Lord luogotenente di Banffshire, torn\u00f2 in Gran Bretagna, dopo essere stato nominato cavaliere dell'ordine di San Ferdinando. Fu deputato per Banffshire nel 1818.\nVenne creato pari del Regno Unito come Lord Fife, il 27 aprile 1827, anno in cui \u00e8 stato nominato cavaliere del Cardo.\nMor\u00ec il 9 marzo 1857, all'et\u00e0 di 80 anni."}
{"id": "4449741", "revid": "38120", "url": "https://it.wikipedia.org/wiki?curid=4449741", "title": "MU-MIMO", "text": "Nelle telecomunicazioni, MIMO multi-utente (MU-MIMO o multi-user MIMO) \u00e8 una parte avanzata di MIMO (multiple-input and multiple-output), tecnologie che sfruttano la disponibilit\u00e0 di pi\u00f9 terminali radio indipendenti al fine di migliorare le capacit\u00e0 di comunicazione di ogni singolo terminale. Al contrario, il single-user MIMO sfrutta solamente l'accesso ad antenne multiple che sono fisicamente connesse ad ogni singolo terminale. Il MIMO multi-utente pu\u00f2 essere visto come un concetto esteso di space division multiple access (SDMA) (in italiano \"accesso multiplo a suddivisione di spazio\" ) che permette ad un terminale di ricevere o trasmettere segnali da e verso utenti multipli nella stessa banda simultaneamente."}
{"id": "4449743", "revid": "10137", "url": "https://it.wikipedia.org/wiki?curid=4449743", "title": "Shadal", "text": ""}
{"id": "4449746", "revid": "125056657", "url": "https://it.wikipedia.org/wiki?curid=4449746", "title": "Monte Cava", "text": "Monte Cava \u00e8 un rilievo dell'Appennino centrale abruzzese che si trova tra il Lazio e l'Abruzzo, tra la provincia di Rieti e la provincia dell'Aquila, tra il comune di Borgorose e quello di Tornimparte. Forma assieme a Monte San Rocco l'omonimo gruppo montuoso."}
{"id": "4449749", "revid": "767487", "url": "https://it.wikipedia.org/wiki?curid=4449749", "title": "The Walrus", "text": "I The Walrus sono un gruppo musicale italiano, formatosi a Livorno nel 2005.\nStoria.\nGli esordi.\nGiorgio Mannucci, Francesco Pellegrini e Dario Solazzi si conoscono a scuola e, insieme ad Alessio Carnemolla, condividono la passione per la musica che li porter\u00e0 a formare una band nel 2005. Con il nome iniziale di Unit\u00e0 3 partecipano ad alcune selezioni di Italia Wave Toscana. Successivamente cambiano il nome del gruppo in The Walrus, ispirati dal noto brano dei Beatles (\"I Am the Walrus\") presente nel disco \"Magical Mystery Tour\" del 1967. Nel novembre 2007 entra nella formazione Marta Bardi alla voce e tastiere.\nGli album.\nIl 28 novembre 2008 pubblicano con Garrincha Dischi/Tomobiki Music l'album d'esordio \"Never Leave Behind Feeling Always Like a Child\" cantato in lingua inglese. L'artwork \u00e8 realizzato da Michael Rotondi. Nel luglio dell'anno successivo si esibiscono all\u2019Italia Wave Love Festival.\nNel 2011 realizzano una cover del brano \"Mare mare\" di Luca Carboni, che viene inclusa nella compilation \"Cantanovanta\" pubblicata dalla Garrincha Dischi.\nIl 27 gennaio 2012 viene distribuito il secondo album, e primo interamente in italiano, dal titolo \"Hanno ucciso un robot\" (Garrincha Dischi/Distribuzione Venus). L'album \u00e8 stato prodotto, registrato e missato da Lorenzo Ori presso il Loz Studio di Bologna, masterizzato da Giovanni Versari, e la copertina \u00e8 opera di Francesca Lombardo. Il singolo \"Signorina delirio\" \u00e8 stato selezionato tra centinaia e andato in onda nella trasmissione \"London Live 2.0\" su Rai Due."}
{"id": "4449750", "revid": "22475", "url": "https://it.wikipedia.org/wiki?curid=4449750", "title": "Glauconycteris alboguttata", "text": "Glauconycteris alboguttata () \u00e8 un pipistrello della famiglia dei Vespertilionidi diffuso nell'Africa centrale.\nDescrizione.\nDimensioni.\nPipistrello di piccole dimensioni, con la lunghezza totale tra 93 e 101\u00a0mm, la lunghezza dell'avambraccio tra 38 e 42\u00a0mm, la lunghezza della coda tra 42 e 46\u00a0mm, la lunghezza del piede tra 8 e 9\u00a0mm, la lunghezza delle orecchie tra 12 e 14\u00a0mm e un peso fino a 9,5\u00a0g.\nAspetto.\nLa pelliccia \u00e8 soffice. Le parti dorsali sono nero-brunastre, con delle macchie bianche sulle spalle e delle strisce bianche lungo i fianchi, mentre le parti ventrali sono leggermente pi\u00f9 chiare. Il muso \u00e8 corto, largo, piatto, privo di peli e biancastro. Gli occhi sono molto piccoli. Le orecchie sono relativamente piccole, arrotondate, marroni chiare con i bordi pi\u00f9 chiari, con un lungo lobo triangolare alla base del margine interno e con l'antitrago semicircolare che si estende attraverso un altro lobo carnoso sul labbro inferiore all'angolo posteriore del muso. Le membrane alari sono bruno-nerastre, con i margini esterni biancastri, l'avambraccio e le dita marroni chiare sopra e bianche sotto. La coda \u00e8 lunga ed inclusa completamente nell'ampio uropatagio.\nBiologia.\nAlimentazione.\nSi nutre di insetti.\nDistribuzione e habitat.\nQuesta specie \u00e8 diffusa nel Camerun sud-occidentale e in quattro localit\u00e0 della Repubblica Democratica del Congo settentrionale.\nVive nelle foreste umide tropicali di pianura.\nStato di conservazione.\nLa IUCN Red List, considerato il vasto areale, l'habitat disponibile esteso e la popolazione presumibilmente numerosa, classifica \"G.alboguttata\" come specie a rischio minimo (LC)."}
{"id": "4449753", "revid": "767487", "url": "https://it.wikipedia.org/wiki?curid=4449753", "title": "Alexander Duff, III conte di Fife", "text": "Biografia.\nEra il figlio di William Duff, I conte di Fife, e di sua moglie, Jean Grant.\nMatrimonio.\nSpos\u00f2, il 17 agosto 1775, Mary Skene, figlia di George Skene, XVIII di Skene. Ebbero sei figli:\nMorte.\nMor\u00ec il 17 aprile 1811, all'et\u00e0 di 79 anni a Duff House, Banffshire."}
{"id": "4449754", "revid": "1573940", "url": "https://it.wikipedia.org/wiki?curid=4449754", "title": "Glauconycteris curryae", "text": "Glauconycteris curryae () \u00e8 un pipistrello della famiglia dei Vespertilionidi diffuso nell'Africa centrale.\nDescrizione.\nDimensioni.\nPipistrello di piccole dimensioni, con la lunghezza totale tra 75 e 85\u00a0mm, la lunghezza dell'avambraccio tra 34 e 38\u00a0mm, la lunghezza della coda tra 75 e 85\u00a0mm, la lunghezza del piede tra 6 e 8\u00a0mm, la lunghezza delle orecchie tra 11 e 12\u00a0mm e un peso fino a 5\u00a0g.\nAspetto.\nLa pelliccia \u00e8 densa. Le parti dorsali variano dal bruno-grigiastro al bruno-rossastro, con la testa e le spalle leggermente pi\u00f9 chiare, mentre le parti ventrali sono pi\u00f9 chiare. Il muso \u00e8 corto, largo e piatto. Le orecchie sono relativamente corte, arrotondate, con un lobo rotondo alla base del margine interno e con l'antitrago che si estende attraverso un altro lobo carnoso sul labbro inferiore all'angolo posteriore del muso. Il trago ha la punta arrotondata, i margini diritti e un piccolo lobo triangolare alla base di quello posteriore. Le membrane alari sono marroni scure e prive di venature. La coda \u00e8 lunga ed inclusa completamente nell'ampio uropatagio.\nBiologia.\nAlimentazione.\nSi nutre di insetti.\nDistribuzione e habitat.\nQuesta specie \u00e8 diffusa nel Camerun sud-occidentale e in una localit\u00e0 della Repubblica Democratica del Congo centro-settentrionale.\nVive nelle foreste pluviali in prossimit\u00e0 di corsi e specchi d'acqua.\nStato di conservazione.\nLa IUCN Red List, considerato che questa specie \u00e8 stata scoperta recentemente e ci sono poche informazioni circa il suo areale, lo stato della popolazione, le eventuali minacce e i requisiti ecologici, classifica \"G.curryae\" come specie con dati insufficienti (DD)."}
{"id": "4449756", "revid": "15756", "url": "https://it.wikipedia.org/wiki?curid=4449756", "title": "Glauconycteris kenyacola", "text": "Glauconycteris kenyacola () \u00e8 un pipistrello della famiglia dei Vespertilionidi endemico del Kenya.\nDescrizione.\nDimensioni.\nPipistrello di piccole dimensioni, con la lunghezza della testa e del corpo di 98\u00a0mm, la lunghezza dell'avambraccio di 41\u00a0mm, la lunghezza della coda di 49\u00a0mm, la lunghezza del piede di 10\u00a0mm, la lunghezza delle orecchie di 13\u00a0mm e un peso fino a 7\u00a0g.\nAspetto.\nLa pelliccia \u00e8 soffice e densa. Le parti dorsali sono bruno-grigiastre, con la testa e le spalle pi\u00f9 chiare, mentre le parti ventrali sono pi\u00f9 chiare. Sono presenti dei ciuffi di peli bianchi sul naso, una larga banda bianca che si estende dall'antitrago alla base dell'orecchio e una macchia bianca dietro ognuno di essi. Gli occhi sono piccoli. Le orecchie sono di dimensioni normali, arrotondate, con un lobo alla base del margine interno e con l'antitrago che si estende attraverso un altro lobo carnoso sul labbro inferiore all'angolo posteriore del muso. Le membrane alari sono giallo-brunastre chiare con una leggera venatura, mentre le membrane sopra le ossa alari, le zampe posteriori e la coda sono bruno-nerastre. La coda \u00e8 lunga ed inclusa completamente nell'ampio uropatagio, il quale \u00e8 leggermente pi\u00f9 scuro delle ali.\nBiologia.\nAlimentazione.\nSi nutre di insetti.\nDistribuzione e habitat.\nQuesta specie \u00e8 conosciuta soltanto da un individuo femmina catturato lungo le coste del Kenya.\nVive nelle foreste a mosaico costiere.\nStato di conservazione.\nLa IUCN Red List, considerata la mancanza di informazioni recenti sull'areale, i requisiti ecologici, le minacce e lo stato di conservazione, classifica \"G.kenyacola\" come specie con dati insufficienti (DD)."}
{"id": "4449757", "revid": "1573940", "url": "https://it.wikipedia.org/wiki?curid=4449757", "title": "Glauconycteris machadoi", "text": "Glauconycteris machadoi () \u00e8 un pipistrello della famiglia dei Vespertilionidi endemico dell'Angola.\nDescrizione.\nDimensioni.\nPipistrello di piccole dimensioni, con la lunghezza della testa e del corpo di 105\u00a0mm, la lunghezza dell'avambraccio di 46\u00a0mm, la lunghezza della coda di 48\u00a0mm, la lunghezza del piede di 8,5\u00a0mm e la lunghezza delle orecchie di 13\u00a0mm.\nAspetto.\nLa pelliccia \u00e8 arruffata e setosa. Le parti dorsali sono marrone scuro, pi\u00f9 chiare sul collo e distintamente pi\u00f9 scure sulla testa ed il muso, mentre le parti ventrali sono crema-grigiastre, con il mento, le labbra e la gola cosparse di peli bruno-grigiastri chiari. Gli occhi sono molto piccoli. Le orecchie sono arrotondate e con l'antitrago che si estende attraverso un altro lobo carnoso sul labbro inferiore all'angolo posteriore del muso. Le membrane alari sono semi-trasparenti, marroni chiare, con una vistosa venatura e con la porzione sopra le ossa alari bruno-rossastro scuro. La coda \u00e8 lunga ed inclusa completamente nell'ampio uropatagio.\nBiologia.\nAlimentazione.\nSi nutre di insetti.\nDistribuzione e habitat.\nQuesta specie \u00e8 conosciuta soltanto da un individuo femmina catturato nell'Angola centro-orientale.\nVive nei boschi di Miombo dominati da alberi del genere \"Brachystegia\" e \"Julbernardia\".\nStato di conservazione.\nLa IUCN Red List, considerata la mancanza di informazioni recenti sull'areale, i requisiti ecologici, le minacce e lo stato di conservazione, classifica \"G.machadoi\" come specie con dati insufficienti (DD)."}
{"id": "4449759", "revid": "124618377", "url": "https://it.wikipedia.org/wiki?curid=4449759", "title": "Magda Culotta", "text": "Biografia.\nAlle elezioni amministrative del 2010 viene eletta sindaca di Pollina nella lista \"Democrazia, progresso e libert\u00e0\", a soli 25 anni, diventando in quel momento il sindaco pi\u00f9 giovane in carica in Sicilia.\nNel dicembre 2012 si candida alle primarie per i candidati al Parlamento del PD nella provincia di Palermo, ottenendo con 3.036 preferenze il primo posto tra i candidati. La direzione nazionale del PD la candida alla seconda posizione della lista del Partito Democratico nella circoscrizione Sicilia 1, dietro al Segretario Nazionale del PD e capo della coalizione Pier Luigi Bersani.\nAlle elezioni politiche del 2013 viene eletta alla Camera dei deputati nella lista del Partito Democratico nella Circoscrizione Sicilia 1.\nIn occasione delle elezioni amministrative del 31 maggio-1\u00ba giugno 2015 Magda Culotta viene riconfermata Sindaco di Pollina.\nVita privata.\n\u00c8 figlia di Antonio, operaio e Adele, assistente scolastico. Ha due fratelli, Giovanni ed Enrico. Sposata con Michele Vinci, ha una figlia nata nel 2015, Lara.\nAttivit\u00e0 politica.\nInizia la sua esperienza nel Partito Democratico, proprio con l'esperienza di candidato sindaco nel 2010.\nMembro dell'Area Dem in Sicilia e dei \"Giovani Turchi.\" I riferimenti politici di area sono Antonello Cracolici e Maurizio Martina. Dal 2017 \u00e8 entrata nella maggioranza che sostiene Matteo Renzi.\n\u00c8 membro della Direzione Nazionale e Regionale.\nTemi.\nIl contrasto alla privatizzazione dell'acqua \u00e8 la battaglia politica che l'ha portata a condurre un'azione, anche da sindaco, che nel 2015 ha ottenuto il risultato della ripubblicizzazione del servizio nel suo Comune.\nIl contrasto all'emigrazione e allo spopolamento delle aree interne, che ha portato le Madonie (suo territorio di provenienza) ad essere area prototipale per la SNAI (\"Strategia nazionale per le aree interne\"). Iniziativa che favorir\u00e0 nuove misure di sviluppo e ripopolamento delle aree depresse al fine di garantire ai piccoli comuni non solo la sopravvivenza ma anche un nuovo sviluppo."}
{"id": "4449760", "revid": "287204", "url": "https://it.wikipedia.org/wiki?curid=4449760", "title": "Raio (fiume)", "text": "Il fiume Raio \u00e8 un affluente di destra del fiume Aterno-Pescara.\nDescrizione.\nNasce alle pendici del gruppo montuoso Monte San Rocco-Monte Cava, vicino al confine tra Abruzzo e Lazio, ad un'altitudine di circa 1450 m s.l.m.. Ridiscende quindi la valle di Tornimparte da sud a nord, costeggiando l'autostrada A24 e venendo ingrossato da numerosi torrenti affluenti, tra cui il \"torrente Rio\" proveniente dalla vallata di Lucoli ed entra nella conca aquilana presso Sassa. Qui ruota il suo corso dirigendosi verso est, attraversa il nucleo commerciale ed industriale di Pile, ad ovest della citt\u00e0 dell'Aquila, e si immette nell'Aterno.\nIl bacino del Raio ha una superficie di circa 230 km\u00b2, interamente compresi nella provincia dell'Aquila tra i territori di Tornimparte, Scoppito, Lucoli e L'Aquila, ed \u00e8 caratterizzato da elevate pendenze e da una bassa permeabilit\u00e0 del suolo. \u00c8 quindi, con il Sagittario, il principale responsabile degli eventi di piena dell'Aterno-Pescara; la zona di maggiore criticit\u00e0 \u00e8 presso il nucleo commerciale ed industriale di Pile appena a monte della confluenza del Raio con l'Aterno. Un evento alluvionale con queste caratteristiche si \u00e8 verificato nel dicembre 2010."}
{"id": "4449763", "revid": "1265762", "url": "https://it.wikipedia.org/wiki?curid=4449763", "title": "Wissenschaft des Judentums", "text": "La Wissenschaft des Judentums (Scienza del Giudaismo) \u00e8 un movimento fondato a Berlino nel 1819 da Leopold Zunz. Altri rappresentanti sono Eduard Gans, Heinrich Graetz, Moritz Steinschneider e Leo Baeck.\nScopo.\nIspirata dalle idee espresse dall'Haskalah e dalla spinta filosofica di Moses Mendelssohn, la \"Scienza del Giudaismo\" propone uno studio critico della cultura ebraica, integrando un approccio storico e scientifico che ne definisca i caratteri identitari. Le finalit\u00e0 del movimento sono rivolte all'integrazione degli ebrei nella societ\u00e0 moderna (in particolare quella tedesca), alla rigenerazione del Giudaismo e all'emancipazione civile."}
{"id": "4449766", "revid": "10137", "url": "https://it.wikipedia.org/wiki?curid=4449766", "title": "Scienza del Giudaismo", "text": ""}
{"id": "4449767", "revid": "10137", "url": "https://it.wikipedia.org/wiki?curid=4449767", "title": "Scienza del giudaismo", "text": ""}
{"id": "4449768", "revid": "10137", "url": "https://it.wikipedia.org/wiki?curid=4449768", "title": "Scienza dell'ebraismo", "text": ""}
{"id": "4449769", "revid": "10137", "url": "https://it.wikipedia.org/wiki?curid=4449769", "title": "Scienza dell'Ebraismo", "text": ""}
{"id": "4449771", "revid": "298229", "url": "https://it.wikipedia.org/wiki?curid=4449771", "title": "Nazionale junior di curling femminile dell'Italia", "text": "La squadra nazionale italiana junior di curling \u00e8 composta annualmente da una selezione tra gli atleti di curling di categoria junior (di et\u00e0 inferiore o uguale a ventun anni) che partecipano al Campionato italiano junior della stessa stagione. La squadra viene scelta da un tecnico federale o si decide tramite un challeng di pi\u00f9 squadre.\nLa nazionale \u00e8 coordinata dalla Federazione Italiana Sport del Ghiaccio (FISG) e partecipa annualmente a tutti gli appuntamenti che la World Curling Federation organizza e a cui l'Italia \u00e8 qualificata. Gli eventi preposti per la stagione normalmente sono il Challenge europeo junior, che permetteranno alla squadra vincitrice di partecipare al Campionato mondiale junior di curling, e le diverse tappe del World Junior Curling Tour-Europa (WJCT-E), competizione aperta alle singole squadre dei club.\nIl miglior risultato ottenuto dalla squadra italiana junior femminile di curling \u00e8 un terzo posto al Campionato mondiale junior di curling, ottenuto nel 2003. La squadra capitanata dall'olimpionica Diana Gaspari vinse la finale del terzo posto contro la squadra svedese. Oltre alla Gaspari la squadra era composta da Arianna Lorenzi, Rosa Pompanin, Lucrezia Ferrando e Anna Ghiretti\nSquadre e Risultati.\nNAZIONALE JUNIOR FEMMINILE"}
{"id": "4449772", "revid": "1833487", "url": "https://it.wikipedia.org/wiki?curid=4449772", "title": "Franco Ribaudo", "text": "Biografia.\nDopo aver militato da giovane nella FGCI, entra a far parte della CGIL della provincia di Palermo.\nNel 1994 diviene consigliere della provincia di Palermo per la lista Alleanza dei Progressisti.\nAlle elezioni amministrative del 2008 viene eletto Sindaco di Marineo.\nNel dicembre 2012 si candida alle primarie per i candidati al Parlamento del PD nella provincia di Palermo, ottenendo con 2139 preferenze il quarto posto tra i candidati. La direzione nazionale del PD lo candida alla nona posizione della lista del Partito Democratico nella circoscrizione Sicilia 1.\nAlle elezioni politiche del 2013 viene eletto alla Camera dei deputati nella lista del Partito Democratico nella Circoscrizione Sicilia 1.\nNon ricandidato alle Politiche del 2018, nello stesso anno \u00e8 eletto per la seconda volta Sindaco di Marineo."}
{"id": "4449774", "revid": "6923", "url": "https://it.wikipedia.org/wiki?curid=4449774", "title": "Sangiang", "text": "Sangiang \u00e8 un'isola dell'Indonesia nello stretto della Sonda, situata circa a met\u00e0 strada tra le isole di Giava e di Sumatra. Amministrativamente fa parte della provincia di Banten, appartenente a Giava.\nHa una superficie di 528 ettari (5,28\u00a0km\u00b2) e dal 1993 \u00e8 una Riserva Naturale dello Stato.\nIl ponte sullo stretto della Sonda, in fase di progettazione, prevede l'attraversamento di questa isola."}
{"id": "4449776", "revid": "339392", "url": "https://it.wikipedia.org/wiki?curid=4449776", "title": "Ion (personaggio)", "text": ""}
{"id": "4449780", "revid": "287204", "url": "https://it.wikipedia.org/wiki?curid=4449780", "title": "Hitman (personaggio)", "text": ""}
{"id": "4449783", "revid": "287204", "url": "https://it.wikipedia.org/wiki?curid=4449783", "title": "Magenta (personaggio)", "text": ""}
{"id": "4449785", "revid": "287204", "url": "https://it.wikipedia.org/wiki?curid=4449785", "title": "Lilith (personaggio)", "text": ""}
{"id": "4449787", "revid": "38120", "url": "https://it.wikipedia.org/wiki?curid=4449787", "title": "Kako (personaggio)", "text": ""}
{"id": "4449788", "revid": "2043462", "url": "https://it.wikipedia.org/wiki?curid=4449788", "title": "Alexander Duff, I duca di Fife", "text": "Biografia.\nEra il figlio di James Duff, V conte di Fife (un nipote del III conte Fife ed erede di suo zio, il IV conte Fife) e di sua moglie, Lady Agnes Hay, seconda figlia del XVIII conte di Erroll e di Lady Elizabeth FitzClarence (una figlia illegittima di Guglielmo IV). Studi\u00f2 a Eton.\nCarriera politica e diplomatica.\nFu deputato per la Elginshire e Nairnshire (1874-1879). Il 7 agosto 1879, successe al padre, nel pari dell'Irlanda (e come barone Skene nel pari del Regno Unito, titolo che gli diede un posto nella Camera dei lord). Ha servito sotto William Ewart Gladstone, come il capitano del Corpo parlamentare di Lords-at-Arms (1880-1881), e serv\u00ec in missione speciale diplomatica il re di Sassonia nel 1882. \u00c8 stato anche Lord luogotenente di Elginshire (1872-1902). Nel 1885, la regina Vittoria lo cre\u00f2 conte di Fife nel pari del Regno Unito.\nMatrimonio.\nSpos\u00f2, il 27 luglio 1889, la principessa reale Luisa, la figlia maggiore dell'allora Principe e Principessa del Galles, nella cappella privata di Buckingham Palace. La coppia era cugini di terzo grado, in quanto discendenti di Giorgio III. Due giorni dopo il matrimonio, la regina lo nomin\u00f2 Duca di Fife e Marchese di Macduff, nella contea di Banff, nei pari del Regno Unito.\nLa coppia ebbe tre figli:\nMorte.\nNel dicembre del 1911, durante la navigazione verso l'Egitto sulla \"SS Delhi\", il duca e la sua famiglia si inabiss\u00f2 al largo della costa del Marocco. Anche se n\u00e9 usc\u00ec illeso, il duca si ammal\u00f2 di pleurite, probabilmente contratta a seguito del naufragio. Mor\u00ec a Assuan, in Egitto, il 29 gennaio 1912, e la sua figlia maggiore, la principessa Alexandra, le successe al ducato, diventando la duchessa di Fife e la contessa di Macduff nel suo pieno diritto. Il Duca \u00e8 stato sepolto nella cappella privata, del mausoleo Mar Lodge, a Braemar, nell'Aberdeenshire."}
{"id": "4449790", "revid": "632536", "url": "https://it.wikipedia.org/wiki?curid=4449790", "title": "Vittorio Cramer", "text": "Biografia.\nAssunto come annunciatore presso la radio EIAR di Roma alla fine degli anni '30, aveva una voce inconfondibile, la cui enfasi ricorda la lettura dei bollettini di guerra. Svolse anche l'attivit\u00e0 di lettura dei commenti a documentari e film. Dal 1941 al 1943 leggeva alle ore 13 il Bollettino ufficiale del Quartier Generale delle Forze Armate, sullo stato dei fronti interessati dai militari italiani.\nHa svolto anche diverse attivit\u00e0 di doppiatore in italiano, quasi esclusivamente come narratore (ad esempio ne \"La guerra dei mondi\"), ma anche in tedesco per i ruoli di militari germanici. \u00c8 stato saltuariamente scritturato anche come attore cinematografico, radiofonico e televisivo.\nE' morto il 29 luglio 1974 al Policlinico Umberto I di Roma, dove era ricoverato per un male incurabile. E' sepolto al Cimitero Verano."}
{"id": "4449794", "revid": "4252", "url": "https://it.wikipedia.org/wiki?curid=4449794", "title": "Film musical", "text": ""}
{"id": "4449797", "revid": "18323", "url": "https://it.wikipedia.org/wiki?curid=4449797", "title": "Museo archeologico virtuale", "text": "Il museo archeologico virtuale, conosciuto anche con l'acronimo di \"MAV\", \u00e8 un museo di tipo archeologico-virtuale, ubicato ad Ercolano, a pochi passi degli scavi archeologici, che racconta la vita delle citt\u00e0 romane ai piedi del Vesuvio, poco prima dell'eruzione del 79: si tratta, nel suo genere, di uno dei pi\u00f9 importanti al mondo.\nStoria e descrizione.\nLa nascita del museo risale al 2003, quando venne firmato il protocollo d'intesa per il restauro dell'ex plesso scolastico Iaccarino, da destinare appunto a sede museale: i lavori iniziarono nel 2005 e la struttura venne inaugurata l'8 luglio 2008; con una superficie di circa cinquemila metri quadrati, suddivisa in tre livelli, nei primi due anni \u00e8 stato visitato da oltre duecentomila visitatori, diventando il museo pi\u00f9 visto della Campania, superando sia quello archeologico nazionale che quello di Capodimonte a Napoli.\nL'obiettivo principale del museo \u00e8 quello di far scoprire la realt\u00e0 della vita quotidiana di tutte quelle citt\u00e0 che sorgevano alle falde del Vesuvio e che furono distrutte dalla sua furia eruttiva nel 79: mancano al suo interno reperti, basando la visita esclusivamente mediante tecniche di ricostruzioni tridimensionali, effetti multisensoriali, libri virtuali, ologrammi e multiproiezioni sincronizzate, per un totale di settanta installazioni. Un tavolo interattivo, coadiuvato da suoni di voci e grida da mercato, illustra gli usi e costumi della popolazione ercolanense, mentre riproduzioni grafiche permettono di osservare la Villa dei Papiri e la sua ricca biblioteca ed il Foro e la \"Schola Armaturarum\" di Pompei, ultima sala del museo ad essere inaugurata nel dicembre 2010. La ricostruzione del Teatro di Ercolano, ancora sepolto sotto una coltre di tufo ed esplorato tramite cunicoli in epoca borbonica, \u00e8 affidata ad un video wall, un sistema audio ad alta definizione ed un modellino in scala 1:1000: le stesse tecniche vengono utilizzate anche per la ricostruzione delle terme; in un ambiente tridimensionale, chiamato \"cave\", \u00e8 possibile osservare la ricostruzione di case e giardini non solo di Pompei ed Ercolano, ma anche di Stabiae, Baia e Capri. Il museo \u00e8 dotato inoltre di una galleria, di circa millecinquecento metri quadrati, dove oltre allo svolgimento di mostre ed eventi, ospita anche una sala di proiezione con uno schermo di ventisei metri e tecnologia 3D, nella quale viene riprodotta l'eruzione del Vesuvio del 79, con l'aggiunta di una piattaforma vibrante per la simulazione di terremoti. La struttura si completa con un auditorium di trecento posti, dotato di uno schermo di dieci metri di lunghezza."}
{"id": "4449801", "revid": "1543377", "url": "https://it.wikipedia.org/wiki?curid=4449801", "title": "Cycas aenigma", "text": "Cycas aenigma \u00e8 una pianta appartenente alla famiglia delle Cycadaceae endemica delle Filippine.\nDescrizione.\n\u00c8 una cicade con fusto eretto, alto 0,5\u20134\u00a0m e con diametro di 20\u201325\u00a0cm.\nLe foglie, di colore verde chiaro brillante, lunghe 200\u2013290\u00a0cm, sono disposte a corona all'apice del fusto e sono rette da un picciolo lungo 40\u201360\u00a0cm, glabro, spinescente; ogni foglia \u00e8 composta da 150-190 paia di foglioline lanceolate, con margine intero, lunghe mediamente 30\u201334\u00a0cm.\n\u00c8 una specie dioica con esemplari maschili che presentano coni ovoidali, lunghi circa 34\u00a0cm e larghi 16\u00a0cm, di colore dal crema al verde, ed esemplari femminili con macrosporofilli tomentosi di colore bruno, lunghi 36\u201340\u00a0cm, con margine spinescente, ciascuno recante da 4 a 6 ovuli glabri.\nDistribuzione e habitat.\nL'esatto areale di questa specie non \u00e8 noto. Essa \u00e8 stata descritta a partire da un esemplare coltivato nella citt\u00e0 di Puerto Princesa sull'isola di Palawan, la cui origine non \u00e8 nota.\nConservazione.\nLa mancanza di informazioni certe sull'areale della specie e sulla entit\u00e0 della popolazione in natura non consente di formulare giudizi sul reale stato di conservazione di \"C. aenigma\"."}
{"id": "4449810", "revid": "1543377", "url": "https://it.wikipedia.org/wiki?curid=4449810", "title": "Cycas saxatilis", "text": "Cycas saxatilis \u00e8 una pianta appartenente alla famiglia delle Cycadaceae endemica delle Filippine.\nDescrizione.\n\u00c8 una cicade con fusto eretto o decombente, alto sino a 4 m e con diametro di 20-25 cm.\nLe foglie, pennate, lunghe 160\u2013190\u00a0cm, di colore verde brillante, sono disposte a corona all'apice del fusto, sorrette da un picciolo spinoso lungo 40\u201360 cm; ogni foglia \u00e8 composta da numerose paia di foglioline lanceolate, con margine intero, lunghe mediamente 22-34\u00a0cm, inserite sul rachide con un angolo di 50\u201375\u00b0.\n\u00c8 una specie dioica con esemplari maschili che presentano coni fusiformi, lunghi circa 50\u00a0cm e larghi 5\u00a0cm, di colore dal crema al verde; manca una descrizione degli esemplari femminili.\nDistribuzione e habitat.\nL'areale di questa specie \u00e8 ristretto al massiccio calcareo di monte St. Pauls nell'isola di Palawan (Filippine).\nCresce nelle fessure delle pareti calcaree.\nConservazione.\nLa \"IUCN Red List\" classifica \"C. saxatilis\" come specie vulnerabile.\nLa specie \u00e8 inserita nella Appendice I della \"Convention on International Trade of Endangered Species\" (CITES)"}
{"id": "4449817", "revid": "92723", "url": "https://it.wikipedia.org/wiki?curid=4449817", "title": "Elisaveta Bagrjana", "text": "Scrisse i suoi primi versi quando ancora viveva con la sua famiglia a Veliko T\u0103rnovo nel 1907\u20131908. Viene considerata, insieme a Dora Gabe (1886\u20131983), una delle madri della letteratura bulgara.\nBiografia.\nElisaveta Bagrjana insegn\u00f2 nel villaggio di Aftani, dove fece l'esperienza di una vita rurale dal 1910 al 1911, ed in seguito studi\u00f2 filologia slava all'Universit\u00e0 di Sofia. I suoi primi poemi, \"Perch\u00e9\" (\"\u0417\u0430\u0449\u043e\", \"Za\u0161to\") e \"Canto notturno\" (\"\u0412\u0435\u0447\u0435\u0440\u043d\u0430 \u043f\u0435\u0441\u0435\u043d\", \"Ve\u010derna Pesen\"), vennero pubblicati nel 1915 nella rivista \"S\u0103vremenna mis\u0103l\" (\"\u0421\u044a\u0432\u0440\u0435\u043c\u0435\u043d\u043d\u0430 \u043c\u0438\u0441\u044a\u043b\").\nFu dopo la fine della prima guerra mondiale che fece il suo effettivo ingresso nel mondo letterario, in un periodo in cui la poesia stava vivendo una profonda trasformazione. Nel 1921 era gi\u00e0 in fervente attivit\u00e0 letteraria, e collaborava con il giornale \"Vestnik na \u017eenata\" (\"\u0412\u0435\u0441\u0442\u043d\u0438\u043a \u043d\u0430 \u0436\u0435\u043d\u0430\u0442\u0430\") e con la rivista \"S\u0103vremennik\" (\"\u0421\u044a\u0432\u0440\u0435\u043c\u0435\u043d\u043d\u0438\u043a\"), tra le altre pubblicazioni.\nCon l'arrivo del primo libro, \"L'eterna e la santa\" (\"\u0412\u0435\u0447\u043d\u0430\u0442\u0430 \u0438 \u0441\u0432\u044f\u0442\u0430\u0442\u0430\", 1927), si guadagn\u00f2 la stima dei propri colleghi. Cominci\u00f2 inoltre a scrivere libri per bambini. I suoi poemi sono diretti, caratterizzati da sensibilit\u00e0 e seriet\u00e0, come nel poema \"il Pozzo\" (\"\u041a\u043b\u0430\u0434\u0435\u043d\u0435\u0446\u044a\u0442\", \"Kladenec\u0103t\"), un componimento che mette in relazione un pozzo che scav\u00f2 quando era bambina, con la fonte della poesia all'interno della sua anima. I suoi poemi sono spesso innegabilmente femminili, come nel poema \"L'eterna\", nel quale la scrittrice contempla il corpo di una madre morta, e anche vivaci, come dimostrato dallo spirito giovanile e ribelle de \"gli Elementi\".\nElisaveta pass\u00f2 la sua vita circondata dalle parole, scrivendo per un discreto numero di giornali e riviste. Le sue opere sono state tradotte in pi\u00f9 di trenta lingue. . Fu inoltre una delle tre persone di nazionalit\u00e0 bulgara ad essere nominata per ricevere il premio Nobel.\nElisaveta Bagrjana era amica di Pedro Roussef, padre di Dilma Rousseff, che fu eletta primo presidente donna del Brasile il 31 ottobre 2010."}
{"id": "4449830", "revid": "83531", "url": "https://it.wikipedia.org/wiki?curid=4449830", "title": "Elezione del Presidente del Senato del 2013", "text": "L'elezione del presidente del Senato del 2013 per la XVII legislatura della Repubblica Italiana si \u00e8 svolta tra il 15 e il 16 marzo 2013.\nIl presidente del Senato uscente \u00e8 Renato Schifani. Presidente provvisorio (il senatore pi\u00f9 anziano) \u00e8 il senatore a vita Emilio Colombo (1920), per la rinuncia di Giulio Andreotti (1919).\nPresidente del Senato della Repubblica, eletto al IV scrutinio, \u00e8 Pietro Grasso, esponente del Partito Democratico.\n15 marzo 2013.\nI scrutinio.\nPer la nomina \u00e8 richiesta la maggioranza assoluta dei componenti dell'Assemblea.\nPoich\u00e9 nessun candidato raggiunge il quorum richiesto, si procede al II scrutinio.\nII scrutinio.\nPer la nomina \u00e8 richiesta la maggioranza assoluta dei componenti dell'Assemblea.\nPoich\u00e9 nessun candidato raggiunge il quorum richiesto, si procede al III scrutinio.\n16 marzo 2013.\nIII scrutinio.\nPer la nomina \u00e8 richiesta la maggioranza assoluta dei presenti.\nPoich\u00e9 nessun candidato raggiunge il quorum richiesto, si procede al IV scrutinio.\nIV scrutinio.\nBallottaggio tra i due candidati che hanno ottenuto il maggior numero di voti al III scrutinio.\nRisulta eletto: Pietro Grasso (PD)"}
{"id": "4449836", "revid": "767487", "url": "https://it.wikipedia.org/wiki?curid=4449836", "title": "Wendy Lewis", "text": ""}
{"id": "4449843", "revid": "57566095", "url": "https://it.wikipedia.org/wiki?curid=4449843", "title": "Short Rotation Forestry", "text": ""}
{"id": "4449849", "revid": "253269", "url": "https://it.wikipedia.org/wiki?curid=4449849", "title": "Steven Hill", "text": "Biografia.\nNacque a Seattle, nello stato di Washington, il 24 febbraio 1922, da una famiglia ebraica ortodossa. Dopo aver servito per quattro anni nella United States Naval Reserve durante la seconda guerra mondiale, fece il suo debutto sui palcoscenici di Broadway nel 1946 con il dramma \"A Flag Is Born\" di Ben Hecht, diretto da Luther Adler e con musiche di Kurt Weill, interpretato anche da Paul Muni e dal giovane Marlon Brando. La \"pi\u00e8ce\" si schierava politicamente a favore della creazione dello stato di Israele ed esprimeva un'indiretta critica alla politica estera inglese che in quel momento stava bloccando i rifugiati ebrei nel loro viaggio verso la Palestina. La prima avvenne il 5 settembre 1946 all'Alvin Theatre di New York ed ebbe un notevole successo di pubblico e di critica. Subito dopo Hill interpret\u00f2 il ruolo del marinaio Stefanowski nella commedia \"Mister Roberts\" diretta da Joshua Logan.\nNel 1947 fu uno dei cinquanta giovani attori selezionati per frequentare il neonato Actor's Studio, la scuola di recitazione newyorkese, insieme a colleghi quali Marlon Brando, Montgomery Clift e Julie Harris. Nel 1949 inizi\u00f2 ad apparire sugli schermi televisivi in serie come \"Theatre of Romance\" e \"Suspense\", mentre nel 1950 fece il suo debutto cinematografico nel noir \"L'amante\", con Hedy Lamarr e John Hodiak. Arruolato nuovamente in Marina per due anni, nel 1952 riprese la sua carriera e fu protagonista della stagione televisiva delle serie antologiche americane come \"Lux Video Theatre\" (1954) e dei drammi in diretta come \"Sunday Showcase\" (1960), in cui interpret\u00f2 il ruolo di Bartolomeo Vanzetti. Sporadiche furono invece le sue apparizioni cinematografiche, tra cui il poliziesco \"La paura bussa alla porta\" (1955), e i drammi \"La divina\" (1958) e \"Gli esclusi\" (1963).\nDurante gli anni sessanta continu\u00f2 la carriera televisiva con apparizioni nelle serie \"Gli intoccabili\" (1963), in cui interpret\u00f2 l'antagonista, il gangster Jack Diamond nell'episodio \"Jack Legs Diamond\", e \"Il fuggitivo\" (1966), in cui imperson\u00f2 il sinistro milionario Glenn Madison nell'episodio \"The White Knight\". Sul fronte teatrale ebbe il ruolo di Sigmund Freud nella \"pi\u00e8ce\" \"A Far Country\", in scena a Broadway nella primavera del 1961, mentre sul grande schermo apparve nel dramma \"La vita corre sul filo\" (1965) di Sydney Pollack, in cui interpret\u00f2 il ruolo del marito di Anne Bancroft.\nLa vera notoriet\u00e0 giunse per Hill nella stagione 1966-1967, durante la quale recit\u00f2 nella neonata serie di spionaggio \"Missione Impossibile\", nel ruolo di Daniel Briggs, il capo della squadra di agenti segreti protagonisti. Tuttavia la partecipazione di Hill fu limitata alla sola prima stagione, durante la quale l'attore ebbe dei contrasti con la produzione in merito alla lavorazione degli episodi e al protrarsi delle riprese dal venerd\u00ec al sabato, circostanza che gli impediva di osservare le consuetudini religiose ebreo-ortodosse dello Shabbat, la festa del riposo. Il ruolo dell'attore in \"Missione impossibile\" fu progressivamente ridotto e termin\u00f2 dopo ventotto episodi, senza che nella trama vi fosse una motivata spiegazione dell'uscita di scena del suo personaggio. Nella successiva stagione la star della serie divenne l'attore Peter Graves, subentrato a Hill nel ruolo di James Phelps.\nL'uscita dalla serie coincise per Hill con l'interruzione della carriera. Nei successivi dieci anni l'attore non mise pi\u00f9 piede su un set n\u00e9 sul palcoscenico, e si ritir\u00f2 in una comunit\u00e0 ebraica nella contea di Rockland, dove fece lo scrittore e si occup\u00f2 di attivit\u00e0 immobiliari.\nNel 1977 riprese il suo percorso artistico. La maturit\u00e0 gli permise di ottenere ruoli cinematografici di personaggi autorevoli, come il detective Jacobs di \"Uno scomodo testimone\" (1981), di Jules Levi in \"Ricche e famose\" (1981) di George Cukor, del rabbino Alter Vishkower di \"Yentl\" (1983) con Barbra Streisand, e del boss della malavita Martin Lamanski in \"Codice Magnum\" (1986), un thriller d'azione con Arnold Schwarzenegger.\nNel 1990 fu scritturato per il ruolo del procuratore distrettuale Adam Schiff nella serie \"Law &amp; Order - I due volti della giustizia\", prodotta dalla NBC. Il personaggio di Schiff, esperto e autorevole uomo di legge, ricalcato sul longevo procuratore distrettuale di New York Robert M. Morgenthau, diede all'attore una celebrit\u00e0 mondiale e gli fece ottenere una candidatura al premio Emmy nel 1997 quale miglior attore non protagonista in una serie drammatica. Hill interpret\u00f2 il ruolo per dieci stagioni in 229 episodi fino al 2000, anno in cui abbandon\u00f2 la serie e si ritir\u00f2 definitivamente dalle scene.\nVita privata.\nNel 1951 spos\u00f2 l'attrice Selma Stern, dalla quale ebbe quattro figli e da cui divorzi\u00f2 nel 1964. Nel 1967, spos\u00f2 Rachel ed ebbe altri cinque figli.\n\u00c8 morto il 23 agosto 2016, all'et\u00e0 di 94 anni."}
{"id": "4449852", "revid": "486946", "url": "https://it.wikipedia.org/wiki?curid=4449852", "title": "Fonte rinnovabile", "text": ""}
{"id": "4449856", "revid": "1123126", "url": "https://it.wikipedia.org/wiki?curid=4449856", "title": "Santa Lidia", "text": ""}
{"id": "4449858", "revid": "228587", "url": "https://it.wikipedia.org/wiki?curid=4449858", "title": "Cesare Mariani", "text": ""}
{"id": "4449859", "revid": "1906976", "url": "https://it.wikipedia.org/wiki?curid=4449859", "title": "Stemma del Ghana", "text": "Lo stemma del Ghana \u00e8 il simbolo araldico ufficiale del paese, disegnato da Amon Kotei e adottato il 4 marzo 1957. \nDescrizione.\nEsso consiste in uno scudo crociato di verde e bordato in oro con al centro un leone inglese; nei quattro settori individuati dalla croce, su campo blu, sono raffigurati in alto a sinistra una spada \"okyeame\", in alto a destra un castello sul mare (simbolo del palazzo presidenziale di Accra), in basso a sinistra un albero di cacao e a destra una miniera d'oro. Sopra lo scudo si trova un cercine con i colori della bandiera nazionale (rosso, giallo e verde) e una stella nera bordata d'oro. A sostegno dello scudo si trovano due aquile che portano al collo una medaglia a forma di stella. In basso un cartiglio riporta il motto del paese: \"Freedom and Justice\" (in inglese \"libert\u00e0 e giustizia\")."}
{"id": "4449863", "revid": "124989013", "url": "https://it.wikipedia.org/wiki?curid=4449863", "title": "Stemma della Costa d'Avorio", "text": "Lo stemma della Costa d'Avorio \u00e8 il simbolo araldico ufficiale del paese, adottato nella sua forma attuale nel 1964.\nDescrizione.\nEsso consiste in uno scudo verde (azzurro nella prima versione dell'8 febbraio 1960) con raffigurata una testa d'elefante, simbolo del paese e origine anche del suo nome, nonch\u00e9 emblema del Partito Democratico della Costa d'Avorio, principale artefice dell'indipendenza del paese. Ai lati dello scudo ci sono due palme dorate. Lo scudo \u00e8 coronato da un sole nascente a nove raggi. In basso un cartiglio, sempre dorato, riporta il nome ufficiale del paese: \"R\u00e9publique de C\u00f4te d'Ivoire\"."}
{"id": "4449864", "revid": "57566957", "url": "https://it.wikipedia.org/wiki?curid=4449864", "title": "Riscaldamento domestico", "text": ""}
{"id": "4449865", "revid": "363629", "url": "https://it.wikipedia.org/wiki?curid=4449865", "title": "Nazionale italiana junior femminile di curling", "text": ""}
{"id": "4449867", "revid": "111576087", "url": "https://it.wikipedia.org/wiki?curid=4449867", "title": "Villa Serventi", "text": "Villa Serventi \u00e8 una storica dimora di Roma, sita nel quartiere Prenestino-Labicano, nell'area del Pigneto.\nStoria.\nLa storia dei luoghi che circondano l'attuale Villa Serventi \u00e8 assai frastagliata e di difficile interpretazione. Un tempo la zona in questione era in parte di propriet\u00e0 della famiglia degli Anguillara e in parte della Congregazione dei Certosini di S.Maria degli Angeli.\nNotizie pi\u00f9 certe sia hanno a partire dal 1763 quando Marco Antonio Noccioli per necessit\u00e0 finanziarie vendette la Vigna ed il Casino a Francesco Antonio Lepri, figlio di Giovanni nativo Bevagna. La famiglia Lepri rimase proprietaria della Vigna e del Casino fino al marzo del 1810, anno in cui Cristiano Lepri (figlio minore del suddetto Francesco Antonio) se ne separer\u00e0 in favore di Pietro Serventi, figlio di Mariano nato Romano.\nDescrizione.\nLa villa, o pi\u00f9 propriamente il casino nobile, ha il suo prospetto principale in direzione di via del Pigneto. Tale prospetto appare molto semplice e lineare, mosso solo da una doppia rampa di scale dalle quali si accede al portone di ingresso; sino alla fine degli anni '40, l'accesso principale della villa era aperto su questo fronte, costeggiato da un lungo viale alberato oggi ridotto a pochi metri.\nIl prospetto verso la via Casilina, oggi considerato l'accesso principale, \u00e8 pi\u00f9 mosso ed articolato; da un'attenta lettura \u00e8 ancora possibile constatare la presenza di due corpi laterali aggettanti rispetto al prospetto; la facciata \u00e8 decorata da nicchie con statue di fattura recente e da numerosi reperti antichi quali stemmi ed iscrizioni. Sul fianco destro, bench\u00e9 si trovi in pessimo stato di conservazione, \u00e8 riconoscibile un affresco con una veduta della campagna romana. Sul fianco sinistro \u00e8 addossata la cappella o oratorio.\nIl parco che oggi si estende per poco pi\u00f9 di un ettaro e mezzo presenta elementi tipici dei giardini formali commisti a sovrapposizioni pi\u00f9 tarde di stampo paesaggista."}
{"id": "4449869", "revid": "124808", "url": "https://it.wikipedia.org/wiki?curid=4449869", "title": "Adventure Time with Finn &amp; Jake", "text": ""}
{"id": "4449870", "revid": "565046", "url": "https://it.wikipedia.org/wiki?curid=4449870", "title": "Alici sotto sale", "text": ""}
{"id": "4449871", "revid": "1906976", "url": "https://it.wikipedia.org/wiki?curid=4449871", "title": "Stemma della Liberia", "text": "Lo stemma della Liberia \u00e8 il simbolo araldico ufficiale del paese, adottato nel 1847.\nDescrizione.\nTale stemma consiste in uno scudo bordato in oro che raffigura una nave che naviga davanti a una costa su cui si trovano una vanga, un aratro e una palma (le prime due ricordano rispettivamente il lavoro della terra, di cui la palma \u00e8 simbolo di fertilit\u00e0), mentre in cielo sorge il sole e una colomba bianca vola con una pergamena nel becco, come messaggio di pace e di buona volont\u00e0. La scena simboleggia il ritorno in Africa di molti ex-schiavi nelle Americhe, che fondano una nuova nazione sui principi di lavoro, prosperit\u00e0 e pace. Sopra lo scudo si trova un cartiglio che riporta il motto del paese: \"The love of liberty brought us here\" (in inglese \"L'amore per la Libert\u00e0 ci ha portato qui\"). Nella parte inferiore invece un altro cartiglio contiene il nome del paese: \"Republic of Liberia\"."}
{"id": "4449874", "revid": "287204", "url": "https://it.wikipedia.org/wiki?curid=4449874", "title": "Courantmark", "text": "Il Courantmark o anche \"Mark Courant\" \u00e8 stata una delle monete correnti pi\u00f9 usate nell'area delle citt\u00e0 della Lega anseatica, nella Germania del nord. \u00c8 stato anche il precursore del Reichsmark e del marco tedesco.\nStoria.\nIl marco come moneta va fatto risalire all'omonima unit\u00e0 di misura. A Lubecca gi\u00e0 dal XIII secolo era usato il marco di Colonia, che pesava 233,856 grammi. Qui nel 1502 fu coniato il marco come nominale, cio\u00e8 furono coniate monete d'argento con questo valore. Questo \"Courant-Mark\" di Lubecca divenne il mezzo di pagamento usato nel periodo basso medioevo-prima et\u00e0 moderna nella Wendischer M\u00fcnzverein e al tempo stesso, a causa delle potenza commerciale delle citt\u00e0 anseatiche, in tutta l'area del mar Baltico.\nAnche dopo la fine della Wendischer M\u00fcnzverein il Courantmark rimase nella citt\u00e0 settentrionali dell'Hansa il mezzo di pagamento pi\u00f9 usato prima del tallero. Nell'area del mar Baltico fu, fino al XIX secolo, l'unit\u00e0 base per il commercio, come appare anche nei Buddenbrooks di Thomas Mann, e fu abbandonato solo con l'avvento del Goldmark. Accanto al Courantmark fu usato il Mark Banco, che era invece una moneta di conto pura, usata nei registri commerciali.\nCon la nascita del Deutsches Reich il marco, nel 1873, fu scelto, con un compromesso tra il tallero della Germania settentrionale e il Gulden di quella meridionale, come nuova unit\u00e0 monetaria tedesca."}
{"id": "4449876", "revid": "1543377", "url": "https://it.wikipedia.org/wiki?curid=4449876", "title": "Dario Spada", "text": "Biografia.\nGli inizi della carriera radiofonica.\nNel 1999, quindicenne, inizia a collaborare con Dabliu Radio per la trasmissione \"Tutti Pazzi per Darla\", registrando nei licei di Palermo interviste agli adolescenti. Tra il 2002 e il 2005 lavora per Radio Time nelle vesti di regista e producer, e per Radio Futura Network come conduttore radiofonico. \u00c8 produttore di diversi programmi tra cui \"Divieto di Siesta\" con Natale Schiera.\nRadio 105.\nNel febbraio del 2006 avviene il suo passaggio a Radio 105, inizialmente come tecnico del suono nello studio di produzione dell'emittente, lavorando col responsabile Flavio De Luca per quattro anni. In seguito presta la voce anche come speaker pubblicitario ad alcune iniziative riguardanti il gruppo \"Finelco\".\nDurante \"105 Music &amp; Cars\" con Alvin e Dj Giuseppe effettua qualche sporadico intervento in onda. Il debutto come speaker radiofonico avviene nell'estate del 2009 con \"105 Summer Compilation\", appuntamento quotidiano che va in onda in agosto. Iniziano una serie di sostituzioni, soprattutto durante \"105 Music &amp; Cars\" e \"Lo Zoo di 105\", per arrivare alla conduzione di \"105 Loves Music, \" il contenitore di notizie musicali del weekend.\nNell'inverno del 2010 insieme a Daniele Battaglia e Francesco Mandelli inizia il \"105 Night Express\". La formazione iniziale subisce dei cambiamenti solo dopo due mesi, quando Francesco Mandelli abbandona Radio 105 e Daniele Battaglia lascia la conduzione del programma per impegni televisivi. Cos\u00ec dal febbraio 2011, fino al gennaio 2015, conduce lo show insieme a Fabiola Cas\u00e0. Questo programma \u00e8 valso alla coppia due nomination alle \"Cuffie D'Oro\" 2014 nella categoria \"Night Show\" e \"New Style\". Nel 2015 torna alla fascia pomeridiana sostituendo Alvin in \"105 Music &amp; Cars\", vista la partenza di quest'ultimo come inviato dall'Honduras per \"L'isola dei famosi\".\nPer i primi tre mesi di Expo 2015 \u00e8 stato in diretta ogni fine settimana insieme a Fabiola Cas\u00e0, Moko, Bryan Ronzani e Valeria Oliveri, dal padiglione McDonald's, con il programma \"I'm lovin' Expo\".\nNell'estate del 2015 con Carlotta Quadri conduce \"105 Summer Non Stop\", nella fascia oraria dalle 7 alle 10, nelle prime due settimane d'agosto. Alla coppia viene affidata, per la stagione 2015/2016, la conduzione del \"105 Weekend\", in onda il sabato dalle 16 alle 19. Per Dario Spada l'appuntamento con il \"105 Weekend\" raddoppia anche la domenica mattina, dalle 7 alle 10, in questo caso accompagnato da Fabiola Cas\u00e0.\nPer la stagione 2016/2017 Dario Spada ha condotto (fino a febbraio) \"105 Weekend\" insieme a Carlotta Quadri.\nGrazie alla partnership tra Radio 105 e Amici, Dario Spada e Ylenia sono stati resi partecipi dello show televisivo Amici 16. Con l'appuntamento quotidiano chiamato \"Amici Stories, \"i conduttori della radio di via Turati, hanno raccontato le storie e i retroscena della scuola pi\u00f9 famosa d'Italia.\nDal 27 febbraio 2017, sempre con Ylenia, \u00e8 tornato alla conduzione del 105 Night Express, dal luned\u00ec al venerd\u00ec dalle 21 alle 23.\nDal 22 maggio 2017, all'interno del 105 Night Express, conduce il contenitore musicale 105 Extra Live. In questo spazio si racconta la storia dei grandi protagonisti della musica internazionale, attraverso aneddoti e curiosit\u00e0.\nDal 23 ottobre 2017, visto il trasferimento di Ylenia nel morning show di Radio 105 \"Tutto Esaurito\", diventa unico conduttore del 105 Night Express.\nDal 4 al 26 agosto conduce, insieme a Niccol\u00f2 Torielli, \"105 Zen\", lo show estivo di Radio 105 in diretta dal \"Lido Zen\" di Gallipoli (LE).\nIl 7 settembre 2018 termina la sua esperienza al \"105 Night Express\".\nDal 22 settembre 2018 al 23 dicembre 2018 conduce \"105 Weekend\" insieme a Valeria Oliveri.\nIl 31 dicembre 2018, insieme a Daniele Battaglia, ha rappresentato Radio 105 durante Capodanno in musica, lo show della notte di San Silvestro di Canale 5. I due speaker, insieme ai colleghi di R101, Radio Monte Carlo, Radio Subasio e Radio Norba hanno raccontato, in diretta radiofonica a reti unificate, l'evento musicale condotto da Federica Panicucci, che si \u00e8 svolto in piazza a Bari.\nDal 12 gennaio 2019 (fino al 12 maggio 2019) conduce \"105 Weekend\" insieme ad Alessandro Sansone, ogni sabato e domenica dalle 16 alle 19.\nDal 9 maggio 2019 subentra a Dj Giuseppe (a seguito delle dimissioni di quest'ultimo da Radio 105) nella conduzione di \"105 Music &amp; Cars\", affiancando Fabiola Cas\u00e0, dal luned\u00ec al venerd\u00ec dalle 16 alle 18."}
{"id": "4449877", "revid": "1005847", "url": "https://it.wikipedia.org/wiki?curid=4449877", "title": "Elezione del Presidente della Camera del 2013", "text": "L'elezione del presidente della Camera del 2013 per la XVII legislatura della Repubblica Italiana si \u00e8 svolta tra il 15 e il 16 marzo.\nIl presidente della Camera uscente \u00e8 Gianfranco Fini. Presidente provvisorio \u00e8 Antonio Leone.\nPresidente della Camera dei deputati, eletta al IV scrutinio, \u00e8 Laura Boldrini, esponente di Sinistra Ecologia Libert\u00e0.\n15 marzo 2013.\nI scrutinio.\nPer la nomina \u00e8 richiesta una maggioranza pari a due terzi dei deputati.\nPoich\u00e9 nessun candidato raggiunge il quorum richiesto, si procede al II scrutinio.\nII scrutinio.\nPer la nomina \u00e8 richiesta una maggioranza pari a due terzi dei votanti.\nPoich\u00e9 nessun candidato raggiunge il quorum richiesto, si procede al III scrutinio.\nIII scrutinio.\nPer la nomina \u00e8 richiesta una maggioranza pari a due terzi dei votanti.\nPoich\u00e9 nessun candidato raggiunge il quorum richiesto, si procede al IV scrutinio.\n16 marzo 2013.\nIV scrutinio.\nPer la nomina \u00e8 richiesta la maggioranza assoluta dei votanti.\nRisulta eletta: Laura Boldrini (SEL)"}
{"id": "4449878", "revid": "292162", "url": "https://it.wikipedia.org/wiki?curid=4449878", "title": "Dialetti agrigentini occidentali", "text": "Secondo la classificazione del \"Vocabolario Siciliano\" di Giorgio Piccitto, i dialetti agrigentini occidentali formano un sottogruppo del dialetto siciliano centro-occidentale.\nIn base alle sigle del \"VS\", sono cos\u00ec ordinati:"}
{"id": "4449880", "revid": "1906976", "url": "https://it.wikipedia.org/wiki?curid=4449880", "title": "Stemma di S\u00e3o Tom\u00e9 e Pr\u00edncipe", "text": "Lo stemma di S\u00e3o Tom\u00e9 e Pr\u00edncipe \u00e8 il simbolo araldico ufficiale del paese, adottato nel 1975. \nDescrizione.\nLo stemma consiste in uno scudo dorato con raffigurata una palma. Lo scudo \u00e8 coronato da un nastro verde e giallo e da una stella blu. Ai lati si trovano a sinistra un falco e a destra un pappagallo. Nella parte superiore si trova un cartiglio che riporta il nome del paese: \"Rep\u00fablica Democr\u00e1tica de S\u00e3o Tom\u00e9 e Pr\u00edncipe\". Nella parte inferiore invece un altro cartiglio contiene il motto del paese: Unidade, Disciplina, Trabalho (in portoghese \"unit\u00e0, disciplina, lavoro\")."}
{"id": "4449883", "revid": "253269", "url": "https://it.wikipedia.org/wiki?curid=4449883", "title": "Donald Glover", "text": "Artista poliedrico, Glover \u00e8 noto principalmente per le sue apparizioni in serie televisive quali \"Community\", in cui interpreta lo stravagante Troy Barnes, e \"Atlanta\", nella quale impersona lo sconclusionato Earnest Marks, nonch\u00e9 per il suo impegno nell'ambito musicale, dove \u00e8 conosciuto con il nome d'arte di Childish Gambino, sotto il quale pseudonimo ha pubblicato quattro album in studio: \"Camp\" (2011), \"Because the Internet\" (2013), \"Awaken, My Love!\" (2016) e \"3.15.20\" (2020).\nHa raggiunto la propria consacrazione artistica come attore grazie alla serie \"Atlanta\", da lui stesso creata, la quale gli ha fruttato, tra i vari premi, la vittoria di due Golden Globe, rispettivamente alla migliore serie commedia ed al miglior attore in una serie commedia, nonch\u00e9 di due Emmy Award, l'uno al miglior attore in una serie commedia, l'altro alla miglior regia in una serie commedia. A livello musicale, ha raggiunto l'apice della notoriet\u00e0 attraverso il brano \"This Is America\", che, tra i quattro Grammy Award conquistati, \u00e8 divenuta la prima canzone rap nella storia di tale premio ad ottenere la vittoria nelle categorie canzone dell'anno e registrazione dell'anno.\nBiografia.\nNato nella base militare aerea Edwards in California, all'et\u00e0 di quattro anni Glover si trasferisce con la propria famiglia nella citt\u00e0 di Stone Mountain, Georgia. Assieme ai fratelli Stephen, con cui poi collaborer\u00e0 da adulto ai propri progetti artistici, e Brianne, viene cresciuto come testimone di Geova, ricevendo un'educazione particolarmente ligia.\nDopo aver frequentato la DeKalb School of the Arts, Glover si trasferisce all'universit\u00e0 di New York, dove si laurea nel 2006 come drammaturgo. Negli anni del college, l'attore fonda il collettivo comico Derrick Comedy, ed intraprende la carriera di disc jockey, facendosi conoscere come MC D. Opter\u00e0 infine per lo pseudonimo Childish Gambino, suggeritogli da un generatore virtuale di nomi d'arte ispirati al Wu-Tang Clan.\nCarriera.\nDagli esordi a \"Community\" e \"Camp\".\nDa sempre affascinato dal mondo dello spettacolo, e con gi\u00e0 parecchia esperienza amatoriale pregressa come attore comico, Glover attira a s\u00e9 l'attenzione dei produttori David Miner e Tina Fey, all'epoca impegnati con il network NBC, nel 2006, durante il suo ultimo anno di college, attraverso uno spec script da lui realizzato sui Simpson: i due produttori decidono cos\u00ec di ingaggiarlo come sceneggiatore per la serie televisiva \"30 Rock\".\"\" Tra il 2007 ed il 2010, tale incarico frutter\u00e0 a Glover ben cinque candidature agli Writers Guild Award, con tre vittorie complessive. Parallelamente, Gambino esordisce nel panorama musicale con il mixtape \"Sick Boi\", pubblicato nel 2008 dopo diversi progetti scartati, ed in quello cinematografico, recitando nel film \"Mystery Team\".\nDopo alcuni cameo televisivi, nel 2009 Glover ottiene la parte di Troy Barnes nella commedia televisiva \"Community\", per la quale reciter\u00e0 fino al 2013, optando poi per un abbandono legato ad una personale volont\u00e0 di ricercare nuovi percorsi artistici. Sar\u00e0 tuttavia proprio la sua presenza nella serie a fargli raggiungere una certa rilevanza nel mondo dello spettacolo: oltre ad un Comedy Award vinto nel 2012 per la sua interpretazione in \"Community\", Glover finisce infatti al centro di una petizione online volta a dargli la possibilit\u00e0 di essere provinato per il ruolo dell'Uomo Ragno in vista delle audizioni per il cast di \"The Amazing Spider-Man\", con il sostegno dello stesso Stan Lee. Proprio sul set di \"Community\" Glover fa la conoscenza del compositore Ludwig G\u00f6ransson, con cui collabora per la realizzazione dell'extended play \"EP\". Dopo essere entrato in Glassnote Records, Childish Gambino pubblica il suo primo album in studio, \"Camp\", la cui uscita viene preceduta dai singoli \"Bonfire\" e \"Heartbeat\": il disco esordisce all'undicesima posizione della Billboard 200, e viene accolto positivamente dalla critica.\n\"Because the Internet,\" il successo con \"Atlanta e \"Awaken, My Love!\"\".\nCon l'abbandono a \"Community\" nel 2013, Glover si accorda con il network FX per la futura realizzazione di una serie televisiva a sfondo musicale, intitolata \"Atlanta\", nella quale lo stesso Glover sar\u00e0 sceneggiatore, produttore e personaggio comprimario. Nello stesso periodo, Childish Gambino collabora con diversi artisti, tra tutti il regista Hiro Murai e il cantante Chance the Rapper, per la promozione del suo secondo album in studio, \"Because the Internet\", anticipato infatti da un cortometraggio (\"Clapping for the Wrong Reasons\") nonch\u00e9 dal singolo \"3005\". L'album debutta alla settima posizione della Billboard 200. Nel 2014, \"Because the Internet\" diventa il primo album di Childish Gambino insignito del disco d'oro RIAA, sebbene la sua prima certificazione ufficiale, ottenuta in quello stesso anno, sia il disco d'oro per \"Heartbeat\". Il nuovo progetto di Glover viene ancora una volta ben recepito dalla critica musicale, al punto che lo stesso disco ottiene una candidatura come miglior album rap ai Grammy Awards 2015; in aggiunta, \"3005\" viene candidato nella categoria delle migliori performance rap. Nel 2014, quindi, Glover pubblica il suo secondo EP, \"Kauai\", con l'intento di devolvere il ricavato alla tutela dell'isola di Kauai.\nDopo alcuni coinvolgimenti nel mondo del cinema, tra cui un ruolo secondario in \"Sopravvissuto - The Martian\" e la realizzazione della colonna sonora di \"Creed - Nato per combattere\", nel settembre 2016 viene finalmente messa in onda la prima stagione di \"Atlanta\", comprensiva di dieci episodi incentrati sul racconto della criminalit\u00e0 e del fermento musicale della citt\u00e0 di Atlanta: la serie viene elogiata sia dagli spettatori sia dalla critica professionale, al punto da ricevere numerosi, prestigiosi premi, tra cui due Golden Globe, due Emmy Award, un Critics' Choice Award e due Writers Guild Award. Nello stesso periodo, Glover comincia a collaborare alla realizzazione di una serie animata su Deadpool, poi abbandonata ed infine cancellata. Nell'autunno 2016 Childish Gambino pubblica quindi i singoli \"Me and Your Mama e\" \"Redbone\", caratterizzati da sonorit\u00e0 soul e psichedeliche, in contrasto con i precedenti lavori, orientati maggiormente sull'hip hop: nel dicembre 2016 \u00e8 la volta dell'album \"Awaken, My Love!\", ben presto insignito del disco di platino dalla RIAA, come anche accade a \"Redbone\". Il successo commerciale del terzo album di Childish Gambino vale nuovamente diverse candidature ai Grammy Awards (tra cui quella ad album dell'anno), con la vittoria nella categoria miglior interpretazione R&amp;B per \"Redbone\". Nel 2017, al termine di un concerto, Glover annuncia tuttavia di volersi ritirare dalla scena musicale con la pubblicazione del suo quarto album in studio.\nNel 2017, Glover ritorna sul grande schermo interpretando il ruolo di Aaron Davis in \"\". Di rilievo \u00e8, inoltre, l'inserimento di Glover nell'annuale Time 100.\n\"This Is America\" e \"3.15.20\".\nIl 5 maggio 2018, dopo essere entrato nell'etichetta RCA Records, Childish Gambino pubblica il singolo \"This Is America\", presentato in anteprima al \"Saturday Night Live.\" Per la prima volta nella carriera di Glover, la canzone esordisce al primo posto nella Billboard Hot 100. Pur con delle sonorit\u00e0 evidentemente trap, il brano fa scalpore soprattutto a causa del video ufficiale, girato nuovamente da Murai, in cui vengono inscenati omicidi, stragi ed atti di violenza: il pubblico non tarda ad accorgersi dei numerosi riferimenti culturali e politici, a sfondo polemico, di Gambino, che porta in causa il razzismo verso gli afroamericani, l'uso/abuso delle armi da fuoco, nonch\u00e9 l'assuefazione dei civili dai mass media. Ciononostante, l'efferatezza del video gioca in positivo per l'artista, che ai Grammy Awards del 2019 conquista quattro vittorie su cinque candidature, tra cui quella al miglior videoclip e alla canzone dell'anno, divenendo peraltro il primo artista rap a trionfare in quest'ultima categoria.\nSempre nel corso del 2018, Glover ritorna sugli schermi televisivi per la seconda stagione di \"Atlanta\", nella quale tuttavia non recita con costanza a causa del suo coinvolgimento nelle riprese di \"\", in cui Glover recita nei panni di Lando Calrissian: nonostante lo scarso successo al botteghino della pellicola, l'interpretazione di Glover viene fortemente apprezzata dal pubblico. Contestualmente, Gambino pubblica l'EP \"Summer Pack\", comprensivo di alcuni brani scartati dal suo nuovo progetto in studio. Nel 2019, Glover mantiene vivo il suo coinvolgimento nel mondo del cinema, a conferma della possibilit\u00e0 di un suo futuro ritiro: oltre alla partecipazione al film \"Guava Island\" di Murai, con un ruolo comprimario assieme a Rihanna, l'attore prende parte al doppiaggio de \"Il re leone\", curando peraltro la realizzazione della dello stesso lungometraggio.\nIl 22 marzo 2020 Childish Gambino pubblica il suo quarto album in studio, \"3.15.20\", dal carattere fortemente sperimentale. Nel novembre 2020, dopo un prolungato silenzio mediatico, Glover pubblica alcuni tweet, suggerendo di star lavorando sia ad un nuovo progetto musicale, verosimilmente il suo quinto album in studio, sia alle inedite terza e quarta stagione di \"Atlanta\".\nVita privata.\nGlover ha sempre mantenuto un profilo basso per quanto riguarda la sua intimit\u00e0 e famiglia. Nel 2016, Gambino \u00e8 diventato padre di Legend, mentre nel 2018 \u00e8 stata la volta di Drake, avuto dalla compagna Michelle.\nIn ambito socio-politico, in vista delle elezioni presidenziali del 2020 il rapper ha fornito il suo aperto sostegno al candidato alle primarie democratiche Andrew Yang, del quale \u00e8 diventato successivamente consulente creativo.\nDoppiatori italiani.\nNelle versioni in italiano dei suoi film, Donald Glover \u00e8 stato doppiato da:\nDa doppiatore \u00e8 sostituito da:"}
{"id": "4449884", "revid": "1906976", "url": "https://it.wikipedia.org/wiki?curid=4449884", "title": "Stemma della Sierra Leone", "text": "Lo stemma della Sierra Leone \u00e8 il simbolo araldico ufficiale del paese, adottato nel 1960. \nDescrizione.\nEsso consiste in uno scudo partito orizzontalmente da una linea dentata che rappresenta le montagne che danno il nome al paese: nella parte superiore si trovano tre torce su campo bianco, mentre inferiormente \u00e8 raffigurato un leone dorato su campo verde. Il piede dello scudo \u00e8 a bande ondulate bianche e azzurre a simboleggiare l'oceano. A sostegno dello scudo si trovano due leoni e due palme. Nella parte bassa un cartiglio riporta il motto del paese: Unity, Freedom, Justice (in inglese \"Unit\u00e0, Libert\u00e0, Giustizia\")."}
{"id": "4449885", "revid": "88740", "url": "https://it.wikipedia.org/wiki?curid=4449885", "title": "Esercizio fisico a digiuno", "text": "L\u2019esercizio fisico a digiuno \u00e8 una strategia di allenamento diffusa nel settore sportivo, soprattutto nell'ambiente fitness, che ipotizza la possibilit\u00e0 di ridurre maggiormente il grasso corporeo o di ottenere benefici generalmente maggiori se l'esercizio fisico viene svolto in stato di digiuno. Questa pratica nella quasi totalit\u00e0 dei casi si rivolge alla prima mattinata, dove il corpo viene mediamente da 8-10 ore di digiuno notturno, e nella maggior parte dei programmi prevede lo svolgimento di attivit\u00e0 aerobica, la quale esalterebbe l'ossidazione di grassi durante l'esercizio. Ad oggi la ricerca scientifica non ha mai effettivamente confermato se questa pratica possa risultare superiore rispetto all'allenamento a stomaco pieno, e, come \u00e8 avvenuto per l'allenamento in \"zona lipolitica\", molte credenze riguardo alla sua efficacia sono state smentite o messe fortemente in discussione.\nLa teoria.\nConsiderare l'aspetto dietetico nel contesto dell'attivit\u00e0 fisica \u00e8 essenziale per una prestazione fisica ottimale. Per tanto, la manipolazione corretta della dieta in funzione dell'esercizio fisico fornisce un ambiente pi\u00f9 favorevole per ottenere la perdita di peso. Per anni, diversi autori, \"guru\" del fitness e professionisti hanno ampiamente supportato la teoria che vede nell'esercizio fisico a digiuno di prima mattina (soprattutto esercizio aerobico) un metodo per massimizzare la spesa lipidica durante l'esercizio. Tra questi, Chris Aceto, culturista, nutrizionista e allenatore di successo, nel suo libro \"Everything You Need to Know About Fat Loss\" del 1997 promuove questa metodica, e anche Bill Phillips, nel suo bestseller del 1999 \"Body for LIFE\", sosteneva che l'esercizio aerobico di prima mattina a stomaco vuoto fosse il miglior modo per massimizzare la perdita di grasso.\nLa logica di questa teoria \u00e8 la seguente: un'assenza prolungata di cibo durante le ore di digiuno notturno (indicativamente 8-12 ore) comporta una riduzione dei livelli glicemici (zucchero nel sangue circolante), provocando una riduzione delle scorte di glicogeno epatico (scorte di carboidrati immagazzinati nel fegato). Questa situazione obbliga il corpo a privilegiare il grasso come fonte energetica piuttosto che il glucosio, non solo nelle ore di digiuno, ma anche durante l'allenamento aerobico, ma soprattutto a bassa intensit\u00e0 (&lt; 50% VOmax). Inoltre, poich\u00e9 l'insulina da carboidrati (l'insulina che viene stimolata dall'ingestione di carboidrati, o da pasti misti contenenti carboidrati) \u00e8 nota per essere l'ormone che blocca il dispendio di grassi a favore dei carboidrati (portando al rideposito degli stessi grassi), sia in stato di riposo che durante l'esercizio fisico aerobico a bassa intensit\u00e0, i bassi livelli di insulina associati al digiuno notturno sono favorevoli alla mobilizzazione dei grassi durante l'esercizio, e questo aumenterebbe la disponibilit\u00e0 di acidi grassi da utilizzare come energia durante la sessione di allenamento. La strategia, piuttosto convincente perch\u00e9 basata su principi fisiologici ed endocrini ben accettati, \u00e8 diventata molto popolare tra gli entusiasti del fitness e i culturisti, i quali ricercano l'ottenimento di una forma quanto pi\u00f9 magra possibile. Tuttavia non vengono mai riportate delle documentazioni scientifiche concrete in grado di confermare se questa metodica possa ritenersi effettivamente utile o superiore rispetto all'esercizio a stomaco pieno. Inoltre non viene mai considerato un aspetto fondamentale dell'alimentazione, ovvero che diversi macronutrienti (carboidrati, proteine e grassi) sono in grado stimolare diverse reazioni metaboliche in base alla loro natura. Per tanto alcuni cibi sono in grado di inibire l'ossidazione di grassi, mentre altri hanno un effetto permissivo su questo processo, senza che vadano ad ostacolare il dispendio lipidico durante l'esercizio.\nMetabolismo e digiuno: aspetti fisiologici.\nLa teoria dell'allenamento a digiuno si fonda effettivamente su processi metabolici confermati in letteratura, tuttavia la sola interpretazione di questi dati non pu\u00f2 confermare l'efficacia di questa pratica ai fini del dimagrimento, in quanto si tratta di un argomento molto complesso che necessita di essere approfondito pi\u00f9 nel dettaglio. Ad ogni modo possono essere accennati i principi fisiologici del digiuno notturno per poter chiarire il suo funzionamento.\nDurante il digiuno notturno, l'assenza di assunzione di nutrienti porta ad alterare l'equilibrio insulina-glucagone aumentando le concentrazioni plasmatiche di glucagone e riducendo le concentrazioni di insulina. Questo porta l'omeostasi dei substrati a passare dai processi di accumulo (processi anabolici) ai processi di mobilizzazione dei substrati e di produzione energetica (processi catabolici). Quando i livelli di glucosio scendono al di sotto della soglia di ipoglicemia, vengono rilasciati gli ormoni catabolici controregolatori, risultando in un ulteriore aumento della produzione di glucosio. Gli ormoni controregolatori possono essere suddivisi in due tipologie: gli ormoni ad azione rapida (catecolammine e glucagone); gli ormoni ad azione lenta (GH e cortisolo). Nel digiuno a breve termine, come quello notturno, ricoprono un ruolo pi\u00f9 importante gli ormoni ad azione rapida. Il glucagone agisce principalmente stimolando la produzione epatica di glucosio a partire da diverse ore dall'ultima assunzione di un pasto contenente carboidrati. Le catecolammine (adrenalina e noradrenalina) agiscono sopprimendo ulteriormente la secrezione di insulina, mentre stimolano la gluconeogenesi epatica e renale, inibendo l'utilizzazione periferica del glucosio, e stimolando la lipolisi (la mobilizzazione dei grassi depositati). Questo processo provvede a fornire i substrati per la gluconeogenesi (glicerolo), e fonti energetiche alternative per il muscolo (FFA e corpi chetonici). Le catecolammine e il glucagone agiscono in maniera indipendente, ed entrambi sono richiesti per un'adeguata risposta glicemica.\nDurante il digiuno, quindi, il glucosio non entra pi\u00f9 in circolo dal tratto gastrointestinale mediante l'assunzione alimentare, ma deriva principalmente dal catabolismo del glicogeno epatico (glicogenolisi epatica), e, mediante gluconeogenesi (conversione del glucosio da substrati non glucidici), ricavandolo da molecole quali lattato, amminoacidi e glicerolo, un processo che avviene per la maggior parte nel fegato, ma in minima parte pu\u00f2 avvenire anche nel rene e negli intestini in periodi di digiuno molto avanzato. Il lattato \u00e8 prodotto dal metabolismo del glucosio nei tessuti periferici in equilibrio col piruvato, che a sua volta deriva da molteplici vie metaboliche e dagli aminoacidi, venendo riconvertito tramite il Ciclo di Cori. Dei vari aminoacidi glucogenetici (alanina, treonina, glicina, acido glutammico), l'alanina prodotta dal catabolismo delle proteine nel muscolo scheletrico gioca un ruolo preminente. Il catabolismo proteico \u00e8 reso possibile dalle riduzioni di insulina circolante. Infine, un importante substrato glucogenetico durante il digiuno \u00e8 il glicerolo, che deriva dall'idrolisi dei trigliceridi nel tessuto adiposo. In questa fase, gli acidi grassi liberi (FFA) provenienti dall'idrolisi dei trigliceridi depositati nel tessuto adiposo diventano il carburante principale per sostenere le richieste energetiche. Alcuni tessuti, come il muscolo scheletrico e il fegato, sono in grado di aumentare l'utilizzo di FFA a scapito del glucosio per aumentarne la disponibilit\u00e0 al sistema nervoso centrale (SNC) e altri tessuti strettamente dipendenti dal glucosio (tessuti glucosio-dipendenti).\nDurante le prime fasi del digiuno, il glicogeno epatico rappresenta la principale fonte di glucosio disponibile, riuscendo a coprire la domanda per 12-14 ore, se le scorte sono sufficienti. Il glucagone sembra essere necessario per la glicogenolisi epatica durante questo periodo, anche se un aumento del glucagone plasmatico non sembra essere lo stimolo principale. Dopo il digiuno notturno, il tasso di utilizzo medio del glucosio da parte di un uomo sano \u00e8 di 7 grammi per ora. Considerando che le riserve di glicogeno epatico ammontano approssimativamente a 70-80 grammi, queste possono fornire glucosio al cervello e ai tessuti periferici per 12-16 ore. Due eventi in particolare permettono di mantenere stabili i livelli di glucosio durante questa fase: il muscolo scheletrico e altri tessuti iniziano ad ossidare substrati di origine lipidica al posto del glucosio; la gluconeogenesi epatica, stimolata anche dagli acidi grassi, sostituisce la glicogenolisi epatica come principale fonte di glucosio disponibile in circolo. Il catabolismo del glicogeno presente nel muscolo non viene rilasciato nel circolo ematico, e dopo il digiuno notturno la gluconeogenesi del fegato \u00e8 di minore importanza. Due fattori sono in grado di stimolare il catabolismo dei trigliceridi depositati nel tessuto adiposo durante il digiuno: le concentrazioni di insulina circolante si riducono significativamente, di conseguenza la sintesi di trigliceridi (lipogenesi) viene soppressa e la lipolisi (la mobilizzazione degli stessi) viene enfatizzata. Inoltre, la noradrenalina viene secreta dalle terminazioni nervose simpatiche stimolando direttamente la lipolisi aumentando i livelli di adenosina monofosfato ciclico (cAMP) negli adipociti. L'adrenalina, che \u00e8 secreta dalla midollare dei surreni, sembra giocare un ruolo meno importante in questo processo. Come accennato, tra i principali tessuti che sono in grado di utilizzare lipidi al posto del glucosio spiccano il muscolo scheletrico e il fegato.\nDiverse sono le condizioni cataboliche del digiuno prolungato dopo 12-16 ore, in cui le riserve di glicogeno epatico vengono esaurite, e il processo catabolico \"di emergenza\" della gluconeogenesi diventa prevalente, enfatizzando l'approvvigionamento di glucosio dalla conversione di altre molecole non glucidiche, che come menzionato sono lattato, glicerolo e amminoacidi derivanti dalla disgregazione del muscolo scheletrico (proteolisi muscolare). \u00c8 in questa sede che intervengono in maniera maggiore gli ormoni controregolatori ad azione lenta quali GH e cortisolo, che necessitano di diverse ore per essere evidenti. Quindi questi ormoni giocano un ruolo minimo nella prevenzione acuta dell'ipoglicemia, ma sono importanti per la prevenzione dell'ipoglicemia durante il digiuno prolungato. I cortisolo stimola sia la gluconeogenesi epatica che la lipolisi, risultando in un aumento dei livelli di FFA e glicerolo. Il GH ha simili effetti sulla lipolisi e sulla gluconeogenesi, mentre simultaneamente sopprime l'utilizzo periferico di glucosio. Entrambi questi ormoni favoriscono la lipolisi e forniscono substrati gluconeogenici, cos\u00ec come FFA e corpi chetonici, che sono usati come fonti energetiche alternative. Il catabolismo delle proteine si riduce sensibilmente dopo il terzo giorno di digiuno. Ci\u00f2 avviene a causa dell'aumento della sintesi epatica di corpi chetonici e nel contempo una sensibile riduzione dell'utilizzazione totale di glucosio da parte dei tessuti periferici e centrali. Questo porta quindi ad un tasso catabolico del muscolo notevolmente inferiore per via di una ridotta necessit\u00e0 di fornire substrati glucogenetici.\nControversie e dati scientifici.\nIn primo luogo, ci\u00f2 che potrebbe essere messo fortemente in discussione, soprattutto con l'evoluzione scientifica degli ultimi anni, \u00e8 che il dispendio calorico durante l'allenamento non \u00e8 un dato realistico per poter valutare l'efficacia di un programma di allenamento mirato alla riduzione della massa grassa, a maggior ragione se vengono solo stimate all'interno di questo conteggio le calorie apportate dai soli grassi. Ci\u00f2 \u00e8 dato dal fatto che il dispendio energetico/calorico associato all'esercizio fisico include sia l'energia spesa durante lo stesso, sia quella spesa nel periodo successivo (Binzen et al., 2001). Tuttavia le classiche stime del dispendio calorico si limitano a valutarlo solo durante l'esercizio e non nel periodo successivo.\nIl metabolismo opera naturalmente in maniera pi\u00f9 complessa. Esso regola continuamente l'uso di grassi e carboidrati come carburante a seconda di una certa variet\u00e0 di fattori. Come regola generale, se si bruciano pi\u00f9 carboidrati durante l'attivit\u00e0 fisica, in ultima analisi, si bruciano pi\u00f9 grassi nel periodo post-allenamento e viceversa (Hansen et al., 2005). Secondo i ricercatori, l'impiego energetico dei grassi in realt\u00e0 deve essere considerato nell'arco di tutta la giornata - non ora per ora - per avere una prospettiva significativa del suo impatto sulla composizione corporea. In questo contesto il digiuno presenta dei notevoli svantaggi, in quanto porta ad una riduzione significativa del dispendio calorico nelle 24 ore post-esercizio rispetto all'assunzione di cibo nel pre-allenamento, e pu\u00f2 facilmente ridurre la massa muscolare, un fattore che come si potr\u00e0 vedere, influisce in negativo sul dimagrimento.\nDigiuno a lungo termine.\nVentiquattro ore di digiuno risultano in un aumento delle concentrazioni di catecolammine circolanti, un aumento della lipolisi, un aumento delle concentrazioni di acidi grassi liberi (FFA), e un decremento del ricambio di glucosio. Tuttavia le riserve di glicogeno muscolare rimangono invariate dopo il digiuno. Viene riportato che 24 ore di digiuno non abbiano effetto sulle capacit\u00e0 di endurance a basse intensit\u00e0 (45% VO), Zinker et al. osservarono una riduzione del 38% della prestazione al 50% del VO, Loy et al. riportarono un decremento dal 15 al 63% della prestazione dal 79 all'86% del VO, mentre Gleenson et al. riportarono un decremento della performance al 100% del VO. Il decremento della prestazione non era reversibile con l'assunzione di carboidrati durante l'esercizio.\nDall'analisi di questi dati, si pu\u00f2 concludere che il digiuno a lungo termine (tempo medio 24 ore) riduce fortemente la prestazione. In sintesi, il digiuno aumenta la disponibilit\u00e0 dei substrati lipidici e aumenta l'ossidazione di grassi a riposo e durante l'esercizio. Tuttavia, dal momento che le riserve di glicogeno non vengono mantenute, la resistenza alla fatica e la performance vengono compromesse. Il digiuno prolungato tuttavia presenta un altro aspetto negativo, in quanto \u00e8 un forte stimolatore della perdita di muscolo scheletrico. Ad ogni modo, l'allenamento dopo un digiuno prolungato pi\u00f9 delle ore notturne non viene considerato nelle classiche metodiche finalizzate ad un maggior utilizzo di grasso durante l'esercizio, tra i vari motivi, perch\u00e9 in questo modo la perdita di massa muscolare indotta pu\u00f2 compromettere a sua volta il dimagrimento a lungo termine, ma anche per ulteriori effetti avversi che questo evento pu\u00f2 provocare, come l'incapacit\u00e0 di mantenere la prestazione, o l'instaurarsi di uno stato di acidosi.\nDigiuno notturno.\nEffettivamente la ricerca mostra che anche l'aerobica svolta a seguito del digiuno notturno \u00e8 in grado di aumentare l'utilizzo dei grassi durante l'esercizio rispetto allo stesso allenamento a stomaco pieno, ma questo si verifica solo a livelli molto bassi di intensit\u00e0 di allenamento. Durante livelli di intensit\u00e0 moderati o alti, il corpo continua a mobilizzare significativamente pi\u00f9 grasso a digiuno rispetto a dopo aver mangiato. In realt\u00e0 il tasso catabolico supera la capacit\u00e0 del corpo di utilizzare gli acidi grassi in pi\u00f9 come carburante. In altre parole, si verifica una liberazione extra di acidi grassi circolanti (FFA) nel sangue che non possono essere utilizzati da muscoli in attivit\u00e0. In ultima analisi, questi acidi grassi vengono riesterificati in trigliceridi nel post-allenamento, e poi riaccumulati nelle cellule adipose.\nBergman e Brooks (1999) valutarono gli effetti dell'aerobica sull'ossidazione dei lipidi confrontando dei gruppi a digiuno con dei gruppi a stomaco pieno. I ricercatori conclusero che l'allenamento di endurance potenzia l'ossidazione dei lipidi nell'uomo dopo un digiuno notturno di 12 ore, ma solo bassa intensit\u00e0 (22 e 40% VO). Infatti, l'effetto dell'esercizio sul \"Respiratory Exchange Ratio\" (RER o tasso di scambio respiratorio) non era evidente ad intensit\u00e0 di esercizio maggiori (59 e 75% VO). Considerando che le basse intensit\u00e0 segnalate non sono associabili all'esercizio aerobico, in quanto corrispondono a movimenti molto blandi come la camminata molto leggera, lo studio mette in luce che nei range di intensit\u00e0 maggiori, come quelli tipicamente utilizzati per massimizzare l'ossidazione di grassi (\"zona lipolitica\": ~65% VO), il digiuno non apporta alcun beneficio aggiuntivo sull'ossidazione di grassi.\nAnche in una ricerca contemporanea da parte di Horowitz et al. (1999) si scopr\u00ec che quando i soggetti moderatamente allenati svolgevano l'attivit\u00e0 aerobica a bassa intensit\u00e0 (25% VO) o a moderata intensit\u00e0 (68% VO), non vi era alcuna differenza nella quantit\u00e0 di grassi ossidati, indipendentemente dal fatto che i soggetti avessero mangiato o meno. Questi risultati valevano per i primi 90 minuti di esercizio, e solo dopo questo periodo, il digiuno ha iniziato a produrre un cambiamento nella quantit\u00e0 di grassi impiegati. Come nella ricerca precedente, da questi risultati sembra che l'attivit\u00e0 aerobica a digiuno non produca benefici maggiori sul dispendio lipidi rispetto all'esecuzione a stomaco pieno, a prescindere dall'intensit\u00e0 di allenamento.\nFebbraio et al. (2000) analizzarono gli effetti dell'ingestione di carboidrati prima e durante l'allenamento. I soggetti si sono allenati per 2 ore ad un'intensit\u00e0 del 63% del VO, cio\u00e8 nella \"zona lipolitica\". Il risultato che si evidenzi\u00f2 fu che i carboidrati prima e durante l'esercizio migliorarono le prestazioni, ma non ci fu alcuna differenza nell'ossidazione totale di grassi tra i soggetti a digiuno e nutriti. Nonostante gli elevati livelli di insulina nel gruppo che assunse carboidrati, non vi era alcuna differenza nella disponibilit\u00e0 di grassi o nell'utilizzo di grassi.\nDe Bock et al. (2008) investigarono sull'effetto di un programma di allenamento di endurance aerobico della durata di 6 settimane, 3 giorni a settimana, per 1-2 ore, al 75% del VO, su 20 soggetti maschi moderatamente attivi. Questi vennero divisi in due gruppi; uno si allenava a digiuno, mentre l'altro a stomaco pieno assumendo una quantit\u00e0 di carboidrati (1 g/kg). Entrambi i gruppi seguivano lo stesso regime dietetico (65% carboidrati, 15% proteine, 20% grassi). Dopo l'esercizio, le riserve di glicogeno erano maggiori nel gruppo che assumeva carboidrati ma non nel gruppo a digiuno. Il gruppo a digiuno sub\u00ec un'attenuazione del catabolismo del glicogeno se confrontato al gruppo a stomaco pieno. Non vennero rilevate differenze nel tasso di ossidazione di grassi. Secondo le conclusioni dello studio, l'allenamento a breve termine provoca adattamenti simili sul miglioramento del VO. Anche se nel gruppo a digiuno si \u00e8 verificata una diminuzione dell'utilizzo del glicogeno e un aumento di alcuni marker proteici coinvolti nella gestione dei grassi, l'ossidazione dei grassi durante l'esercizio nel gruppo che assumeva carboidrati non \u00e8 risultata differente.\nIn una ricerca recente da parte di Stannard et al. (2010) venne comparato l'effetto del digiuno o dell'assunzione di carboidrati pre-esercizio di prima mattina sull'esercizio di endurance su cicloergometro su due gruppi di soggetti giovani. I risultati suggerirono che gli uomini rispondessero meglio delle donne nello stato di digiuno per quanto riguarda gli adattamenti muscolari. Mentre il gruppo che si allenava a digiuno dimostr\u00f2 in 4 settimane un significativo aumento del VO e delle concentrazioni basali di glicogeno muscolare, indipendentemente dal sesso, rispetto al gruppo che si allenava a stomaco pieno. Non vennero per\u00f2 stabilite le eventuali differenze nella perdita di grasso.\nVan Proeyen et al. (2010) analizzarono l'effetto dell'aerobica a digiuno sulla tolleranza al glucosio e sulla sensibilit\u00e0 insulinica sotto regime dietetico ipercalorico/iperlipidico per un periodo di 6 settimane. Entrambi i gruppi si allenavano per 4 volte a settimana, e il gruppo non a digiuno assumeva carboidrati prima e durante l'esercizio. Al termine dello studio, l'\u00e9quipe stabil\u00ec per la prima volta che l'esercizio a digiuno \u00e8 pi\u00f9 efficace rispetto all'esercizio a stomaco pieno, sia per facilitare gli adattamenti muscolari che favoriscono l'ossidazione di lipidi, sia per migliorare la tolleranza al glucosio e la sensibilit\u00e0 insulinica, anche se questo beneficio poteva essere attribuito a soggetti sotto regime ipercalorico/iperlipidico.\nVan Proeyen et al. (2011) analizzarono ulteriormente gli effetti dell'esercizio a digiuno di prima mattina. Venti maschi giovani parteciparono ad un programma di endurance di 6 settimane, per 4 volte a settimana allenandosi per 1 o 1,5 ore al 70% del VO, seguendo una dieta iperglucidica dallo stesso apporto calorico. I soggetti vennero divisi in due gruppi: uno si allenava a digiuno , mentre l'altro ingeriva un'alta quantit\u00e0 di carboidrati prima (\u223c160 g) e durante (1 g/kg) l'esercizio. In entrambi i gruppi venne aumentato il VO (+9%) e le prestazioni generali. Nel gruppo a digiuno \u00e8 avvenuto un utilizzo di trigliceridi intramuscolari, mentre ci\u00f2 non \u00e8 avvenuto nel gruppo a stomaco pieno. Il gruppo a digiuno ha aumentato di pi\u00f9 di 3 volte il livello della \"zona lipolitica\" (l'intensit\u00e0 in cui avviene un maggiore tasso di ossidazione di grassi). Inoltre, solo il gruppo a digiuno ha evitato lo sviluppo del calo delle concentrazioni di glucosio nel sangue. Secondo i ricercatori, allenarsi a digiuno \u00e8 un metodo pi\u00f9 efficace per aumentare la capacit\u00e0 ossidativa del muscolo scheletrico, e al tempo stesso esalta la degradazione dei trigliceridi intramuscolari indotti dall'esercizio. Inoltre, il gruppo a digiuno \u00e8 stato in grado di prevenire il calo dei livelli glicemici durante l'esercizio al contrario del gruppo a stomaco pieno. Anche in questo caso, non state misurate le variazioni della composizione corporea tra i due gruppi.\nFarah e Gill (2012) confrontarono l'impatto dell'esercizio eseguito prima o dopo la prima colazione sul bilancio lipidico e sul metabolismo post-prandiale. Dieci uomini sedentari leggermente sovrappeso (et\u00e0 media 28 anni) vennero suddivisi in tre gruppi: il primo gruppo era di controllo, il secondo gruppo eseguiva una blanda attivit\u00e0 aerobica (camminata) per 60 minuti al 50% del VO prima della colazione, il terzo gruppo eseguiva lo stesso allenamento dopo la colazione. Il pasto era una \"prima colazione standard\". Il pasto successivo alla colazione avveniva a 3-5 ore di distanza. I ricercatori notarono che il bilancio lipidico era inferiore nel gruppo che si allenava prima della colazione, ma entrambi presentavano un'inferiore risposta insulinica al pasto rispetto al gruppo di controllo. Non ci sono state differenze nel consumo di cibo \"ad libitum\" (a saziet\u00e0) tra i 2 gruppi che affrontavano l'allenamento. Gli scienziati suggerirono che ci potesse essere un vantaggio nel eseguire l'esercizio aerobico a bassa intensit\u00e0 prima della colazione, tuttavia segnalarono che fossero necessarie ulteriori conferme per verificare se questa strategia possa effettivamente essere utile nei risultati a lungo termine e in condizioni normali.\nAnche Deighton et al. (2012) investigarono sugli effetti dell'esericizio a digiuno o a stomaco pieno, sul consumo di cibo \"ad libitum\" e sulle risposte metaboliche associate. Venti maschi sani normopeso (et\u00e0 media 23 anni) vennero divisi in tre gruppi: il primo di controllo, il secondo svolgeva attivit\u00e0 aerobica sul \"treadmill\" per 60 minuti a moderata intensit\u00e0 (\u223c70% VO) a digiuno, mentre il gruppo a stomaco pieno svolgeva lo stesso allenamento a distanza di 4-5 ore dalla colazione. Una \"prima colazione standard\" veniva somministrata a circa 1.5 ore dal risveglio, mentre i pasti \"ad libitum\" vennero somministrati a 5.5 e 9.5 ore di distanza. L'esercizio nel gruppo a stomaco pieno ha soppresso l'appetito in misura maggiore rispetto al gruppo a digiuno. L'apporto energetico \"ad libitum\" non \u00e8 risultato differente tra i due gruppi di studio, risultando in un bilancio energetico negativo in entrambi rispetto al gruppo di controllo. I risultati suggerirono che 60 minuti di corsa sul tapis roulant portano ad un bilancio energetico giornaliero negativo rispetto al giorno di riposo, ma non risulta pi\u00f9 efficace se eseguito prima o dopo la prima colazione.\nGonzalez et al. (2013) esaminarono l'impatto della prima colazione e dell'esercizio fisico sul metabolismo postprandiale, sull'appetito e sull'equilibrio dei macronutrienti. Un gruppo di dodici uomini attivi venne suddiviso in 4 gruppi: a riposo senza colazione, esercizio senza colazione, colazione senza esercizio, colazione seguita da esercizio. L'allenamento consisteva in un'attivit\u00e0 aerobica ad intensit\u00e0 moderata e frequenza costante. Un frapp\u00e9 al cioccolato da 1500 kJ (circa 358 kcal) \u00e8 stato somministrato a tutti i gruppi dopo 90 minuti dall'esercizio, seguito da un pranzo a base di pasta \"ad libitum\". L'appetito a seguito della bevanda era inferiore nel gruppo a stomaco pieno. Dopo il pranzo, il bilancio energetico meno positivo tra tutti i gruppi \u00e8 stato osservato in quello che si allenava a stomaco vuoto. Indipendentemente dal consumo della prima colazione, i ricercatori hanno scoperto che coloro che avevano svolto l'allenamento mattutino non hanno consumato calorie aggiuntive o percepito un aumento dell'appetito durante la giornata per compensare la spesa calorica indotta dall'attivit\u00e0 fisica. La prima colazione ha migliorato le risposte generali all'appetito al consumo di cibo nel corso della giornata, ma ha annullato l'effetto sulla soppressione dell'appetito indotta dall'esercizio fisico. Il dato significativo \u00e8 che coloro che si erano allenati a digiuno avevano consumato quasi il 20% in pi\u00f9 di grasso rispetto a coloro che avevano consumato la prima colazione prima dell'allenamento.\nInfluenza del cibo e del digiuno sul EPOC.\nIl cardio a digiuno pu\u00f2 avere meno senso quando si prende in considerazione l'impatto dell'EPOC. L'EPOC, comunemente denominato \"afterburn\", rappresenta il consumo di ossigeno, o il dispendio energetico, al di sopra dei livelli basali (o pre-esercizio) che si verifica nelle ore successive all'esercizio. In termini semplici \u00e8 la quantit\u00e0 di calorie consumate dopo l'allenamento. Durante il periodo in cui si manifesta l'EPOC, il corpo avvia i processi di recupero e di ripristino dei livelli pre-esercizio, utilizzando energia supplementare per completare questo processo. Il dato interessante \u00e8 che durante l'EPOC, il metabolismo energetico si sposta su un utilizzo preferenziale di lipidi piuttosto che di glucidi, il che significa che maggiore \u00e8 l'EPOC e maggiore sar\u00e0 l'utilizzo di grassi post-esercizio. Svariati studi hanno dimostrato in maniera univoca che mangiare prima dell'esercizio favorisca un notevole aumento del EPOC, e quindi del metabolismo basale, rispetto al digiuno.\nLee et al. (1991) analizzando soggetti maschi del college, compararono gli effetti termogenici e lipolitici dell'esercizio somministrando prima della prestazione una bevanda a base di latte e glucosio, valutando gli effetti che questa aveva sull'esercizio ad alta intensit\u00e0 o bassa intensit\u00e0. Prevedibilmente, l'assunzione della bevanda aument\u00f2 l'entit\u00e0 del EPOC (connesso con la termogenesi misurata) in maniera significativamente maggiore rispetto ai gruppi che non avevano assunto la bevanda in entrambi i casi. Altrettanto prevedibilmente, il protocollo ad alta intensit\u00e0 aveva provocato la maggiore ossidazione di lipidi durante il periodo di recupero rispetto al protocollo a bassa intensit\u00e0.\nHackney et al. (2010) vollero stabilire quale nutriente, tra proteine e carboidrati, fosse in grado di massimizzare l'EPOC dopo un allenamento con i pesi ad alto volume. I risultati dello studio indicarono che la fonte proteica (un integratore proteico) era in grado di aumentare il metabolismo basale e quindi l'EPOC in maniera significativamente maggiore rispetto all'assunzione di una quantit\u00e0 isocalorica di carboidrati.\nUno studio di Paoli et al. (2011) ha voluto esaminare le differenze tra l'EPOC a digiuno, o assumendo precedentemente del cibo. Anche questa ricerca venne condotta per risolvere alcune controversie che vedono nell'esercizio aerobico di prima mattina a digiuno un metodo per bruciare pi\u00f9 grassi rispetto allo stato nutrito. Da questa analisi \u00e8 emerso che, dopo un allenamento aerobico lipolitico (36 minuti sul treadmill al 65% FCmax), il gruppo che consumava cibo prima dell'esercizio riusciva ad aumentare significativamente l'EPOC e quindi l'ossidazione di grassi fino a 24 ore dal termine.\nConclusioni.\nOssidazione di grassi e riduzione della massa grassa.\nDall'analisi della maggior parte degli studi sull'esercizio a digiuno si riescono ad estrapolare dei dati controversi che necessitano di un'attenta interpretazione. Come prima segnalazione, \u00e8 necessario considerare che diversi cibi riescono ad avere un diverso impatto metabolico sull'utilizzo di substrati durante l'esercizio, e queste variazioni dipendono anche dall'intensit\u00e0 dell'esercizio stesso. Viene ampiamente constatato che l'assunzione di carboidrati prima e durante l'esercizio porti a sfruttare prevalentemente carboidrati durante l'allenamento, inibendo l'utilizzo di lipidi a basse intensit\u00e0. Al contrario, l'ingestione di alimenti ad alto contenuto lipidico, o l'infusione di lipidi, stimolano la produzione di energia dall'ossidazione di lipidi sopprimendo l'utilizzo di carboidrati. Anche i cibi proteici assunti pre-allenamento hanno un effetto analogo all'assunzione di lipidi sull'ossidazione di lipidi durante l'esercizio: proteine e grassi hanno un effetto permissivo sull'ossidazione di grassi, mentre i carboidrati hanno un effetto inibitorio. Da queste osservazioni si pu\u00f2 concludere che la mobilizzazione dei grassi durante l'esercizio non dipende strettamente dall'assunzione di cibo di per s\u00e9, ma dal tipo di cibo e/o dalla composizione del pasto assunto. Come si pu\u00f2 notare, nelle varie ricerche vengono utilizzati dei metodi ampiamente differenti nel contesto dell'assunzione di cibo, il che pu\u00f2 in parte spiegare le differenze nei risultati ottenuti. In una buona parte dei casi, per i gruppi a stomaco pieno vengono utilizzati grandi quantitativi di carboidrati, noti per il loro effetto sull'inibizione dell'ossidazione lipidica durante l'esercizio, soprattutto a basse intensit\u00e0, oltre che in stato di riposo. In alcuni studi, i soggetti assumono carboidrati anche durante l'esercizio oltre che precedentemente. In diversi altri casi il pasto pre-esercizio consiste in una \"prima colazione standard\", cio\u00e8 un pasto misto, che pi\u00f9 si avvicinerebbe a condizioni di vita reali. Tuttavia, il pasto misto utilizzato negli studi come prima colazione pu\u00f2 differire largamente in termini di composizione. Inoltre, viene ampiamente riconosciuto che il pasto misto (che compone l'ipotetica prima colazione) sia in grado di aumentare la risposta insulinica rispetto alla stessa quantit\u00e0 di carboidrati assunta da sola, e quindi potenzialmente esaltando la soppressione della lipolisi durante l'esercizio. Sarebbe dunque un errore scambiare i risultati delle ricerche per validi in qualsiasi contesto senza considerare quale cibo, con quale composizione, e in quale quantit\u00e0 venga consumato dai gruppi che si allenano a stomaco pieno.\nBergman e Brooks (1999) conclusero che l'allenamento a digiuno esalta l'ossidazione di lipidi ma solo a bassissime intensit\u00e0 (22 e 40% VO, cio\u00e8 sforzi minimi come la camminata blanda), quando il gruppo a stomaco pieno assumeva una colazione standard da 550 kcal ricca di carboidrati (87% carb., 2% grassi, e 11% proteine). Horowitz et al. (1999) segnalarono che non vi fosse alcuna differenza nella quantit\u00e0 di grassi ossidati, indipendentemente dal fatto che i soggetti avessero mangiato o meno, nei primi 90 minuti esercizio. Il gruppo a stomaco pieno assunse delle barrette energetiche a base di carboidrati ad alto indice glicemico. De Bock et al. (2008) conferm\u00f2 questi risultati, non rilevando alcuna differenza nel tasso di ossidazione di grassi tra i due gruppi (il gruppo a stomaco pieno assumeva 1 g/kg di carboidrati pre-esercizio). Nello studio di Van Proeyen et al. (2011), venne trovato che i soggetti a digiuno migliorarono le capacit\u00e0 di ossidativa del muscolo, quando i soggetti a stomaco pieno assumevano carboidrati prima (\u223c160 g) e durante (1 g/kg) l'esercizio.\nPer quanto riguarda gli effetti cronici indotti da questa metodologia, cio\u00e8 i dati di maggior interesse per avere una definitiva conferma sulla presunta efficacia dell'esercizio a digiuno sul dimagrimento, non sembra essere mai stato analizzato l'aspetto della riduzione della massa grassa sul lungo termine tra i gruppi a digiuno o a stomaco pieno, per tanto la conclusione che vedrebbe l'esercizio a digiuno un metodo superiore per il dimagrimento ad oggi rimane priva di riscontro scientifico. Per altro, ci\u00f2 che la letteratura scientifica ha stabilito negli ultimi decenni, \u00e8 che non c'\u00e8 necessariamente una correlazione tra il dimagrimento e la prevalenza di grassi come combustibile durante l'attivit\u00e0 cardio, quindi il fatto che si consumino grassi durante l'allenamento non indica che il metodo utilizzato sia pi\u00f9 efficace per la perdita di grasso corporeo. Ci\u00f2 in quanto devono essere previste molte pi\u00f9 variabili ed \u00e8 necessario considerare la spesa lipidica sul breve, medio e lungo termine per poter stabilire l'effettiva validit\u00e0 di un programma di allenamento dimagrante. I risultati di un importante numero di ricerche hanno infatti dimostrato che l'allenamento cardiovascolare ad alta intensit\u00e0, in cui per definizione viene intensificata la spesa di glucidi a scapito dei lipidi, portasse ad una riduzione della massa grassa sul lungo termine paragonabile o superiore rispetto a quella ottenuta con l'allenamento cardio a moderata o bassa intensit\u00e0 (in cui prevale il dispendio di grassi) a parit\u00e0 di dispendio calorico. Sia l'allenamento cardio a frequenza cardiaca costante ad alta intensit\u00e0 (\"High Intensity Endurance Training\", HIET), sia l'interval training ad alta intensit\u00e0 (\"High Intensity Interval Training\", HIIT) sia l\"'Aerobic Circuit Training\" (ACT) ad alta intensit\u00e0, cio\u00e8 metodi di allenamento durante il quale avviene un preponderante utilizzo di carboidrati piuttosto che di lipidi, hanno mostrato di portare sul lungo termine ad una riduzione del grasso corporeo simile o spesso superiore alla normale attivit\u00e0 aerobica a intensit\u00e0 bassa o moderata.\nCarboidrati come inibitori dell'ossidazione lipidica.\nDa quanto \u00e8 stato rilevato in letteratura, i macronutrienti hanno un diverso impatto sull'ossidazione di grassi durante l'allenamento, per tanto non \u00e8 possibile considerare l'assunzione di cibo a prescindere come un fattore in grado di determinare l'inibizione di questo processo. \u00c8 risaputo che i carboidrati sono i principali stimolatori dell'insulina, cio\u00e8 l'ormone che per ruolo inibisce l'ossidazione di lipidi provocando invece l'accumulo di grasso. L'insulina non a caso \u00e8 noto come il pi\u00f9 potente ormone antilipolitico (cio\u00e8 che ostacola la mobilizzazione del grasso). Se proteine e lipidi hanno un effetto permissivo sull'utilizzo di grassi, l'assunzione di carboidrati invece porta tendenzialmente ad un effetto inibitorio, ma ci\u00f2 pu\u00f2 essere condizionato da altri fattori. Infatti ci\u00f2 avviene soprattutto quando l'esercizio aerobico \u00e8 svolto a bassa intensit\u00e0, uno sforzo paragonabile alla blanda camminata. \u00c8 stato visto che l'ingestione di carboidrati prima o durante l'esercizio a bassa intensit\u00e0 (25-50% del VO) \u00e8 in grado di dimezzare l'ossidazione di grassi rispetto al digiuno. \u00c8 stato osservato che al 50% del VO, la disponibilit\u00e0 di carboidrati pu\u00f2 direttamente regolare l'ossidazione del grasso attraverso l'iperinsulinemia inibendo il trasporto di acidi grassi a lunga catena nei mitocondri. Secondo i ricercatori di uno studio recente: \"Per migliorare la lipolisi indotta dall'esercizio fisico e la conseguente ossidazione dei grassi durante l'esercizio fisico a bassa intensit\u00e0, i soggetti obesi non dovrebbero ingerire carboidrati immediatamente prima dell'esercizio. Il senso della fame pu\u00f2 essere soddisfatto da un cibo proteico.\" (Erdmann et al., 2010).\nAl contrario, l'assunzione di carboidrati durante l'esercizio a moderata intensit\u00e0 (65-75% del VO) non riduce l'ossidazione dei grassi durante i primi 120 minuti di esercizio. I differenti effetti dell'assunzione di carboidrati durante l'allenamento a bassa o moderata intensit\u00e0 sembrano essere correlati alle differenze nella risposta insulinica. Durante l'esercizio a bassa intensit\u00e0, l'assunzione di carboidrati aumenta la concentrazione plasmatica di insulina da due a tre volte rispetto al digiuno aumentando l'assorbimento di glucosio da parte del muscolo scheletrico. Inoltre, l'aumento della concentrazione di insulina plasmatica \u00e8 associato ad una riduzione della concentrazione plasmatica di acidi grassi liberi (FFA) e ad una soppressione della lipolisi. Questi eventi favoriscono un aumento dell'ossidazione dei carboidrati e una diminuzione dell'ossidazione dei grassi. A differenza dell'esercizio a bassa intensit\u00e0, la risposta insulinica all'ingestione dei carboidrati durante l'esercizio a moderata intensit\u00e0 \u00e8 quasi completamente soppresso. Questo potrebbe spiegare perch\u00e9 l'assunzione di carboidrati durante l'esercizio a moderata intensit\u00e0 non influenza l'ossidazione dei grassi, l'ossidazione dei carboidrati e l'utilizzo di glicogeno muscolare, o presumibilmente l'ossidazione del glucosio nel sangue durante le prime 2 ore di attivit\u00e0 fisica ad intensit\u00e0 moderata. \u00c8 interessante notare che l'ingestione di carboidrati durante l'esercizio a moderata intensit\u00e0 non riduce l'ossidazione dei grassi, nonostante avvenga una significativa soppressione degli FFA nel plasma e delle concentrazioni di glicerolo.\nQueste possono valere come indicazioni generali, ma anche il grado di allenamento dei soggetti pu\u00f2 giocare un ruolo significativo nei processi ossidativi. Nonostante sia stato trovato che l'ingestione di glucosio durante l'esercizio inibisca la lipolisi tramite una diminuzione dell'espressione genica coinvolta nell'ossidazione di grasso negli uomini e donne non allenati o moderatamente allenati durante lo sforzo a moderata intensit\u00e0, sembra che questo effetto non sia stato riscontrato negli uomini allenati, nei primi 120 minuti di esercizio. \u00c8 interessante notare che il range di intensit\u00e0 in cui l'ossidazione dei grassi \u00e8 esaltata (\"zona lipolitica\") non \u00e8 stata influenzata dall'ingestione di carboidrati, e questa condizione \u00e8 stata mantenuta per le prime 2 ore di esercizio fisico. Nella ricerca di Horowitz non vennero trovate particolari differenze su uomini moderatamente allenati tra i gruppi a digiuno e i gruppi che assumevano una soluzione di carboidrati ad alto indice glicemico, sia ad intensit\u00e0 bassa che moderata. Anche Coyle forn\u00ec dei risultati simili. I soggetti completarono 2 ore di pedalata ingerendo una soluzione di carboidrati a 30, 60 e 90 minuti di allenamento. Nel gruppo che si allenava a bassa intensit\u00e0, l'ossidazione di grassi non era ridotta al di sotto dei valori del gruppo a digiuno fino a 80-90 minuti. Nel gruppo che si allenava a intensit\u00e0 moderata non vennero osservate differenze nell'ossidazione di grasso tra i soggetti a digiuno o a stomaco pieno durante l'esercizio. Come ulteriori evidenze a favore del cardio a stomaco pieno negli uomini allenati, anche i risultati dello studio di Febbraio (2000) non rilevarono alcuna differenza nell'ossidazione di grasso tra i gruppi a digiuno e coloro che assumevano carboidrati.\nLe conclusioni che si possono trarre dei risultati forniti dagli studi sono:\nOssidazione di grassi post-esercizio.\nPoich\u00e9 il corpo continua a consumare un surplus di energia dopo l'esercizio, l'EPOC - un parametro che indica l'aumento del metabolismo basale nelle ore successive all'allenamento fisico - gioca un ruolo supplementare per un programma di allenamento mirato al dimagrimento. Questo dato \u00e8 particolarmente significativo, considerando che le calorie spese durante l'EPOC provengono prevalentemente dai lipidi. Per quanto riguarda l'ossidazione di grassi post-esercizio, le evidenze scientifiche stabiliscono che l'assunzione di cibo, oltre che il tipo di cibo, \u00e8 una strategia in grado di esaltare significativamente questo processo rispetto al digiuno. Si \u00e8 riuscito a dimostrare che non solo l'EPOC aumenta assumendo del cibo prima dell'esercizio, ma che questo si traduce in un dispendio di grassi maggiore e per pi\u00f9 tempo fino a 24 ore dal post-esercizio rispetto all'esercizio a digiuno, che le proteine aumentano l'EPOC pi\u00f9 dei carboidrati, e questo aumenta di pi\u00f9 in proporzione all'intensit\u00e0. Pu\u00f2 essere curioso notare che alcune delle ricerche sull'esercizio dopo aver consumato una prima colazione standard (Farah e Gill 2012, Gonzalez et al. 2013) hanno trovato un potenziale vantaggio indotto dallo stato di digiuno sul bilancio lipidico negativo rispetto allo stomaco pieno, anche se paradossalmente Paoli et al. (2011) nota che il consumo stesso della prima colazione porta ad una maggiore ossidazione lipidica post-allenamento nelle 24 ore successive rispetto al digiuno. Questo lascia intendere che, anche se lo stato di digiuno \u00e8 in grado di favorire un bilancio lipidico negativo, anche l'assunzione di cibo pu\u00f2 favorire questo processo mediante un'esaltazione dell'EPOC, e quindi dell'aumento del dispendio lipidico post-esercizio. Risulta tuttavia ancora difficile stabilire quale delle due strategie, se lo stomaco pieno o il digiuno, sia in grado di creare una maggiore ossidazione lipidica, in quanto insorgono molte altre variabili. Certo \u00e8 che la spesa lipidica post-esercizio rimane maggiore consumando del cibo pre-allenamento.\nDa questi risultati si pu\u00f2 concludere che mangiare prima dell'attivit\u00e0 fisica aumenta il metabolismo basale e il dispendio dei grassi fino a 24 ore post-esercizio molto pi\u00f9 che effettuare la stessa attivit\u00e0 a digiuno, e che anche la scelta dei nutrienti \u00e8 in grado di influire sull'EPOC. Altre ricerche hanno stabilito infatti che, paragonando gli effetti di diversi pasti pre-esercizio tra un pasto iperglucidico, uno iperlipidico, e uno iperproteico, il primo era in grado di dimezzare l'ossidazione di grassi durante l'esercizio rispetto agli ultimi due. Ci\u00f2 sta a significare che un pasto proteico prima dell'esercizio \u00e8 in grado non solo di enfatizzare la spesa lipidica nelle ore post-allenamento, ma esaltarla del doppio anche durante l'allenamento rispetto all'assunzione di un pasto a base di carboidrati.\nIn conclusione:\nAdattamenti fisiologici e muscolari.\nL'esercizio a digiuno ha dato risultati controversi anche sugli adattamenti fisiologici e muscolari indotti. Stannard et al. (2010) riportarono un maggiore aumento del VO e delle concentrazioni basali di glicogeno muscolare nel gruppo a digiuno rispetto al gruppo che assumeva carboidrati poco prima della prestazione. Van Proeyen et al. (2011) non conferm\u00f2 i benefici sull'aumento del VO nel gruppo a digiuno rilevando un miglioramento identico tra i 2 gruppi (i soggetti a stomaco pieno assumevano carboidrati prima [\u223c160 g] e durante [1 g/kg] l'esercizio). Anche da De Bock et al. (2008) non rilevarono differenze sul miglioramento del VO tra i due gruppi. Van Proeyen et al. (2010) registr\u00f2 ulteriori vantaggi dall'allenamento a digiuno in soggetti sotto regime dietetico ipercalorico/iperlipidico. Il gruppo a digiuno ottenne un miglioramento degli adattamenti muscolari che favoriscono l'ossidazione di lipidi, e un miglioramento della tolleranza al glucosio e della sensibilit\u00e0 insulinica. Il gruppo a stomaco pieno assumeva carboidrati prima e durante l'esercizio. Nonostante i risultati positivi, il caso di studio presentava delle condizioni (regime dietetico ipercalorico/iperlipidico) che poco si avvicinano ad un normale regime dietetico, ancora meno ad un regime dietetico per la perdita di peso. Inoltre \u00e8 ben noto che l'alto consumo di lipidi \u00e8 in grado di peggiorare la sensibilit\u00e0 insulinica, e ci\u00f2 pu\u00f2 essere stato aggravato dall'alto consumo di carboidrati prima e durante l'allenamento. Lo stesso Van Proeyen et al. (2011) registr\u00f2 un miglioramento della capacit\u00e0 ossidativa del muscolo (quindi la capacit\u00e0 di ossidazione dei grassi) nel gruppo a digiuno, e questo dato pu\u00f2 dimostrarsi interessante anche se necessita di ulteriori verifiche. Nonostante l'impatto positivo sugli adattamenti muscolari che favoriscono l'ossidazione lipidica, \u00e8 necessario stabilire se questo possa effettivamente tradursi in una maggiore perdita di grasso a lungo termine. Ci\u00f2 in quanto anche la preservazione della massa muscolare, che pu\u00f2 essere ottenuta con il consumo di cibo pre-esercizio, riesce a mantenere il metabolismo basale pi\u00f9 elevato influendo a sua volta sulle capacit\u00e0 ossidative sia in maniera diretta che indiretta. Come viene riportato in precedenza, l'assunzione di cibo pre-allenamento \u00e8 infatti in grado di esaltare l'ossidazione di grassi fino a 24 ore dal termine dell'esercizio rispetto al digiuno.\nIl falso mito.\nGrazie alla sua larga diffusione, sono stati attribuiti all'esercizio fisico a digiuno alcuni benefici in realt\u00e0 privi di riscontro scientifico:\nNon \u00e8 l'assunzione di cibo di per s\u00e9 che porta a inibire l'ossidazione di grassi ma piuttosto la composizione del pasto o la natura dei macronutrienti, il grado di allenamento del soggetto, e l'intensit\u00e0 dell'allenamento. Proteine e lipidi non inibiscono i processi ossidativi, mentre i carboidrati possono portare a questa inibizione, ma in circostanze specifiche. Il pasto misto (come una prima colazione standard) rappresenta in assoluto il maggiore stimolo alla secrezione di insulina, cio\u00e8 l'ormone che inibisce i processi di ossidazione di grasso.\nLe evidenze scientifiche rivelano l'esatto opposto. L'assunzione di cibo porta ad esaltare molto pi\u00f9 il metabolismo basale, l'EPOC e la spesa lipidica per 24 ore rispetto all'esercizio a digiuno, e le proteine lo esaltano significativamente pi\u00f9 dei carboidrati e dei grassi.\nNon \u00e8 il digiuno che determina necessariamente un maggiore utilizzo di grassi, ma piuttosto l'intensit\u00e0 dell'esercizio, il tipo di macronutrienti assunti e il grado di allenamento dei soggetti. L'assunzione di carboidrati o un pasto misto contenente carboidrati, non l'assunzione di cibo a priori, \u00e8 in grado di bloccare l'ossidazione di grassi a basse intensit\u00e0. L'assunzione di proteine e grassi non ha un effetto inibitorio ma permissivo sull'ossidazione di gassi durante l'esercizio. L'assunzione di carboidrati pu\u00f2 inibire l'ossidazione di grassi ad intensit\u00e0 moderate nei soggetti non allenati, ma non influisce sull'ossidazione di grassi nei soggetti allenati. All'interno della zona lipolitica, cio\u00e8 il range di intensit\u00e0 in cui aumenta il tasso di ossidazione di lipidi, l'assunzione di cibo o carboidrati non ha dimostrato di bloccare l'ossidazione lipidica nella maggior parte dei casi.\nL'attivit\u00e0 degli ormoni controregolatori o controinsulari (antagonisti dell'insulina) effettivamente prevale durante il digiuno, ma l'esaltazione degli ormoni dalla maggiore capacit\u00e0 lipolitica (catecolammine e GH) avviene ad intensit\u00e0 moderate e soprattutto alte (aumentano cio\u00e8 in proporzione all'intensit\u00e0), un livello in cui \u00e8 stato riconosciuto che l'assunzione di cibo non influenza significativamente l'ossidazione lipidica, specie nei soggetti allenati. Solo nell'esercizio a bassa intensit\u00e0 l'insulina provocata dall'assunzione di carboidrati o pasti misti non viene soppressa, contrariamente a livelli di intensit\u00e0 superiori, a causa dell'effetto inibitorio delle catecolammine. Il digiuno per\u00f2 pu\u00f2 facilmente instaurare al contrario un assetto ormonale catabolico anche a carico del muscolo scheletrico (cortisolo), portando possibilmente al deperimento e alla conseguente riduzione del metabolismo basale.\nNon \u00e8 mai stato stabilito direttamente tramite ricerche scientifiche che l'esercizio a digiuno porti ad un maggiore dimagrimento rispetto all'esercizio a stomaco pieno. La questione ad oggi risulta ampiamente dibattuta in ambito scientifico, e svariate ricerche non sembrano supportarne l'efficacia. In questo contesto insorgono troppe variabili per poter estrapolare questa conclusione senza alcuna evidenza scientifica a supporto. Il dimagrimento sul lungo termine e la maggiore riduzione della massa grassa non possono essere stabiliti tramite la valutazione e la stima della mera spesa lipidica durante l'esercizio, ci\u00f2 in quanto il dispendio di lipidi durante l'esercizio non \u00e8 necessariamente un indicatore dell'efficacia di un allenamento ai fini del dimagrimento.\nPasto pre-esercizio.\nSulla base dei risultati favorevoli sul EPOC indotti dall'assunzione di cibo prima dell'esercizio aerobico forniti dalla ricerca di Paoli et al. (2011), Len Kravitz, noto Ph.D., fisiologo dell'esercizio fisico e professore alla University of Mexico, sostiene che se una persona intende bruciare pi\u00f9 calorie provenienti dai grassi, raccomanda di consumare una leggera colazione prima dell'esercizio mattutino. Questo favorisce un aumento del metabolismo (tutte le reazioni chimiche nel corpo per liberare energia che viene misurata dal consumo di ossigeno) e riduce la RER (quindi brucia pi\u00f9 grasso come combustibile) dopo l'allenamento. Secondo le sue indicazioni, bisognerebbe incoraggiare i clienti a mangiare o bere qualcosa di facilmente digeribile almeno 20 o 30 minuti (o fino a un'ora) prima l'allenamento del mattino. Poich\u00e9 il glucosio \u00e8 la fonte di energia preferita per la maggior parte dell'esercizio, uno spuntino mattutino pre-esercizio dovrebbe comprendere gli alimenti ad alto contenuto di carboidrati, che sono pi\u00f9 facili da digerire. Ci\u00f2 comprende alimenti come frutta, pane, barrette energetiche e bevande energetiche. Bisognerebbe anche assicurarsi di bere un po' d'acqua prima dell'allenamento in modo da essere adeguatamente idratati.\nAnche Jenna A. Bell-Wilson, Ph.D., nutrizionista, e autrice del libro \"Energy to Burn: The Ultimate Food and Nutrition Guide to Fuel your Active Lifestyle\" (2009) esprime pareri in linea con quelli di Kravitz:\nPer come si \u00e8 potuto notare, l'assunzione dei carboidrati prima e/o durante l'esercizio aerobico a moderata intensit\u00e0 non porterebbe ad inibire l'ossidazione di grassi, almeno su soggetti allenati o moderatamente allenati. Inoltre, non solo l'assunzione di cibo pre-esercizio esalta l'ossidazione di lipidi (EPOC) per 24 ore dal termine dell'attivit\u00e0 fisica pi\u00f9 dell'esercizio a digiuno, ma le proteine hanno un effetto significativamente pi\u00f9 stimolante rispetto ai carboidrati. Entrambi i macronutrienti hanno inoltre la capacit\u00e0 di inibire gli eventuali processi catabolici del muscolo scheletrico (proteolisi muscolare) che si verificano nel digiuno, e ancora pi\u00f9 durante l'esercizio a digiuno, portando ad una riduzione della massa muscolare e quindi del metabolismo basale e delle capacit\u00e0 ossidative (minore capacit\u00e0 di ossidazione di grassi basale). Il muscolo \u00e8 infatti uno dei principali tessuti in grado di enfatizzare l'ossidazione di lipidi rispetto ai carboidrati durante una scarsa presenza di questi ultimi, e una sua riduzione porta ad una soppressione del metabolismo basale e dei processi ossidativi dei grassi. Il pasto misto quindi pu\u00f2 essere una buona strategia come pasto pre-allenamento, come \u00e8 stato suggerito da diverse autorit\u00e0 dell'esercizio fisico. Per di pi\u00f9, alcune ricerche hanno mostrato che il connubio tra proteine e carboidrati nel pre-esercizio sia in grado di migliorare la prestazione di endurance e ridurre il danno muscolare rispetto all'assunzione di soli carboidrati, e questo pu\u00f2 confermare ulteriormente l'utilit\u00e0 del pasto misto pre-allenamento. Prendendo in considerazione i pareri di alcuni specialisti dell'esercizio fisico, tra cui medici, coach, preparatori atletici, atleti di forza e bodybuilder, anche il pasto composto da sole proteine e/o amminoacidi pu\u00f2 essere una strategia interessante, come suggeriscono rispettivamente, il noto allenatore di forza, nutrizionista e ricercatore nell'ambito della nutrizione e supplementazione nello sport Dave Barr, il famoso coach e bodybuilder canadese Christian Thibaudeau, e il medico sportivo, chirurgo, specialista in Scienze dell'Alimentazione e presidente dell'Accademia del Fitness Massimo Spattini:\nIntensit\u00e0 e dimagrimento.\nCome accennato precedentemente, l'intensit\u00e0 dell'allenamento \u00e8 un interessante fattore da considerare. Questo perch\u00e9 l'EPOC, cio\u00e8 l'aumento del metabolismo basale e della spesa di grassi nelle ore successive all'esercizio fisico, \u00e8 molto sensibile all'aumento dell'intensit\u00e0. Non a caso la ricerca mostra che l'esercizio anaerobico, sia sotto forma di pesi, che sotto forma di allenamento cardiovascolare, intensifica l'EPOC, e quindi il dispendio di lipidi post-allenamento, molto pi\u00f9 della normale attivit\u00e0 aerobica. Rimanendo nell'ambito dell'esercizio cardio, la ricerca mostra che l\"'High Intensity Interval Training\" (HIIT) possa enfatizzare il dimagrimento pi\u00f9 dell'attivit\u00e0 aerobica (\"Steady State Training\"). Tuttavia, per svolgere un allenamento anaerobico, per definizione molto intenso, il corpo deve attingere quasi esclusivamente dalle riserve di carboidrati piuttosto che di grassi, e ci\u00f2 diventa controproduttivo se viene svolto di prima mattina a digiuno, dove le riserve di glicogeno epatico ridotte si tradurrebbero probabilmente nell'incapacit\u00e0 di poter reggere alti regimi di intensit\u00e0 senza un carburante di natura glucidica assunto tramite la dieta. Viene infatti stabilito che l'HIIT provochi un dispendio di carboidrati molto elevato, portando potenzialmente a depletare (esaurire) il glicogeno muscolare in soli 30-60 minuti. Ma come documentato in precedenza, assumere del cibo prima dell'esercizio porta ad enfatizzare l'EPOC pi\u00f9 che lo stato di digiuno, a favorire la prestazione, e ad inibire i processi catabolici del muscolo scheletrico.\nCi\u00f2 che influisce sul EPOC \u00e8 anche il volume di allenamento, che nel contesto cardiovascolare indica la durata della sessione. Per influire significativamente sul EPOC con l'esercizio aerobico (cio\u00e8 a bassa-moderata intensit\u00e0), \u00e8 necessario quindi agire sul volume, dal momento che l'intensit\u00e0 rimane per definizione moderata. Tuttavia \u00e8 importante considerare che l'esercizio cardio aerobico a digiuno pu\u00f2 avere un effetto catabolico sul muscolo, e questo rischio aumenta con la durata della sessione di allenamento, quindi con l'aumento del volume."}
{"id": "4449886", "revid": "124808", "url": "https://it.wikipedia.org/wiki?curid=4449886", "title": "Childish Gambino", "text": ""}
{"id": "4449888", "revid": "830939", "url": "https://it.wikipedia.org/wiki?curid=4449888", "title": "James Duff, IV conte Fife", "text": ""}
{"id": "4449889", "revid": "278994", "url": "https://it.wikipedia.org/wiki?curid=4449889", "title": "Haris Me\u0111unjanin", "text": ""}
{"id": "4449891", "revid": "287204", "url": "https://it.wikipedia.org/wiki?curid=4449891", "title": "Daryl Washington", "text": "Carriera professionistica.\nArizona Cardinals.\nWashington fu scelto nel corso del secondo giro del Draft 2010 dagli Arizona Cardinals. Nella sua stagione da rookie disput\u00f2 tutte le 16 partite, 11 delle quali come titolare, mettendo a segno 78 tackle, 1 sack e 1 intercetto. Nelle stagioni successive si impose come uno dei migliori linebacker della lega ottenendo la sua prima convocazione per il Pro Bowl e venendo inserito nel Second-team All-Pro dall'Associated Press nel 2012 dopo un'annata in cui mise a segno ben 134 tackle, 9 sack e un intercetto. A fine anno fu classificato al numero 94 nella classifica dei migliori cento giocatori della stagione.\nIl 3 aprile 2013, Washington venne sospeso dalla lega per le prime 4 partite della stagione regolare 2013 per abuso di sostante vietate. Torn\u00f2 in campo nella settimana 5 disputando una grande prestazione nella vittoria sui Carolina Panthers, mettendo a segno due sack e un intercetto su Cam Newton. Nella settimana 8 fece registrare il primo intercetto stagionale nella vittoria sugli Atlanta Falcons. Il terzo sack stagionale lo mise a segno nella settimana 16, contribuendo ad infliggere ai Seattle Seahawks la prima sconfitta interna dopo due anni di imbattibilit\u00e0. A fine stagione fu votato al 96\u00ba posto nella NFL Top 100.\nIl 30 maggio 2014, Washington fu nuovamente trovato positivo ai test antidoping, venendo sospeso per tutta la stagione 2014."}
{"id": "4449894", "revid": "73843", "url": "https://it.wikipedia.org/wiki?curid=4449894", "title": "Hilton of Cadboll Stone", "text": "L'Hilton of Cadboll Stone \u00e8 una stele monumentale facente parte delle pietre pitte ed appartenente alla 2\u00aa classe. Scoperta vicino al villaggio di Hilton of Cadboll situato nella penisola di Tarbat e facente parte - dal punto di vista amministrativo - della parrocchia civile di Tarbat, nell'area di Easter Ross (contea di Ross and Cromarty, nell'Highland). La stele \u00e8 stata datata a circa VIII secolo d.c.\nStoria della stele.\nVerso la fine dell'VIII secolo d.C. la Scozia diveniva cristiana e molte steli furono scolpite ed erette per celebrare la nuova religione. Dopo aver subito un crollo, subendo danni alla base, venne eretta nuovamente nel XII secolo nel medesimo luogo, inoltre venne costruita a fianco della stele una cappella medioevale, probabilmente sul sito di una precedente struttura. Nel XVII secolo, probabilmente a causa di una tempesta, la stelle fu abbattuta e la parte inferiore and\u00f2 perduta. Nel 1676 la stele venne eretta ancora una volta e la parte inferiore mancante fu sostituita da una scritta commemorativa dedicata ad Alexander Duff e alle sue tre mogli. Dal XVII secolo fino alla met\u00e0 del XIX secolo la stele rimase nella cappella di Hilton of Cadboll dove fu esposta capovolta. Successivamente, nel 1890, i MacLeods di Cadboll la trasferirono nel castello di Invergordon, dove venne utilizzata come ornamento da giardino. Quando, nel 1921 i MacLeods vendettero il castello, donarono la pietra al British Museum, ma questa azione provoc\u00f2 molte proteste pubbliche, tanto che la stele venne restituita alla Scozia e ora si trova al Museo di Antichit\u00e0 di Edimburgo.\nSimboli pitti sulla pietra.\nLe incisioni presenti nella parte superiore di questa stele si trovano in molte altre pietre scolpite nel nord della Scozia. L'Hilton of Cadboll Stone presenta alcuni degli esempi pi\u00f9 elaborati e finemente scolpiti di questi simboli, ma il loro significato \u00e8 fonte di molte speculazioni. Se fossero parte di un linguaggio, come ad esempio i geroglifici egiziani, rimangono tuttora indecifrabili.\nLa scena di caccia.\nIl pannello centrale pu\u00f2 essere interpretato come una scena di caccia aristocratica. Nella parte inferiore del pannello, un cervo \u00e8 inseguito da due grandi cani e due cavalieri armati. Al di sopra di questo \u00e8 raffigurata una persona seduta di traverso su un cavallo, e un secondo cavaliere si intravede dietro di esso. A destra ci sono due suonatori che soffiano in lunghi corni. Il personaggio centrale si pensa possa essere una donna importante, magari qualcuno che la gente avrebbe riconosciuto facilmente quando la pietra venne intagliata. Lo specchio e il pettine in alto a sinistra sono i simboli dei Pitti tradizionalmente associati alle donne. Gli abiti e i capelli di questa figura femminile sono stati realizzati con molta cura e con molti particolari, tanto che \u00e8 possibile notare la grossa spilla che la donna indossa. Questa scena di caccia pu\u00f2 illustrare lo stile di vita piacevole dei membri dell'elite della societ\u00e0 che commissionarono la realizzazione di questa stele. Tuttavia, nell'arte cristiana la caccia potrebbe anche rappresentare la conversione religiosa e la salvezza dell'anima, e quindi un doppio significato di questa scena \u00e8 possibile. Il cavaliere principale \u00e8 mostrato seduto di traverso su un cavallo. Le persone importanti sono a volte realizzate rivolte verso lo spettatore, ma nell'arte cristiana la Vergine Maria e Ges\u00f9 sono entrambi rappresentati a cavallo in questo modo insolito, pertanto la stele potrebbe attingere a questa importante raffigurazione cristiana."}
{"id": "4449897", "revid": "684805", "url": "https://it.wikipedia.org/wiki?curid=4449897", "title": "Allenamento fisico a digiuno", "text": ""}
{"id": "4449899", "revid": "228587", "url": "https://it.wikipedia.org/wiki?curid=4449899", "title": "Benessere equo e sostenibile", "text": "Il benessere equo e sostenibile (BES) \u00e8 un indice, sviluppato dall'ISTAT e dal CNEL, per valutare il progresso di una societ\u00e0 non solo dal punto di vista economico, come ad esempio fa il PIL, ma anche sociale e ambientale e corredato da misure di disuguaglianza e sostenibilit\u00e0.\nI contenuti relativi all'indice sono rilasciati sotto licenza Creative Commons Attribuzione.\nCon la legge n. 163/2016, la nuova Legge di bilancio (AC 3828), presentata da Francesco Boccia (primo firmatario), presidente della commissione Bilancio della Camera, approvata il 28 luglio 2016, il Bes entra per la prima volta nel Bilancio dello Stato e consentir\u00e0 di rendere misurabile la qualit\u00e0 della vita e valutare l\u2019effetto delle politiche pubbliche su alcune dimensioni sociali fondamentali.\nL'insieme degli indicatori che compongono il BES, adottati a livello internazionale, \u00e8 presentato come allegato al DEF (Documento di programmazione economica finanziaria) e ogni anno il Parlamento \u00e8 chiamato a votare una risoluzione, successiva all\u2019approvazione della legge di Bilancio, entro il 15 febbraio del nuovo anno.\nIl 2 agosto 2017 la commissione Bilancio della Camera dei deputati ha approvato all'unanimit\u00e0 il parere sull'Atto del governo 428 che definisce i 12 indicatori di Benessere equo e sostenibile allegati al DEF.\nDimensioni.\nIl BES viene determinato a partire da 12 dimensioni, all'interno delle quali sono stati individuati degli indicatori: "}
{"id": "4449902", "revid": "57568510", "url": "https://it.wikipedia.org/wiki?curid=4449902", "title": "Benessere equo sostenibile", "text": ""}
{"id": "4449903", "revid": "57568550", "url": "https://it.wikipedia.org/wiki?curid=4449903", "title": "Benessere equo e solidale", "text": ""}
{"id": "4449904", "revid": "57568567", "url": "https://it.wikipedia.org/wiki?curid=4449904", "title": "Benessere equo solidale", "text": ""}
{"id": "4449907", "revid": "1005847", "url": "https://it.wikipedia.org/wiki?curid=4449907", "title": "Mario Rodin\u00f2 Di Miglione", "text": "Appartenente a una famiglia di nobile origine, il padre Giulio fu ministro e vicepresidente della Camera del Regno d'Italia. Intervenne in 6 discussioni dell'Assemblea Costituente:"}
{"id": "4449908", "revid": "287204", "url": "https://it.wikipedia.org/wiki?curid=4449908", "title": "Profeta (Bibbia)", "text": ""}
{"id": "4449909", "revid": "110157", "url": "https://it.wikipedia.org/wiki?curid=4449909", "title": "La misura della mia speranza", "text": "La misura della mia speranza \u00e8 una raccolta di saggi scritta da Jorge Luis Borges nel 1926. Gli scritti presenti comprendono: \"La pampa e i sobborghi sono\", \"L'avventura e l'ordine\"."}
{"id": "4449912", "revid": "1442080", "url": "https://it.wikipedia.org/wiki?curid=4449912", "title": "Kosice Challenger 1995 - Singolare", "text": "Il singolare del torneo di tennis Kosice Challenger 1995, facente parte dell'ATP Challenger Series, ha avuto come vincitore Adrian Voinea che ha battuto in finale Roberto Carretero-Diaz 6-3, 4-6, 6-1."}
{"id": "4449913", "revid": "1442080", "url": "https://it.wikipedia.org/wiki?curid=4449913", "title": "Kosice Challenger 1995 - Doppio", "text": "Il doppio del torneo di tennis Kosice Challenger 1995, facente parte dell'ATP Challenger Series, ha avuto come vincitori Ji\u0159\u00ed Nov\u00e1k e David Rikl che hanno battuto in finale Jeff Tarango e Adrian Voinea 7-6, 6-2."}
{"id": "4449916", "revid": "1442080", "url": "https://it.wikipedia.org/wiki?curid=4449916", "title": "Nord LB Open 1995 - Singolare", "text": "Il singolare del torneo di tennis Nord LB Open 1995, facente parte dell'ATP Challenger Series, ha avuto come vincitore Magnus Gustafsson che ha battuto in finale Stefano Pescosolido 4-6, 6-0, 7-6."}
{"id": "4449917", "revid": "1442080", "url": "https://it.wikipedia.org/wiki?curid=4449917", "title": "Nord LB Open 1995 - Doppio", "text": "Il doppio del torneo di tennis Nord LB Open 1995, facente parte dell'ATP Challenger Series, ha avuto come vincitori Nicklas Kulti e Mikael Tillstr\u00f6m che hanno battuto in finale Bill Behrens e Brendan Curry 7-6, 6-4."}
{"id": "4449918", "revid": "729019", "url": "https://it.wikipedia.org/wiki?curid=4449918", "title": "David Valadao", "text": "Biografia.\nNato in California da immigrati portoghesi, dopo il college Valadao diresse il caseificio di famiglia insieme ai fratelli.\nEntrato in politica con il Partito Repubblicano, nel 2010 venne eletto all'interno della legislatura statale della California. Due anni dopo si candid\u00f2 alla Camera dei Rappresentanti e riusc\u00ec a farsi eleggere con una netta maggioranza.\nRiconfermato per altri due mandati, nel 2018 fu sconfitto dall'avversario democratico TJ Cox. Nel 2020 si candid\u00f2 nuovamente per il seggio e riusc\u00ec a sconfiggere Cox tornando al Congresso.\nSposato con Terra, Valadao ha tre figli."}
{"id": "4449919", "revid": "1442080", "url": "https://it.wikipedia.org/wiki?curid=4449919", "title": "Challenger ATP Club Premium Open 1995 - Singolare", "text": "Il singolare del torneo di tennis Challenger ATP Club Premium Open 1995, facente parte dell'ATP Challenger Series, ha avuto come vincitore Luis Morejon che ha battuto in finale J\u00e9r\u00f4me Golmard che si \u00e8 ritirato sul punteggio di 6-4, 5-6."}
{"id": "4449920", "revid": "1442080", "url": "https://it.wikipedia.org/wiki?curid=4449920", "title": "Challenger ATP Club Premium Open 1995 - Doppio", "text": "Il doppio del torneo di tennis Challenger ATP Club Premium Open 1995, facente parte dell'ATP Challenger Series, ha avuto come vincitori Ivan Baron e Ian Williams che hanno battuto in finale Pablo Campana e Nicol\u00e1s Lapentti 6-3, 3-6, 6-3."}
{"id": "4449921", "revid": "1442080", "url": "https://it.wikipedia.org/wiki?curid=4449921", "title": "Montauban Challenger 1995 - Singolare", "text": "Il singolare del torneo di tennis Montauban Challenger 1995, facente parte dell'ATP Challenger Series, ha avuto come vincitore Johan Van Herck che ha battuto in finale Wojciech Kowalski 6-4, 4-6, 6-3."}
{"id": "4449922", "revid": "599013", "url": "https://it.wikipedia.org/wiki?curid=4449922", "title": "Montauban Challenger 1995 - Doppio", "text": "Il doppio del torneo di tennis Montauban Challenger 1995, facente parte dell'ATP Challenger Series, ha avuto come vincitori Robert Devens e Tamer El Sawy che hanno battuto in finale Clinton Ferreira e Aleksandar Kitinov 7-5, 6-4."}
{"id": "4449925", "revid": "1442080", "url": "https://it.wikipedia.org/wiki?curid=4449925", "title": "Copa Sevilla 1995 - Singolare", "text": "Il singolare del torneo di tennis Copa Sevilla 1995, facente parte dell'ATP Challenger Series, ha avuto come vincitore Dirk Dier che ha battuto in finale Juan Luis Rasc\u00f3n Lope 7-5, 6-2."}
{"id": "4449926", "revid": "1442080", "url": "https://it.wikipedia.org/wiki?curid=4449926", "title": "Copa Sevilla 1995 - Doppio", "text": "Il doppio del torneo di tennis Copa Sevilla 1995, facente parte dell'ATP Challenger Series, ha avuto come vincitori Martijn Bok e Tom Vanhoudt che hanno battuto in finale Francisco Montana e Claude N'goran 6-2, 6-2."}
{"id": "4449927", "revid": "1982", "url": "https://it.wikipedia.org/wiki?curid=4449927", "title": "Comerica Bank Challenger 1995 - Singolare", "text": "Il singolare del torneo di tennis Comerica Bank Challenger 1995, facente parte dell'ATP Challenger Series, ha avuto come vincitore Daniel Nestor che ha battuto in finale Chris Woodruff 6-3, 5-7, 6-2."}
{"id": "4449928", "revid": "1442080", "url": "https://it.wikipedia.org/wiki?curid=4449928", "title": "Comerica Bank Challenger 1995 - Doppio", "text": "Il doppio del torneo di tennis Comerica Bank Challenger 1995, facente parte dell'ATP Challenger Series, ha avuto come vincitori S\u00e9bastien Leblanc e Brian MacPhie che hanno battuto in finale Bill Barber e Ari Nathan 6-3, 6-2."}
{"id": "4449929", "revid": "287204", "url": "https://it.wikipedia.org/wiki?curid=4449929", "title": "Episodi di The Client List - Clienti speciali (seconda stagione)", "text": "La seconda stagione della serie televisiva The Client List - Clienti speciali \u00e8 stata trasmessa negli Stati Uniti sul canale via cavo Lifetime dal 10 marzo al 16 giugno 2013. \nIn Italia \u00e8 andata in onda dal 10 settembre 2013 su Fox Life.\nRicomincio da me.\nTrama.\nNel bel mezzo della discussione fra Riley e Kyle arriva la polizia, Riley si scusa pensando che lei quella che sta per farsi arrestare, ma la polizia arresta Kyle. Georgia torna al centro benessere dopo che lei sente parlare di Kyle e scopre che Kendra e Jolene si sono licenziate, costringendo Selena e Riley a lavorare insieme in modo da non perdere i clienti; Riley fa fatica a trovare il tempo per lei e Evan, poich\u00e9 lei cerca di far uscire Kyle di prigione. Allo stesso tempo scopre che Kyle ha rubato un camion che stava viaggiando con il rame, e l'unico modo per far uscire Kyle di prigione \u00e8 quello di dichiarare il suo complice, ma lui non lo fa. Riley va da Georgia con l'idea di acquistare il The Rub in modo che Georgia possa mantenere il suo nuovo uomo, ma dando lo stesso una mano se le ragazze avessero bisogno di lei. Georgia ritiene che ci sia un mandato di perquisizione per The Rub e che la polizia sta tenendo d'occhio Riley. Kyle informa il suo avvocato (comprato da Riley) che ha qualcosa di pi\u00f9 scottante: il nome del suo complice. Subito dopo, Evan va a fare visita a Kyle e i due hanno una lite in prigione per il fatto che il rapporto tra Evan e Riley sta diventando sempre pi\u00f9 intimo.\nLa cauzione.\nTrama.\nRiley \u00e8 sopraffatta della quantit\u00e0 di massaggi che sta facendo al giorno, cos\u00ec decide di assumere un altro massaggiatore. Finisce per assumere un'ex-spogliarellista studente del college che ha bisogno di soldi per le tasse scolastiche. Georgia diventa gestore del bar del suo ragazzo e insiste Riley a fare il suo primo pagamento a lei con un assegno. Riley scopre che il costo della cauzione per Kyle \u00e8 stato fissato a 7.500 dollari. A casa, improvvisamente Georgia chiama e dice a Riley di assicurarsi che la lista dei clienti sia in un luogo \"buono e nascosto\". Riley agisce in fretta, ma quando la polizia arriva con un mandato a casa sua, sono alla ricerca del denaro rubato di Kyle. Quella notte, uno degli amici di Kyle dal carcere si presenta a casa sua e le porge una borsa piena di banconote da 100. Pi\u00f9 tardi, la polizia si presenta al centro benessere e desidera effettuare la ricerca anche l\u00e0. Riley chiede un mandato di perquisizione che non hanno e se ne vanno. In seguito, Riley porta il sacchetto di denaro al cantiere per cercare di contrattare, allo scopo di liberare Kyle dalla prigione. L'uomo accetta il denaro, ma si rifiuta di ritirare le accuse. Nervosa perch\u00e9 i federali sono in giro, Riley va in mezzo al nulla per seppellisce la lista dei clienti nel terreno. La mattina dopo, mentre lei e Evan stanno cercando di trascorrere del tempo insieme, la polizia le fa di nuovo visita e informano che sua madre ha avuto un incidente.\nIl rodeo di Beaumont.\nTrama.\nRiley ed Evan si ritrovano a dover cercare i soldi della cauzione di Kyle, cos\u00ec Evan accetta un lavoro pericoloso, al fine di aiutare finanziariamente Riley senza informarla. Alla fine lei lo scopre e non accetta i soldi, ma successivamente lo fa. Nel frattempo, Linette ha avuto un incidente d'auto a causa di messaggi hot mentre guidava. Al centro benessere, Riley cerca di accontentare un cliente veterano e assume un massaggiatore maschio. Evan, inoltre, viene ammesso nella polizia.\nIl giorno del giudizio.\nTrama.\nPresso il centro benessere, Riley \u00e8 sorpresa di quello che un cliente chiede e Selena, la quale \u00e8 sospettosa di una delle nuove ragazze. Nel frattempo, Riley viene a sapere che Derek non \u00e8 tutto ci\u00f2 che sembra, ma cerca di allontanare lei e Evan.\nGenitori e figli.\nTrama.\nPresso il centro benessere, Riley scopre che il suo nuovo cliente \u00e8 un diciottenne vergine e lo spogliatoio diventa la sede per situazioni di disagio tra Derek e Selena. Nel frattempo a casa, Evan si offre di portare Travis a visitare suo padre e Linette incoraggia Katie di entrare in un concorso. Inoltre, frustrata dal fatto che lei non \u00e8 ancora incinta, Lacey convince Dale a vedere uno specialista della fertilit\u00e0.\nUna grande occasione.\nTrama.\nMentre Riley lavora in difesa di Kyle, Evan continua la sua formazione all'Accademia di Polizia e Lacey diventa sospettoso di Dale. Nel frattempo, al centro benessere, Derek viene preso in giro da Selena sui suoi clienti frequenti.\nSull'orlo del precipizio.\nTrama.\nPresso il centro benessere, Riley forma un legame stretto con il cliente e le ragazze si trovano a dover essere creative quando si verifica un blackout. Nel frattempo, Riley \u00e8 scioccata quando, dopo aver combattuto con un detenuto, Kyle perde i suoi privilegi di visita. Lacey e Georgia organizzano un baby shower per la sorella di Dale.\nSensi di colpa.\nTrama.\nMentre Kyle si prepara a testimoniare contro il suo ex datore di lavoro, Riley e Lacey vanno in chiesa con Georgia ed Harold. Evan, invece, continua il suo primo appuntamento con Shelby. Nel frattempo, al centro benessere, Derek riceve un avviso da Selena del suo cliente."}
{"id": "4449930", "revid": "767487", "url": "https://it.wikipedia.org/wiki?curid=4449930", "title": "Paul Unruh", "text": "Carriera.\nUnruh disput\u00f2 quattro stagioni nei Braves della Bradley University. Mise a segno 1.822 punti totali, che rimase record della Bradley fino al 1979, anno in cui venne superato da J.J. Anderson. Nel 1950 si classific\u00f2 al secondo posto nel National Invitation Tournament e nel Torneo NCAA, venendo nominato All-American. La sua maglia numero 15 \u00e8 stata ritirata dai Braves nel 1991.\nVenne selezionato al secondo giro del Draft NBA 1950 dagli Indianapolis Olympians ma non gioc\u00f2 mai in NBA; milit\u00f2 invece in Amateur Athletic Union con i Peoria Cats. Venne poi arruolato nell'US Army per la Guerra di Corea, e fu costretto a rinunciare alle Olimpiadi del 1952."}
{"id": "4449931", "revid": "1442080", "url": "https://it.wikipedia.org/wiki?curid=4449931", "title": "West of England Challenger 1995 - Singolare", "text": "Il singolare del torneo di tennis West of England Challenger 1995, facente parte dell'ATP Challenger Series, ha avuto come vincitore Jeremy Bates che ha battuto in finale Andrew Foster 6-7, 6-4, 6-3."}
{"id": "4449932", "revid": "1442080", "url": "https://it.wikipedia.org/wiki?curid=4449932", "title": "West of England Challenger 1995 - Doppio", "text": "Il doppio del torneo di tennis West of England Challenger 1995, facente parte dell'ATP Challenger Series, ha avuto come vincitori Lionnel Barthez e St\u00e9phane Simian che hanno battuto in finale Sander Groen e Arne Thoms 7-5, 7-5."}
{"id": "4449933", "revid": "1442080", "url": "https://it.wikipedia.org/wiki?curid=4449933", "title": "Ostend Challenger 1995 - Singolare", "text": "Il singolare del torneo di tennis Ostend Challenger 1995, facente parte dell'ATP Challenger Series, ha avuto come vincitore Johan Van Herck che ha battuto in finale Fr\u00e9d\u00e9ric Fontang 6-3, 6-2."}
{"id": "4449934", "revid": "1442080", "url": "https://it.wikipedia.org/wiki?curid=4449934", "title": "Ostend Challenger 1995 - Doppio", "text": "Il doppio del torneo di tennis Ostend Challenger 1995, facente parte dell'ATP Challenger Series, ha avuto come vincitori Clinton Ferreira e Aleksandar Kitinov che hanno battuto in finale Emanuel Couto e Tom\u00e1\u0161 Anzari 3-6, 7-6, 6-3."}
{"id": "4449936", "revid": "1442080", "url": "https://it.wikipedia.org/wiki?curid=4449936", "title": "Ulm Challenger 1995 - Singolare", "text": "Il singolare del torneo di tennis Ulm Challenger 1995, facente parte dell'ATP Challenger Series, ha avuto come vincitore Carl-Uwe Steeb che ha battuto in finale Karim Alami 4-6, 7-6, 6-0."}
{"id": "4449937", "revid": "1442080", "url": "https://it.wikipedia.org/wiki?curid=4449937", "title": "Ulm Challenger 1995 - Doppio", "text": "Il doppio del torneo di tennis Ulm Challenger 1995, facente parte dell'ATP Challenger Series, ha avuto come vincitori Pablo Albano e Tom Kempers che hanno battuto in finale Karim Alami e G\u00e1bor K\u00f6ves 6-7, 6-4, 6-4."}
{"id": "4449938", "revid": "1442080", "url": "https://it.wikipedia.org/wiki?curid=4449938", "title": "BH Tennis Open International Cup 1995 - Singolare", "text": "Il singolare del torneo di tennis BH Tennis Open International Cup 1995, facente parte dell'ATP Challenger Series, ha avuto come vincitore Steve Campbell che ha battuto in finale Jo\u00e3o Cunha e Silva 6-2, 6-3."}
{"id": "4449939", "revid": "1442080", "url": "https://it.wikipedia.org/wiki?curid=4449939", "title": "BH Tennis Open International Cup 1995 - Doppio", "text": "Il doppio del torneo di tennis BH Tennis Open International Cup 1995, facente parte dell'ATP Challenger Series, ha avuto come vincitori David Di Lucia e Dan Kronauge che hanno battuto in finale Egberto Caldas e Cristiano Testa 6-7, 6-3, 6-3."}
{"id": "4449940", "revid": "1442080", "url": "https://it.wikipedia.org/wiki?curid=4449940", "title": "Challenger Banque Nationale de Granby 1995 - Singolare", "text": "Il singolare del torneo di tennis Challenger Banque Nationale de Granby 1995, facente parte dell'ATP Challenger Series, ha avuto come vincitore Robbie Weiss che ha battuto in finale Sargis Sargsian 6-2, 6-2."}
{"id": "4449941", "revid": "119982", "url": "https://it.wikipedia.org/wiki?curid=4449941", "title": "Tetchie Agbayani", "text": "Biografia.\nNata come Visitacion Parado ma conosciuta col nome d'arte Tetchie Agbayani, \u00e8 cresciuta nelle Filippine. Inizia a lavorare come attrice e modella dove nel 1982 si guadagna la copertina di Playboy. Nel 1985 \u00e8 stata notata da John Boorman che l'ha voluta come co-protagonista nel suo La foresta di smeraldo e successivamente da Richard Benjamin in Casa, dolce casa?. Usata sovente in ruoli esotici, grazie all'avvenenza fisica, alterna film come protagonista prodotti nelle filippine e presenze in vari ruoli in film hollywoodiani. Nel 1988 si trasferisce un anno in Italia dove Antonio Margheriti la ingaggia in Indio e Indio 2 - La rivolta. Nel 1990 ritorna definitivamente nelle Filippine recitando nelle produzioni locali ricevendo svariate nomination a vari festival locali."}
{"id": "4449942", "revid": "1442080", "url": "https://it.wikipedia.org/wiki?curid=4449942", "title": "Challenger Banque Nationale de Granby 1995 - Doppio", "text": "Il doppio del torneo di tennis Challenger Banque Nationale de Granby 1995, facente parte dell'ATP Challenger Series, ha avuto come vincitori Brian MacPhie e Sandon Stolle che hanno battuto in finale Mark Knowles e Daniel Nestor per walkover."}
{"id": "4449943", "revid": "767487", "url": "https://it.wikipedia.org/wiki?curid=4449943", "title": "Luigi Trivellini", "text": "Biografia.\nOriginario della Bassa Bresciana e fratello maggiore del portiere Giuseppe, fu costretto a interrompere la carriera di calciatore per compiere il servizio militare allo scoppio del primo conflitto mondiale. Questo gli fu fatale, cos\u00ec come ad altri due suoi compagni di squadra Luigi Grazioli e Annibale Flori. Mor\u00ec in una trincea sul Monte Grappa il 23 maggio 1917.\nNel 1932 gli venne intitolata una societ\u00e0 calcistica, la \"Luigi Trivellini\", fondata da Bigio Vielmi e dall'industriale Alfredo Lanti; alla \"Trivellini\" viene attribuito il merito di aver organizzato in Italia il primissimo torneo notturno di calcio sotto la luce dei riflettori.\nCarriera.\nEsord\u00ec con i colori del Foot Ball Club Brescia il 17 novembre 1912, in trasferta contro il , nella sconfitta per 5-0 delle rondinelle. Con il Brescia gioc\u00f2 tre campionati: uno di Promozione (stagione 1912-1913), e due di Prima Categoria (stagione 1913-1914 e stagione 1914-1915). Scese in campo 35 volte, realizzando una sola rete, il 9 novembre 1913, nella sconfitta per 4-3 contro il ."}
{"id": "4449944", "revid": "1442080", "url": "https://it.wikipedia.org/wiki?curid=4449944", "title": "Lillehammer Challenger 1995 - Singolare", "text": "Il singolare del torneo di tennis Lillehammer Challenger 1995, facente parte dell'ATP Challenger Series, ha avuto come vincitore Andrew Ilie che ha battuto in finale Christian Ruud 6-3, 6-2."}
{"id": "4449945", "revid": "1442080", "url": "https://it.wikipedia.org/wiki?curid=4449945", "title": "Lillehammer Challenger 1995 - Doppio", "text": "Il doppio del torneo di tennis Lillehammer Challenger 1995, facente parte dell'ATP Challenger Series, ha avuto come vincitori Thomas Johansson e Lars-Anders Wahlgren che hanno battuto in finale Andrew Ilie e Todd Larkham 3-6, 6-3, 6-3."}
{"id": "4449946", "revid": "1442080", "url": "https://it.wikipedia.org/wiki?curid=4449946", "title": "Manchester Trophy 1995 - Singolare", "text": "Il singolare del torneo di tennis Manchester Trophy 1995, facente parte dell'ATP Challenger Series, ha avuto come vincitore Chris Wilkinson che ha battuto in finale Christian Saceanu 6-4, 6-4."}
{"id": "4449947", "revid": "1442080", "url": "https://it.wikipedia.org/wiki?curid=4449947", "title": "Manchester Trophy 1995 - Doppio", "text": "Il doppio del torneo di tennis Manchester Trophy 1995, facente parte dell'ATP Challenger Series, ha avuto come vincitori Tim Henman e Mark Petchey che hanno battuto in finale Massimo Bertolini e Diego Nargiso 6-3, 6-4."}
{"id": "4449950", "revid": "1442080", "url": "https://it.wikipedia.org/wiki?curid=4449950", "title": "Oberstaufen Cup 1995 - Singolare", "text": "Il singolare del torneo di tennis Oberstaufen Cup 1995, facente parte dell'ATP Challenger Series, ha avuto come vincitore Carlos Moy\u00e1 che ha battuto in finale Ji\u0159\u00ed Nov\u00e1k 6-3, 6-4."}
{"id": "4449951", "revid": "1442080", "url": "https://it.wikipedia.org/wiki?curid=4449951", "title": "Oberstaufen Cup 1995 - Doppio", "text": "Il doppio del torneo di tennis Oberstaufen Cup 1995, facente parte dell'ATP Challenger Series, ha avuto come vincitori Tom\u00e1\u0161 Krupa e Ji\u0159\u00ed Nov\u00e1k che hanno battuto in finale Lorenzo Manta e Patrick Mohr 4-6, 6-4, 6-3."}
{"id": "4449952", "revid": "1442080", "url": "https://it.wikipedia.org/wiki?curid=4449952", "title": "Siemens Open 1995 - Singolare", "text": "Il singolare del torneo di tennis Siemens Open 1995, facente parte dell'ATP Challenger Series, ha avuto come vincitore Jordi Arrese che ha battuto in finale Andrei Pavel 6-3, 6-7, 6-4."}
{"id": "4449953", "revid": "1442080", "url": "https://it.wikipedia.org/wiki?curid=4449953", "title": "Siemens Open 1995 - Doppio", "text": "Il doppio del torneo di tennis Siemens Open 1995, facente parte dell'ATP Challenger Series, ha avuto come vincitori Andrei Pavel e Eyal Ran che hanno battuto in finale Emilio Benfele \u00c1lvarez e Jose Imaz-Ruiz 6-4, 6-4."}
{"id": "4449954", "revid": "1442080", "url": "https://it.wikipedia.org/wiki?curid=4449954", "title": "Newcastle Challenger 1995 - Singolare", "text": "Il singolare del torneo di tennis Newcastle Challenger 1995, facente parte dell'ATP Challenger Series, ha avuto come vincitore Dick Norman che ha battuto in finale David Nainkin 6-1, 6-4."}
{"id": "4449955", "revid": "1442080", "url": "https://it.wikipedia.org/wiki?curid=4449955", "title": "Newcastle Challenger 1995 - Doppio", "text": "Il doppio del torneo di tennis Newcastle Challenger 1995, facente parte dell'ATP Challenger Series, ha avuto come vincitori Andrew Foster e Danny Sapsford che hanno battuto in finale Neboj\u0161a \u0110or\u0111evi\u0107 e Lorenzo Manta 3-6, 6-1, 6-2."}
{"id": "4449956", "revid": "1442080", "url": "https://it.wikipedia.org/wiki?curid=4449956", "title": "Pozna\u0144 Challenger 1995 - Singolare", "text": "Il singolare del torneo di tennis Pozna\u0144 Challenger 1995, facente parte dell'ATP Challenger Series, ha avuto come vincitore Jordi Arrese che ha battuto in finale Tom\u00e1s Carbonell 6-4, 6-2."}
{"id": "4449959", "revid": "1442080", "url": "https://it.wikipedia.org/wiki?curid=4449959", "title": "Pozna\u0144 Challenger 1995 - Doppio", "text": "Il doppio del torneo di tennis Pozna\u0144 Challenger 1995, facente parte dell'ATP Challenger Series, ha avuto come vincitori Bill Behrens e Matt Lucena che hanno battuto in finale Jeff Belloli e Jack Waite 7-5, 6-1."}
{"id": "4449960", "revid": "1442080", "url": "https://it.wikipedia.org/wiki?curid=4449960", "title": "Prague Challenger 1995 - Singolare", "text": "Il singolare del torneo di tennis Prague Challenger 1995, facente parte dell'ATP Challenger Series, ha avuto come vincitore Albert Portas che ha battuto in finale Hicham Arazi 6-7, 6-4, 6-4."}
{"id": "4449961", "revid": "1442080", "url": "https://it.wikipedia.org/wiki?curid=4449961", "title": "Prague Challenger 1995 - Doppio", "text": "Il doppio del torneo di tennis Prague Challenger 1995, facente parte dell'ATP Challenger Series, ha avuto come vincitori Filip Dewulf e Vojt\u011bch Fl\u00e9gl che hanno battuto in finale Petr P\u00e1la e David \u0160koch 6-7, 7-5, 6-2."}
