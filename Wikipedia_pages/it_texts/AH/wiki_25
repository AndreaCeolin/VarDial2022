{"id": "683338", "revid": "1013865", "url": "https://it.wikipedia.org/wiki?curid=683338", "title": "Oblast' di Tomsk", "text": "L'oblast' di Tomsk (, \"Tomskaja Oblast'\") \u00e8 un'oblast' della Russia, appartenente al Distretto Federale Siberiano.\nGeografia fisica.\nOccupa un vasto territorio della Siberia meridionale che va dai Monti Saiani al Bassopiano Siberiano Occidentale. Il fiume Ob' la attraversa da sud a nord con i suoi numerosi affluenti (il \u010culym \u00e8 uno tra i tanti); a causa della topografia piatta, larga parte del territorio si presenta paludoso; parte di queste paludi sono in fase di bonifica.\nEconomia.\nL'agricoltura (cereali e tabacco), l'allevamento (ovini e cavalli), alcune grosse industrie (metallurgiche, meccaniche e chimiche) sono le principali risorse economiche della regione.\nPopolazione.\nLa popolazione \u00e8 per circa la met\u00e0 concentrata nella capitale Tomsk (515.000 abitanti), situata sul fiume Tom', sede di una delle pi\u00f9 antiche universit\u00e0 della Russia e di un aeroporto internazionale (Boga\u0161\u00ebvo).\nDa ricordare solo poche altre citt\u00e0 quali: Seversk (circa 110.000 abitanti), centro industriale e sede di impianti nucleari, Kolpa\u0161evo (38.000 abitanti), situata sul fiume Ob' a 250 chilometri dalla capitale; Asino (35.000 abitanti) sul fiume \u010culym e Belyj Jar, centro agricolo sul fiume Ket'.\nGeografia antropica.\nSuddivisioni amministrative.\nLa divisione amministrativa di secondo livello della \"oblast'\" comprende:\n\"Rajon\".\nLa \"oblast'\" di Tomsk comprende 16 \"rajon\" (fra parentesi il capoluogo; sono indicati con un asterisco i capoluoghi non direttamente dipendenti dal \"rajon\" ma posti sotto la giurisdizione della \"oblast'\"):\nCitt\u00e0.\nI centri abitati della \"oblast'\" che hanno lo \"status\" di citt\u00e0 (\"gorod\") sono 6, tutte sottoposte alla diretta giurisdizione della \"oblast'\":\nInsediamenti di tipo urbano.\nL'unico centro urbano con \"status\" di insediamento di tipo urbano (al 1\u00ba gennaio 2010) \u00e8 Belyj Jar.\nFuso orario.\nL'oblast' di Tomsk si trova nel fuso orario di Novosibirsk (NOVT/NOVST), in anticipo di 8 ore sull'UTC."}
{"id": "683342", "revid": "599013", "url": "https://it.wikipedia.org/wiki?curid=683342", "title": "Ewe", "text": ""}
{"id": "683345", "revid": "404338", "url": "https://it.wikipedia.org/wiki?curid=683345", "title": "VIA", "text": ""}
{"id": "683348", "revid": "599013", "url": "https://it.wikipedia.org/wiki?curid=683348", "title": "Ewo", "text": ""}
{"id": "683352", "revid": "119048234", "url": "https://it.wikipedia.org/wiki?curid=683352", "title": "Hofgeismar", "text": "Hofgeismar (letteralmente: \u00abcorte dei Geismar\u00bb \u2013 dal nome di una famiglia nobile originaria del luogo) \u00e8 una citt\u00e0 tedesca di abitanti, situata nel \"Land\" dell'Assia."}
{"id": "683357", "revid": "29478", "url": "https://it.wikipedia.org/wiki?curid=683357", "title": "Theresienstadt", "text": ""}
{"id": "683359", "revid": "34119", "url": "https://it.wikipedia.org/wiki?curid=683359", "title": "NRK", "text": ""}
{"id": "683362", "revid": "36426", "url": "https://it.wikipedia.org/wiki?curid=683362", "title": "Pietra di Apricena", "text": "La pietra di Apricena \u00e8 una pietra calcarea estratta in Puglia alle pendici del Gargano, nel territorio compreso tra Apricena, Lesina e Poggio Imperiale.\nAspetti geologici.\nI materiali fanno parte delle formazioni Calcari di San Nicandro del Giurassico superiore-Cretacico inferiore, e Calcarenti di Apricena del Miocene.\nSolitamente la pietra di Apricena e Poggio Imperiale \u00e8 stratificata in banchi di spessore variabile tra i 30 e i 500\u00a0cm, con inclinazione verso sud dai 5\u00b0 ai 20\u00b0. I banchi sono solitamente separati tra di loro da un leggero strato di argilla depostosi in bassi fondali marini.\nCaratteristiche.\nChimicamente la pietra \u00e8 costituita per oltre il 96% da carbonato di calcio con tracce di ossidi di ferro, manganese, alluminio ed altri elementi. \u00c8 caratterizzata da un peso specifico di 2,71 g/cm3\nQuesto materiale \u00e8 molto apprezzato, dato che accurate analisi di laboratorio hanno dimostrato che le caratteristiche di resistenza e durata lo pongono ai livelli pi\u00f9 elevati del settore.\n\u00c8 un materiale con tonalit\u00e0 oscillanti tra il beige, l'avorio ed il rosato (a seconda della variet\u00e0), con frequenti venature il pi\u00f9 delle volte sottili e sinuose, che ne caratterizzano la superficie.\nLe variet\u00e0 estratte sono definibili come:\ninoltre tra i pi\u00f9 significativi, dal punto di vista commerciale vi \u00e8 anche il fiorito Adriatico .\nLe cave.\nLa produzione di cava si articola in blocchi di pietra, con una misura massima 315\u00a0cm lunghezza, 170\u00a0cm di larghezza e altezza che varia in funzione del banco.\nPer l'estrazione dei blocchi di pietra si usano diverse tecniche, tra le quali uso dell'esplosivo inserito in apposite perforazioni, e taglio con l'ausilio di apposite seghe tagliatrici. Seguono poi lo spostamento con apposite pale meccaniche, e il taglio per far loro assumere una forma di parallelepipedo.\n. Essa \u00e8 quindi una risorsa fondamentale per l'economia dell'area.\nUtilizzi.\nIn passato questo materiale \u00e8 stato utilizzato per varie decorazioni della reggia di Caserta ed in vari palazzi a Roma. Un notevole utilizzo si \u00e8 avuto anche nel vicino comune di Foggia: nella chiesa del Carmine, nel palazzo della Camera di Commercio, nel monumento dedicato ad Umberto Giordano, nella fontana a piazza Vittorio Veneto e nella vicina stazione ferroviaria, distrutta nei bombardamenti durante la seconda guerra mondiale. Anche nel resto della provincia si possono incontrare molte opere costruite con questo materiale: la facciata della Chiesa di San Lorenzo delle Benedettine a San Severo, la fontana nella piazza Vittorio Emanuele I detta anche Piazza Castello dalla presenza del Maniero dei Duchi Maresca, di Serracapriola, la Casa Sollievo della Sofferenza e la facciata di Chiesa di Santa Maria delle Grazie a San Giovanni Rotondo, alcuni monumenti di Apricena e Poggio Imperiale sono solo alcuni esempi.\nNella chiesa di Padre Pio a San Giovanni Rotondo la pietra di Apricena (nella variet\u00e0 bronzetto) \u00e8 utilizzata per gli scopi pi\u00f9 disparati (composizione della struttura portante, pavimentazione, decorazioni)."}
{"id": "683366", "revid": "628767", "url": "https://it.wikipedia.org/wiki?curid=683366", "title": "Provincia di Neuqu\u00e9n", "text": " \nLa provincia di Neuqu\u00e9n \u00e8 una provincia dell'Argentina, situata nella parte occidentale del Paese.\nConfina a nord con la provincia di Mendoza, a est con La Pampa e col R\u00edo Negro, a sud, di nuovo col R\u00edo Negro, e a ovest con il Cile, dal quale \u00e8 separata dalla Cordigliera delle Ande.\nGeografia.\nQuesta provincia argentina \u00e8 abbastanza differenziata in due regioni ecologiche: i boschi freddi, con conifere e Fagaceae nell'estremo ovest e una zona di steppa nel resto del territorio, il centro ed est. Le cordigliere sono sempre coperte di neve sui 2000 m slm e da esse discendono ghiacciai che hanno formato ovviamente estesi laghi di origine glaciale. Tra le conifere prevalgono il \"pehu\u00e9n\", abbondante specialmente nel nordovest di questa provincia nella zona chiamata Pehuenia, e il cipresso patag\u00f3nico o \"lipain\". \nTra i molti laghi si segnalano il Nahuel Huapi, il lago Lacar, il lago Tromen.\nNella Pehuenia vi sono anche le terme e geyser di Copahue e del vulcano Domuyo, quest'ultima montagna anch'essa innevata possiede abbondanti solfatare.\nMentre nel centro della steppa semiarida occidentale si trovano saline e lagune, tra queste ultime risalta la \"Laguna Blanca\" (Laguna Bianca) che si caratterizza per la sua abbondante popolazione di cigni della specie \"Cygnus melancoryphus\".\nStoria.\nFino agli inizi del XIX secolo la regione occidentale andina fu popolata dall'etnia dei Poya e tra essi gi\u00e0 nel XVII secolo Nicol\u00f2 Mascardi divulg\u00f2 il cristianesimo e fond\u00f2, vicino all'attuale Villa la Angostura, la cittadina missionaria di \"Santa Mar\u00eda del Lago\". Da un'altra parte, nelle steppe patagoniche, vivevano quelli dell'etnia Guenakenk o Patagoni settentrionali. Dato che Mascardi e i suoi epigoni seminarono estesamente mele, le parti fertili furono chiamate il \"Pago de las Manzanas\" (\"Pagus\" delle Mele). A met\u00e0 del XIX secolo, dal centro meridionale dell'attuale Cile si verific\u00f2 l'invasione \"mapuche\" nella Pampa e nella Patagonia settentrionale, invasione favorita dall'esplosione demografica \"mapuche\", grazie alla quale anch'essi impararono l'agricoltura e l'uso del cavallo a seguito del loro prolungato contatto, in Cile, con gli europei spagnoli. I Poya e Guenakenk ne furono decimati. Gli invasori mapuche, a coloro che non annichilirono, imposero la loro cultura quasi neolitica, specialmente la toponomastica.\nFino al 1830, particolarmente la zona del fiume Nehuenken (in linguaggio mapuche: \"torrentizio\") insieme ai territori dell'attuale Provincia di La Pampa, servirono da base agli invasori mapuche per assalire ferocemente i territori argentini con assalti improvvisi di gruppi a cavallo chiamati \"malones\" contro gli indifesi paesi argentini. Ci\u00f2 fu molto facilitato dalla guerra civile che soffriva l'Argentina, e dal surrettizio appoggio cileno e inglese ai mapuche. \nAppena nei 1870 le truppe argentine riuscirono a pacificare il territorio e integrarlo nel mondo civilizzato.\nLa prima capitale argentina del territorio fu nel luogo chiamato Campana Mahuida, dopo fu Chos Malal e infine La Confluenza, da allora chiamata Citt\u00e0 di Neuqu\u00e9n.\nDipartimenti.\nLa provincia \u00e8 divisa in 16 dipartimenti:\nOgni dipartimento \u00e8 composto da comuni (\"municipios\"), le cui amministrazioni sono elette dalla popolazione, e da \"comisiones de fomento\", dove le autorit\u00e0 competenti sono nominate dal governo della Provincia. I comuni, a seconda del numero di abitanti, sono divisi in comuni di prima, seconda e terza categoria."}
{"id": "683371", "revid": "2196166", "url": "https://it.wikipedia.org/wiki?curid=683371", "title": "Palazzo delle Poste (La Spezia)", "text": "Il Palazzo delle Poste della Spezia \u00e8 situato nella zona centrale della citt\u00e0. Progettato da Angiolo Mazzoni fu inaugurato nel 1933.\nStoria.\nIn precedenza le \"Regie Poste\" avevano avuto sede dapprima nel palazzo di Corso Cavour, tra le vie Carpenino e Cavallotti, il cui ingresso era affiancato dalle due colonne tuttora visibili; pi\u00f9 tardi furono usati pi\u00f9 ampi locali di via Chiodo. A seguito della crescita della citt\u00e0, si rese infine necessario edificare un nuovo e pi\u00f9 adatto edificio per le Poste.\nIl nuovo palazzo ha sostituito, nel piano edilizio dell'epoca, un nuovo teatro progettato da Raffaello Bibbiani, che avrebbe dovuto sorgere nella stessa area in luogo del demolito Politeama Duca di Genova.\n&lt;br&gt;L'area prescelta, sino a pochi anni prima, era occupata dalle case del quartiere del Torretto che si estendevano sino alla zonadi Palazzo del Governo.\nIl palazzo fu inaugurato il 12 novembre 1933 in presenza dell'allora Ministro delle Comunicazioni, Costanzo Ciano.\nDescrizione.\nL'architetto Mazzoni confer\u00ec all'edificio un effetto monumentale nonostante la limitata disponibilit\u00e0 di spazio, chiuso tra la piazza Verdi e l'incombente collina retrostante.\nIl palazzo \u00e8 definito da volumi squadrati, alleggeriti da una serie di nove nicchie in facciata che ospitano altrettante alte aperture ad arco sormontate da finestre. Il progetto originario prevedeva la posa di una serie di statue allegoriche a coronamento della facciata.\n&lt;br&gt;L'aspetto esterno dell'edificio \u00e8 caratterizzato dal contrasto tra la semplicit\u00e0 del paramento in laterizi a vista e il rivestimento in marmo. L'interno offre una ricchezza policroma di marmi, tra cui il Portoro (originario della vicina isola Palmaria). \nUna torre orologio a pianta quadrata e aperta alla sommit\u00e0 da finestre ad arco muove il volume del complesso insieme a due simmetriche scalinate angolari della facciata. \n&lt;br&gt;Una terza scalinata, arricchita alla sua base da una fontana a tre getti d'acqua, affianca il lato sinistro per collegare la piazza Verdi al livello della collina retrostante l'edificio.\nLa sistemazione della antistante piazza Verdi aveva poi previsto una piantumazione centrale con una lunga fila di semplici pini marittimi, allo scopo di porre in risalto la monumentalit\u00e0 del Palazzo e la bellezza degli edifici liberty circostanti. Nel 2015 gli alberi sono stati eliminati per dare spazio ad un discusso progetto di riqualificazione dell'artista Daniel Buren.\nIl mosaico futurista.\nLe leggi edilizie dell'epoca prescrivevano che una determinata aliquota del costo di costruzione dei nuovi edifici pubblici fosse investita per arricchirli con opere d'arte permanenti. Nel caso del Palazzo delle Poste spezzino fu deciso di realizzarvi il grande mosaico che tuttora riveste le pareti interne della torre del Palazzo.\nL'opera , eseguita nel 1933, costituisce un importante esempio di arte musiva futurista: per il Palazzo delle Poste il tema scelto dagli autori, Fillia e Prampolini, \u00e8 dedicato al tema de \"Le Comunicazioni\", terrestri, marittime ed aeree. "}
{"id": "683374", "revid": "599013", "url": "https://it.wikipedia.org/wiki?curid=683374", "title": "Nsu", "text": ""}
{"id": "683377", "revid": "124288681", "url": "https://it.wikipedia.org/wiki?curid=683377", "title": "Societ\u00e0 per le strade ferrate della Sicilia", "text": "La Societ\u00e0 per le strade ferrate della Sicilia, meglio conosciuta come la Sicula era una societ\u00e0 per la costruzione e l'esercizio delle linee ferroviarie della Sicilia.\nStoria.\nLa societ\u00e0 venne formata da un gruppo bancario a prevalente capitale straniero, con sede a Roma a partire dalle convenzioni del 1885 che divisero la rete ferroviaria italiana in tre grandi gruppi societari. Prese il posto delle precedenti societ\u00e0 che gestivano le linee ferroviarie isolane tra le quali era la Societ\u00e0 Vittorio Emanuele. Queste all'atto del subentro non avevano ancora completato il programma di costruzioni previsto che procedeva con estrema lentezza; nel 1872, infatti, era stata incaricata dal governo, per procedere al completamento e all'esercizio della costruenda rete calabro-sicula, la Societ\u00e0 italiana per le strade ferrate meridionali dato che la concessionaria, la Vittorio Emanuele, era entrata in una seria fase di difficolt\u00e0 finanziarie che la condussero al fallimento. Solo grazie a ci\u00f2 alla data del 1\u00ba maggio 1876 la lunghezza della rete ferroviaria siciliana era di 550 chilometri. La linea Palermo-Marsala-Trapani era entrata in funzione solo il 5 giugno 1881 a cura della Societ\u00e0 della Ferrovia Sicula Occidentale e nel 1885 rappresentava, con i suoi 195\u00a0km, un terzo di tutta la rete siciliana che si estendeva complessivamente per 597\u00a0km.\nLa neo costituita societ\u00e0 prosegu\u00ec pur lentamente il programma di costruzioni: nel 1895 venne finalmente completata la ferrovia Palermo-Messina e alla fine del 1896 la rete delle strade ferrate sicule aveva raggiunto i 1.093\u00a0km.\nAd essa venne affidato anche l'esercizio di traghettamento nello Stretto di Messina, nel novembre 1893, mediante la \"concessione per la navigazione a vapore attraverso lo Stretto\" e con l'obbligo di effettuare due corse giornaliere di traghetto tra Messina e Reggio Calabria, istituendone altre due per Villa San Giovanni all'atto del completamento della Ferrovia Tirrenica Meridionale. Nel 1894 la \"Societ\u00e0 sicula\" ordin\u00f2 all'industria cantieristica una coppia di ferry-boat, con azionamento a pale e motore a vapore, che entrarono in servizio a fine 1896 come semplici piroscafi in attesa del completamento delle invasature. Le due navi-traghetto erano la \"Scilla\" e la \"Cariddi\". Il servizio di traghettamento regolare di carri merci tra Messina e Reggio Calabria inizi\u00f2 a novembre del 1899 e il 1\u00ba agosto 1901 la societ\u00e0 inaugur\u00f2 il traghettamento viaggiatori con le due carrozze pullman del treno direttissimo Roma-Siracusa.\nDal 1901 al 1905 fu direttore generale della societ\u00e0 l'ingegnere Riccardo Bianchi.\nNel 1923 la societ\u00e0 venne acquisita dalla Compagnia Anglo-Romana per l'Illuminazione di Roma col Gaz ed altri sistemi.\nPrincipali progetti.\nLocomotive:"}
{"id": "683379", "revid": "1226", "url": "https://it.wikipedia.org/wiki?curid=683379", "title": "Storia dei mezzi corazzati", "text": "Storia dei mezzi corazzati \u00e8 una delle principali pubblicazioni strutturate in forma enciclopedica dedicate alla tecnica bellica moderna. \u00c8 stata pubblicata in prima edizione nel 1976 dalla casa editrice Fratelli Fabbri Editori.\nRealizzata in due distinte parti sotto la direzione di Benedetto Pafi, contiene testi - per la parte storica - di Cesare Falessi e dello stesso Pafi; la parte tecnica ha invece la firma di Nicola Pignato, considerato uno dei maggiori esperti italiani del settore.\nLa ricerca iconografica \u00e8 stata affidata a Bruno Benvenuti mentre alle tavole tecniche, molto dettagliate e complesse, hanno contribuito Massimo Jacoponi, Michele e Angelo Jocca, Nicola Pignato, Danilo Renzulli e Claudio Tatangelo.\nStruttura.\nLa prima parte dell'opera, centrata su temi strettamente tecnici, consta di tre volumi dedicati alla storia dei mezzi corazzati, dalle origini al 1918; la seconda dal 1918 al 1941, la terza dal 1941 al 1976 (epoca in cui erano ancora prototipi l'M1 Abrams e il Leopard 2). Vengono descritte le principali battaglie, gli sviluppi tecnici e operativi in cui sono state coinvolte le truppe corazzate. \nLa seconda parte, che vede i testi di Nicola Pignato corredati dalle tavole tecniche, comprende altri tre tomi, grosso modo con la stessa ripartizione cronologica ma con l'attenzione ai mezzi in s\u00e9; questa serie di monografie tratta di autoblindo, treni armati e, naturalmente, carri armati. \nOgni volume si compone di 240 pagine. La prima edizione (1976, come si \u00e8 detto, prevedeva sei volumi (3 per storia e bartaglie, 3 di profili); la seconda (1977) fu diversamente strutturata. L'adaption fran\u00e7aise (Hachette, 1980-81) riguard\u00f2 - come quella in lingua inglese - i soli Profili.\nLa ripartizione della parte storica \u00e8 assai accurata specie riguardo al periodo interbellico, in cui pure molti progressi tecnici vennero portati a termine.\nLa parte che conclude l'opera, ossia il terzo volume, \u00e8 relativa agli sviluppi dei mezzi corazzati degli anni settanta, capaci di sparare in movimento, resistere alle granate HEAT e pesanti cinquanta ed oltre tonnellate, ovvero i carri tedeschi e americani. \nDopo la descrizione di numerose e cruenti battaglie combattute in sessant'anni anni di guerre del XX secolo, le parole che concludono il lavoro sono un'esortazione per il futuro:"}
{"id": "683385", "revid": "599013", "url": "https://it.wikipedia.org/wiki?curid=683385", "title": "Meteor", "text": "Meteor \u00e8 una parola a cui corrisponde il significato di meteora in diverse lingue, quali inglese e tedesco. Compare in diversi contesti:"}
{"id": "683391", "revid": "37281", "url": "https://it.wikipedia.org/wiki?curid=683391", "title": "Chingunya", "text": ""}
{"id": "683393", "revid": "767487", "url": "https://it.wikipedia.org/wiki?curid=683393", "title": "Acarapis woodi", "text": "Acarapis woodi \u00e8 un acaro endoparassita delle api appartenente alla famiglia Tarsonemidae.\nVive e si riproduce all'interno dell'apparato respiratorio delle api, dal quale esce soltanto per infestare altre api. L'acaro fora con il proprio apparato boccale le tube tracheali dell'ape e succhia l'emolinfa dell'ospite. L'identificazione del parassita pu\u00f2 avvenire solo a mezzo di un microscopio date la dimensione ridotta dell'acaro.\nI sintomi dell'acariosi sono di difficile identificazione e si sovrappongono a quelli di altre tipiche patologie che affliggono gli alveari. Poich\u00e9 la diagnosi e quindi il grado di infestazione sono di difficile identificazione la cura pi\u00f9 efficace resta la distruzione delle famiglie infette. Per il contenimento e la profilassi si \u00e8 notata l'efficacia delle sostanze a base di olii essenziali (mentolo, timolo) normalmente utilizzate per la lotta alla varroa."}
{"id": "683395", "revid": "599013", "url": "https://it.wikipedia.org/wiki?curid=683395", "title": "Alessio (metropolita di Kiev)", "text": "\u00c8 venerato come santo dalla Chiesa ortodossa russa.\nBiografia.\nAlessio, al secolo Elephtherios, era figlio di Theodore Biakont, un boiaro proveniente da \u010cernigov, che si stabil\u00ec a Mosca e divenne il capostipite della grande dinastia dei Ple\u0161\u010deev. Alessio prese i voti monastici nel Monastero dell'Epifania di Mosca intorno al 1320. Nel 1350 fu nominato rappresentante del Metropolita Teognoste nella citt\u00e0 di Vladimir e dodici anni pi\u00f9 tardi divenne vescovo della stessa.\nSecondo il volere di Simeone di Russia, Alessio fu nominato consigliere dei suoi due fratelli, Andrea e Giovanni. Al ritorno da un suo viaggio a Costantinopoli, nel 1354, fu scelto per diventare Metropolita di Kiev e di tutte le Russie. Durante la giovinezza di Dimitri Donskoi e Vladimir l'Audace Alessio ebbe il duplice ruolo di guida spirituale e reggente. Prese le parti del primo durante il suo conflitto contro le citt\u00e0 di Tver' e Ni\u017enij Novgorod, inviando Sergio di Radone\u017e con l'ordine di sospendere ogni servizio divino in chiese e monasteri fino a che la crisi politica non si fosse ricomposta.\nDurante gli anni sessanta del XIV secolo fond\u00f2 i monasteri di Andronikov, \u010cudov, e Alekseevskij, promosse la canonizzazione del metropolit\u00e0 Pietro e, poco prima di morire, tent\u00f2 infruttuosamente di convincere San Sergio di Radonez di diventare suo successore.\nAlessio fu anche autore di sermoni ed epistole.\nCulto.\nFu canonizzato dalla chiesa ortodossa russa nel 1448 e da allora \u00e8 considerato uno dei santi patroni della capitale russa.\nNumerosi miracoli furono a lui attribuiti dai fedeli ortodossi tra i quali, nel 1357, la guarigione della moglie del \"khan\" dell'Orda d'Oro Jani Beg, il quale tradizione popolare vuole che, per sdebitarsi, si fosse astenuto dal distruggere Mosca.\nLe sue reliquie furono riposte all'interno del monastero di \u010cudov, fondato da lui stesso."}
{"id": "683405", "revid": "110157", "url": "https://it.wikipedia.org/wiki?curid=683405", "title": "Museo d'arte contemporanea Donnaregina", "text": "Il Museo d'arte contemporanea Donnaregina (Madre) \u00e8 ubicato nello storico Palazzo Donnaregina, in via Luigi Settembrini a Napoli.\nIl museo ha una superficie complessiva di 7.200 m2 di cui 2660 m2 sono destinati alle aree espositive, \u00e8 dotato di una libreria dedicata, una biblioteca, di laboratori didattici, un auditorium, un ristorante e una caffetteria.\nStoria.\nLa nascita del Museo Madre \u00e8 stata pianificata in base al \u201cPatto per l'Arte Contemporanea\u201d sottoscritto nel 2003 dal Ministero per i Beni e le Attivit\u00e0 Culturali, le Regioni, le Province Autonome di Trento e Bolzano, le Province, i Comuni e le Comunit\u00e0 Montane con il fine di:\nTale patto ha permesso alla Regione Campania di costituire nel 2004, come socio unico, la Fondazione Donnaregina senza scopo di lucro con lo scopo di:\nL'anno successivo la Giunta Regionale Campana ha quindi acquistato il Palazzo Donnaregina per adibirlo a primo museo regionale per l'arte contemporanea.\nL'edificio si sviluppa su strutture settecentesche e ottocentesche intorno a due cortili e sovrasta un tratto di cinta muraria del V-IV a.C. visibile sotto il pavimento della biglietteria.\nInaugurato (parzialmente) l'11 giugno 2005, il museo \u00e8 stato finito completamente nel 2007 e sono stati ampliati gli spazi di esposizione ad opera dell'architetto portoghese \u00c1lvaro Siza.\nPer quattro anni il museo ha ospitato mostre e retrospettive sotto la direzione di Eduardo Cicelyn e Mauro Codognato. Non sono mancate polemiche relative alla loro gestione, tra cui quella condotta dal gallerista napoletano Guido Cabib sulle colonne del portale Exibart, per i finanziamenti stanziati dalla Regione per la mostra Barock, ospitata nel museo dal 13 dicembre 2009 al 5 aprile 2010.\nA marzo 2010, le elezioni regionali hanno visto un avvicendamento dei partiti politici, cos\u00ec la giunta fino a quel momento guidata da Antonio Bassolino (PD) \u00e8 stata sostituita da una guidata da Stefano Caldoro (PDL). Il 16 febbraio 2011 il Consiglio di Amministrazione del Madre si \u00e8 dimesso e poco dopo alcune delle istituzioni e alcuni artisti che avevano concesso in prestito le opere ne hanno chiesto la restituzione.\nDa Gennaio 2018 il consiglio di amministrazione della Fondazione annovera come Presidente Laura Valente e come membri Maria Letizia Magaldi (Vice Presidente) e Ferdinando Pinto (Consigliere). Nel comitato scientifico della Fondazione figurano Sylvain Bellenger, Bice Curiger, Hou Hanru, Gianfranco Maraniello e Massimo Osanna. \nIl direttore in carica dal 1\u00ba gennaio 2013 \u00e8 Andrea Viliani, selezionato tramite un bando pubblico.\nCollezione.\nIn origine, la collezione permanente del Madre era ospitata al secondo piano dell'edificio ed era formata da opere concesse in prestito a tempo indeterminato da collezioni nazionali ed internazionali (come la collezione Sonnabend di New York o la collezione Stein di Milano) o direttamente dagli artisti, come nel caso di Damien Hirst, Jannis Kounellis, Richard Long, Nino Longobardi, Giulio Paolini, Robert Rauschenberg e Jeff Wall.\nLa collezione ospitata dal 2006 al 2012 annoverava opere di: Carlo Alfano, Getulio Alviani, Carl Andre, Giovanni Anselmo, John Baldessari, Georg Baselitz, Bernd &amp; Illa Becher, Joseph Beuys, Domenico Bianchi, Ashley Bickerton, Alighiero Boetti, Alberto Burri, Francesco Clemente, Enzo Cucchi, Hanne Darboven, Gino De Dominicis, Luciano Fabro, Dan Flavin, Lucio Fontana, Gilbert &amp; George, Douglas Gordon, Andreas Gursky, Peter Halley, Damien Hirst, Donald Judd, Anish Kapoor, Anselm Kiefer, Yves Klein, Jeff Koons, Joseph Kosuth, Jannis Kounellis, Sol LeWitt, Roy Lichtenstein, Richard Long, Nino Longobardi, Piero Manzoni, Robert Mapplethorpe, Mario Merz, Marisa Merz, Robert Morris, Bruce Nauman, Claes Oldenburg, Luigi Ontani, Mimmo Paladino, Giulio Paolini, Giuseppe Penone, Gianni Pisani, Michelangelo Pistoletto, Robert Rauschenberg, Gerhard Richter, Thomas Ruff, Mario Schifano, Richard Serra, Julian Schnabel, Cindy Sherman, Haim Steinbach, Thomas Struth, Antoni T\u00e0pies, Ernesto Tatafiore, Cy Twombly, Bill Viola, Jeff Wall, Andy Warhol e Gilberto Zorio. A causa dei rovesci finanziari e politici del museo, alcune opere sono state restituite ai proprietari. \nDopo il cambiamento di gestione, che ha visto la ricostituzione del Cda della Fondazione e del comitato scientifico e la nomina del direttore Andrea Viliani, la collezione \u00e8 stata ricostituita.\nAlla Collezione site-specific - con opere di: Domenico Bianchi, Francesco Clemente, Luciano Fabro, Rebecca Horn, Anish Kapoor, Jeff Koons, Jannis Kounellis, Sol LeWitt, Richard Long, Mimmo Paladino, Giulio Paolini e Richard Serra - dal 2013 si affianca il progetto in progress Per_formare una collezione dedicato dalla Fondazione Donnaregina per le arti contemporanee alla formazione progressiva della Collezione del museo Madre."}
{"id": "683407", "revid": "446353", "url": "https://it.wikipedia.org/wiki?curid=683407", "title": "Kortenaer", "text": ""}
{"id": "683414", "revid": "932277", "url": "https://it.wikipedia.org/wiki?curid=683414", "title": "Sigma-sub-b", "text": "Sigma-sub-b sono due particelle della famiglia dei barioni scoperte da un gruppo di ricercatori al Tevatron, in funzione al Fermi National Accelerator Laboratory di Batavia, Illinois, coordinato da Petar Maksimovic.\nQueste particelle sono composte una da due quark up e un bottom e l'altra da due quark down e un bottom.\nDecadono molto rapidamente e, per la presenza di un quark bottom (tra i quark pi\u00f9 pesanti), risultano essere i pi\u00f9 pesanti della famiglia dei barioni: pi\u00f9 pesanti di un atomo di elio, meno di un atomo di litio. \nPer rintracciare le due particelle \u00e8 stato necessario esaminare oltre 100.000 miliardi di collisioni protone-antiprotone."}
{"id": "683416", "revid": "33689", "url": "https://it.wikipedia.org/wiki?curid=683416", "title": "Captain Comic", "text": "The Adventures of Captain Comic (o semplicemente Captain Comic) \u00e8 un videogioco a piattaforme del 1988 per MS-DOS, noto per essere uno dei primi con lo scorrimento laterale dello schermo creati per i PC compatibili IBM. \u00c8 stato completamente creato e sviluppato da Michael Denio. Non si conosce il distributore del gioco per MS-DOS, mentre su NES \u00e8 stata distribuita in seguito una versione (priva della licenza di Nintendo) da parte della Color Dreams. \u00c8 stato anche clonato nel 1990 da parte di un gruppo di sviluppatori ucraini e distribuito sotto il nome di \"Pioneer Xenia\". Nel gioco si deve guidare Captain Comic in una missione sul pianeta Tambi, per recuperare tre tesori rubati dal pianeta Osmoc.\nTrama.\nIl gioco si apre con la schermata di testo:\nIl gioco vero e proprio inizia con Capitan Comic che appare di fronte al castello del pianeta Tambi dopo esser stato teletrasportato.\nCapitan Comic deve trovare tre specifici oggetti preziosi, muovendosi in diverse ambientazioni fra cui:\nModalit\u00e0 di gioco.\n\"Captain Comic\" \u00e8 un classico gioco platform a scorrimento laterale in cui il giocatore ha un numero limitato di vite, un punteggio e un certo numero di oggetti bonus. Il gioco \u00e8 diviso in un certo numero di aree principali (elencate qui sopra), e ciascuna area \u00e8 generalmente divisa il tre sottozone pi\u00f9 piccole. Passando da una sottozona all'altra il gioco suona un breve motivo, rimuove tutti i nemici dallo schermo e salva la posizione di Comic, che in caso di morte ripartir\u00e0 da quel punto.\nComic ha dodici punti di \"scudo\" (salute), ma ogni volta che un nemico lo colpisce vengono rimossi due punti. Una volta che lo scudo \u00e8 stato ridotto a zero, Comic \u00e8 ancora vivo ma morir\u00e0 se viene colpito un'altra volta (perci\u00f2 per venir ucciso Comic deve essere colpito 7 volte).\nOccasionalmente son presenti nei livelli degli scudi che se presi dal giocatore ripristinano istantaneamente la salute di Comic, o se la salute \u00e8 gi\u00e0 al massimo gli danno una vita extra. Se Comic cade fuori dal fondo dello schermo muore istantaneamente.\nSe Comic \u00e8 ucciso, o cadendo fuori dallo schermo o rimanendo senza punti scudo, perde una vita e ricomincia dall'ultimo punto di ingresso della zona. Quando le vite terminano il gioco ha fine.\nLa maggior parte dei nemici ha un'Intelligenza artificiale che li fa comportare in maniera differente l'uno dall'altro: da quelli che rimbalzano semplicemente sui muri alle creature che inseguono il giocatore. Tutti i nemici hanno lo stesso effetto su Comic, se arrivano a toccarlo il nemico \u00e8 distrutto e Comic perde due punti di scudo. Una volta che ha raccolto una Blastola Cola (si trova all'inizio del gioco) Comic pu\u00f2 sparare ai nemici, che se colpiti vengono distrutti e fanno guadagnare punti al giocatore\nGli oggetti bonus, utili per ritrovare i tesori sono:\nColonna sonora.\nIl tema musicale di \"Captain Comic\" \u00e8 un riarrangiamento dell'inno dei marines degli Stati Uniti. Il tema \u00e8 stato cambiato nella Versione 5 (la versione finale del gioco distribuita nel 1991) con una canzone sconosciuta.\nSviluppo.\nIl suo autore, Michael Denio, scrive nel manuale di istruzioni al gioco:\nIl gioco \u00e8 stato distribuito come freeware, in seguito usato per promuovere il seguito commerciale: \"\"."}
{"id": "683418", "revid": "7", "url": "https://it.wikipedia.org/wiki?curid=683418", "title": "Mr Tambourine Man", "text": ""}
{"id": "683419", "revid": "1393243", "url": "https://it.wikipedia.org/wiki?curid=683419", "title": "Costa della Spada", "text": "La Costa della Spada (\"Sword Coast\" nella versione originale in inglese) \u00e8 una regione immaginaria di Faer\u00fbn, subcontinente creato per il gioco di ruolo \"Dungeons &amp; Dragons\". Si trova sulla costa nord-ovest; si estende dalle citt\u00e0-stato di Waterdeep (a nord) a Baldur's Gate (nel sud). La parte settentrionale della Costa della Spada comprende le citt\u00e0 di Neverwinter e Luskan; ancora pi\u00f9 a nord \u00e8 situata la Valle del Vento Gelido, la zona ghiacciata pi\u00f9 remota di questa regione.\nLa Costa della Spada \u00e8 la regione usata come ambientazione di alcuni videogiochi, tra cui la serie \"Baldur's Gate\", \"Icewind Dale\", \"Neverwinter Nights\" e \"Neverwinter Nights 2\"."}
{"id": "683422", "revid": "125637980", "url": "https://it.wikipedia.org/wiki?curid=683422", "title": "Jos\u00e9 Ramos-Horta", "text": "Biografia.\nRamos-Horta nasce a Dili, capitale di Timor Est (al secolo una colonia portoghese), il 26 dicembre del 1949, figlio di un militare portoghese e di una \"mesti\u00e7a\" est-timorese, di origini miste portoghesi e tetum. Il padre, Francisco, gi\u00e0 sottufficiale della marina militare portoghese, venne espulso dal territorio nazionale a causa della sua opposizione al regime di Salazar, giungendo a Timor Est dopo essere stato esiliato dapprima nelle Azzorre, poi a Capo Verde, poi nella Guinea-Bissau e quindi nel Timor portoghese. Il giovane Jos\u00e9 frequent\u00f2 le scuole presso una missione cattolica nella cittadina di Soibada.\nCol clima politico nel Paese sempre pi\u00f9 perturbato dall'incessare dei movimenti anticolonialisti ed anti-imperialisti, Ramos-Horta si mise ben presto in mostra all'interno del vasto movimento di lotta per l'indipendenza di Timor Est dal Portogallo, cosa che lo costrinse, assieme all'allora compagna Ana Pessoa Pinto, all'esilio nell'allora colonia portoghese del Mozambico dal 1970 al 1971, strettamente sorvegliato dalla polizia segreta.\nIl 22 agosto del 1973, Bill Nicol, un giornalista australiano, parl\u00f2 per la prima volta di un Fronte Nazionale di Liberazione est-timorese, di recente formazione ma privo di qualsiasi mezzo, citandolo come uno degli elementi di spicco. Poco dopo venne intervistato dalla stampa australiana.\nNel 1974 fu uno dei fondatori del gruppo politico \"Associa\u00e7\u00e3o Social Democr\u00e1tica Timorense\" (ASDT, Associazione Social-Democratica di Timor), attualmente denominata \"Associa\u00e7\u00e3o Social-Democrata de Timor\" (ASDT).\nDopo anni di lotta, il 28 novembre del 1975, gli est-timoresi riescono finalmente a conseguire la tanto agognata indipendenza, risultato in parte dovuto anche alla mutata situazione politica in Portogallo (la Rivoluzione dei garofani, che port\u00f2 all'abbattimento della dittatura salazarista ed alla restaurazione della democrazia nel 1974) e, con la susseguente proclamazione della Repubblica Democratica di Timor Est, Ramos-Horta, a soli venticinque anni, viene nominato ministro degli Esteri dal neo-costituitosi governo est-timorese.\nDate le posizioni fortemente filo-comuniste della neonata Repubblica, tra l'altro in una delle fasi pi\u00f9 concitate della Guerra Fredda, la confinante Indonesia, con il sostegno dei paesi occidentali, invase il Paese nel dicembre di quello stesso anno, dichiarandolo loro 27\u00aa provincia con il nome di \"Timor Timur\" (in indonesiano \"Timor Orientale\"). Trovatosi temporaneamente all'estero per doveri d'ufficio durante l'invasione, si ritrov\u00f2 dunque impossibilitato a rientrare a Timor e, salvo rientri clandestini sporadici e pericolosissimi per scopi logistici, non rientr\u00f2 pi\u00f9 stabilmente sul suolo nazionale, diventando rappresentante del FRETILIN, il partito che conduceva la resistenza all'occupazione indonesiana, presso le Nazioni Unite dal 1986 al 1996, riportando costantemente all'attenzione dei delegati delle Nazioni le atrocit\u00e0 commesse dalle forze d'occupazione indonesiane nel Paese.\nNel 1996 gli \u00e8 stato conferito, insieme a monsignor Carlos Filipe Ximenes Belo, suo connazionale, il premio Nobel per la pace per l'impegno pacifico a favore dell'indipendenza del suo Paese.\nRiconquistata nuovamente l'indipendenza nel 1999, dal 2002 al 25 giugno del 2006 ha ricoperto la carica di ministro di Stato e degli Affari Esteri, dal 3 giugno del 2005 al 25 giugno del 2006 di ministro \"ad interim\" della Difesa e, dal 10 luglio del 2006, ha ricoperto la carica di primo ministro del paese.\nAlle elezioni presidenziali del 2007, Ramos-Horta \u00e8 stato eletto Presidente della Repubblica, entrando in carica il 20 maggio dello stesso anno.\nL'11 febbraio del 2008 un gruppo di militari ribelli ha tentato un golpe, attentando alla vita di Ramos-Horta, rimasto ferito gravemente, e del premier Xanana Gusm\u00e3o, uscito invece illeso. Ripresosi dopo una lunga convalescenza, si \u00e8 poi candidato nuovamente, al termine del proprio mandato, alle Presidenziali, risultando per\u00f2 sconfitto da Taur Matan Ruak.\nAppartiene alla massoneria portoghese del Grande Oriente Lusitano"}
{"id": "683429", "revid": "670021", "url": "https://it.wikipedia.org/wiki?curid=683429", "title": "Milizia", "text": "Una milizia (dalla lingua latina \"militia\", i.e. \"servizio militare\") \u00e8 una forza da combattimento di tipo militare formata da soggetti non appartenenti a forze armate regolari.\nEtimologia ed utilizzo del termine.\nIl termine \u00e8 composto da radici latine ben precise, derivando dal termine della lingua latina \"miles\" /mi\u02d0les/ : soldato; insieme al suffisso \"-itia\" /i\u02d0tia/ indicante una qualit\u00e0, uno stato, un'attivit\u00e0.\nA partire dal XIX secolo, il termine \u00e8 stato utilizzato genericamente anche per riferirsi a formazioni governative, come nel caso della \"Canadian Militia\" o organizzazioni paramilitari a connotazione politica come nel caso della \"Milice fran\u00e7aise\" fondata dal Governo di Vichy, o comunque ricomprese nella riserva militare, come ad esempio nella \" National Guard of the United States\"\nStoria.\nEt\u00e0 antica.\nNelle \"milizie barbariche\" dell'epoca dell'Impero romano, un ordinamento si form\u00f2 solo dopo il contatto dei barbari con il mondo greco-romano. La loro milizia si divideva in \"maggiore\" e \"minore\". La distinzione era in base al parentato, alla nascita, al valore, alla ricchezza. Appartenevano alla milizia i nobili e i loro familiari, costituenti generalmente la cavalleria e fornenti gli ufficiali, designati in vari modi. Alla milizia minore erano assegnati la plebaglia dei gregari.\nMedioevo.\nA partire dall'et\u00e0 longobarda sino all'XI secolo nelle sue diverse fasi politiche e istituzionali si pu\u00f2 osservare una continuit\u00e0 nella leva militare, che era obbligatoria e avvenne per censo e su base urbana. Un ufficiale pubblico chiamava alle armi gli uomini, di questi, una parte (generalmente i fanti) rimaneva in citt\u00e0 per la difesa delle mura, mentre una parte (pi\u00f9 probabilmente solo i cavalieri) seguiva l'ufficiale per le spedizioni locali e per unirsi all'esercito regio.\nL'organizzazione del reclutamento su base cittadina dell'esercito longobardo appare dunque il modello seguito nel Regno d'Italia nei secoli successivi. Nei secoli IX e X rimase attivo l'impianto degli ufficiali pubblici (conti e marchesi, e poi vescovi) incaricati della leva militare, che inizi\u00f2 a essere integrata da contingenti di signori laici ed ecclesiastici. L'esercito regio, dall'epoca carolingia all'XI secolo, divent\u00f2 quindi una coalizione di eserciti urbani e vassallatici al seguito del re, proprio come, nel XII secolo, l'esercito imperiale di Federico I di Svevia era formato da contingenti urbani forniti dai comuni fedeli all'impero e vassallatici dei grandi signori territoriali (il marchese di Monferrato, i Malaspina, il conte di Biandrate, solo per citare alcuni esempi).\nI contingenti cittadini dell'esercito regio, dunque, continuarono tra IX e XI secolo a essere reclutati per la difesa locale delle mura e per partecipare alle spedizioni del re.\nQuesti eserciti divennero, nel XII secolo, gli eserciti comunali, possiamo quindi osservare come l'obbligatoriet\u00e0 del servizio militare urbano, attestata in tutti gli statuti cittadini di et\u00e0 comunale, sia la diretta prosecuzione dell'Eribanno carolingio, ovvero l'obbligo di servire nell'esercito per quaranta giorni l'anno, grosso modo la stessa durata ancora in vigore in et\u00e0 comunale.\nBench\u00e9 lo stato carolingio si fosse sgretolato lentamente tra il X e l'XI secolo, gli eserciti urbani dell'Italia centro-settentrionale continuarono a essere mobilitati (prima dal conte e dal vescovo e poi dai consoli) e impiegati sia in difesa della citt\u00e0 che in operazioni militari.\nDalla seconda met\u00e0 del XIII secolo, nell'Italia centro-settentrionale, i comuni, gradualmente, cessarono di mobilitare l'intero esercito comunale, limitandosi a chiamare alle armi contingenti pi\u00f9 ristretti, ma selezionati, generalmente composti da soli fanti e reclutati tra i cittadini e gli abitanti delle campagne, detti \"cernide\". Tale prassi prosegu\u00ec anche nel Trecento, come \u00e8 documentato nel Ducato di Milano ed a Venezia, dove le cernide erano una milizia territoriale, costituita prevalentemente da contadini.\nEt\u00e0 moderna.\nVerso il XV secolo, ovvero l'et\u00e0 di mezzo, la milizia fu \"paesana\" o \"civile\", non ferma, n\u00e9 stipendiata in contrapposto a quella \"stanziale\" o \"mercenaria\". Ottimi risultati diedero le milizie di Cosimo de' Medici e di Emanuele Filiberto in Italia, e quelle di Francesco I in Francia. La milizia sorse principalmente contro le vessazioni e le prepotenze dei signori feudali, per opera degli abitanti delle citt\u00e0. Quelle milizie che i signori dovevano mantenere come tributo personale verso il sovrano concessore dei feudali, e fornivano la massima parte della cavalleria, oltre a truppe appiedate. Particolarmente in Francia, dove sorse presto una monarchia potente, questa si appoggi\u00f2 alla \"milizia cittadina\", concedendole privilegi, o cre\u00f2 una milizia propria detta \"Milizia dei domini della corona\", reclutata fra i vassalli e i servi di diretta dipendenza del re: milizia che costitu\u00ec l'embrione degli eserciti permanenti reali,\nIn Firenze si intendeva con il nome di milizia, propriamente quella \"cittadina\", differente da quella del \"contado\", in base agli ordinamenti del 1528. Si dividevano in \"ordinaria\" e \"straordinaria\": La prima corrispondeva all'esercito permanente, la seconda alla leva in massa, la prima comprendeva uomini da diciotto a quaranta anni, la seconda quelli fra i quindici e i diciotto e fra i quaranta e sessanta anni. Chi vi apparteneva era munito del \"Bollettino della Milizia\", sorta di tessera personale firmata e sigillata dal \"Commissario delle Bande\". Fin dal 1506, per amministrare e guidare la milizia, venne creata una magistratura detta \"dei Nove Ufficiali della Ordinanza\".\nLa Milizia cittadina di Milano fu organizzata nel XVII secolo dai governatori spagnoli, venendo infine trasformata, sotto Napoleone Bonaparte, in Guardia nazionale.\nIn Piemonte, nel 1506 Emanuele Filiberto cre\u00f2 una \"Milizia paesana di fanteria\", con uomini tra i diciotto e i cinquantenni, ai quali confer\u00ec privilegi. Sei anni dopo dava ordinamenti regolari, costituendo compagnie di 400 fanti, raggruppate sei a sei in colonnellati. Riusc\u00ec a inserirvi fino a trentaseimila uomini, e costitu\u00ec una \"Milizia feudale di cavalleria\", che raggiunse alcune volte anche i settemila uomini.\nCarlo Emanuele I di Savoia nel 1582 vi aggiunse la Milizia paesana di cavalleria e divise in due parti quella di Fanteria scelta e ordinaria in tutto in cinque colonnellati. Vari reparti furono da lui usati in guerra, ottenendo una \"Milizia permanente\" di circa 8000 uomini. Sotto Vittorio Amedeo I di Savoia la Milizia paesana di cavalleria fu chiamata \"Cavalleria dello Stato\" (1636) scompariva per ragioni sociali quella feudale di cavalleria, della quale alcuni reparti rimasero per un breve periodo in Savoia. Vittorio Amedeo II di Savoia inquadr\u00f2 la Milizia ordinaria in compagnie di cento uomini (1682) e cre\u00f2 la \"Milizia provinciale\", che inquadr\u00f2 in reggimenti 1714. Questi sovrani disponevano formazioni di mercenari, mentre l'esercito nazionale si costituiva per arruolamento volontario. I reggimenti provinciali erano mobilitati solo in caso di guerra. Vittorio Amedeo II, per la difesa del confine, adoper\u00f2 i montanari con la leva in massa, da considerarsi \"Milizia alpina\".\nCarlo Emanuele III di Savoia cre\u00f2 la \"Milizia urbana\" (1733), che in Torino era ordinata in venti compagnie, divise a loro volta in \"mobili\" e di \"riserva\"; port\u00f2 a novecento i reggimenti provinciali (prima erano seicento). Vittorio Amedeo III nel 1775 diede ai reggimenti provinciali sei compagnie, come quelli di ordinanza, quattro compagnie di fucilieri, una di granatieri, una di volontari.\nEt\u00e0 contemporanea.\nTali reggimenti scomparvero durante l'occupazione francese e vennero ricostituiti nel 1814. Nel 1819 venne creata in Piemonte una \"Milizia volontaria sedentaria\", che comprendeva tutti gli uomini sino a quarantacinque anni atti alle armi e non facenti parte dell'esercito. In tempo di guerra questi uomini dovevano difendere la propria provincia e assecondare le operazioni dell'esercito ufficiale.\nNello Stato Pontificio la prima milizia risale a Pio IV, il quale, nel 1563, fece iscrivere nei ruoli tutti coloro che erano atti alle armi dai diciotto ai quarantacinque anni e ordin\u00f2 che nei giorni festivi fossero radunati. Li divise per compagnie di duecentocinquanta uomini. Sulla carta erano segnati settantamila fanti e quindicimila cavalieri. Nel 1656 la milizia romana era suddivisa in \"scelta, ordinaria, volontaria\". La citt\u00e0 di Roma nel 1642 forniva dodicimila fanti in quattro compagnie e mille cavalli in dieci cornette.\nNel Regno delle Due Sicilie, venne costituita nel 1782 una milizia di uomini dai diciotto ai 36 anni, su centoventi compagnie di centoventicinque uomini ciascuna. Nel 1817 furono costituite in Sicilia le milizie provinciali e otto reggimenti di provinciali nel continente, ciascuna denominata dal nome della propria provincia.\nFormazioni storiche famose.\nGli \"Almogravi\".\nAlmogravi o Almovari o Almogavari sono voci derivate dall'arabo, indicano una milizia del XIII secolo, significante \"esploratori\", o \"scorridori\". Erano milizie delle montagne dell'Aragona, avvezze alla lotta aspra e senza quartiere che conducevano contro i musulmani di al-Andalus. Vestivano con una succinta tunica, braghe di cuoio, reticella di ferro in capo ed erano armati di corta lancia, di spada, di piccolo palvese, di giavellotti.\nIl fante, detto \"pe\u00f3n\", poteva raggiungere il grado di ufficiale (almocaden, dall'arabo \"al-muqaddam\") conferito previo esame davanti a dodici ufficiali di pari grado. I migliori tra gli almocaden potevano diventare \"adaliti\", sempre previo esame davanti ad altri ufficiali di pari grado.\nQueste milizie compivano scorrerie improvvise e rapide. Vennero assoldati anche da sovrani stranieri. Un buon numero di costoro, circa ottomila soldati sardi, corsi, genovesi, catalani e musulmani rinnegati, combatterono in Sicilia contro Carlo d'Angi\u00f2. Cinquecento di essi, condotti da Giovanni da Procida, riuscirono a penetrare a Messina che era assediata da Carlo. Cessata la guerra, gli almogravi furono spediti in Oriente dal re Federico III di Sicilia in soccorso dell'imperatore Andronico II Paleologo nell'anno 1303. Capitani di tali avventurieri furono Bernardo di Roccaforte, gentiluomo di Linguadoca, Berengario di Enten\u00e7a e Ferdinando Ximenes, uomini ricchi catalani, ma il loro principale comandante era Ruggiero del Fiore, di Brindisi e ammiraglio di Sicilia, che li aveva arruolati come fanti nella sua Compagnia Catalana. Il loro nome in catalano aveva il significato di occidentali.\nSaccheggiarono Costantinopoli, Atene, Argo e Corinto, si impadronirono dell'Acaja. A Costantinopoli vennero a contesa con i Genovesi da cui deriv\u00f2 una vera e propria battaglia sanguinosa. Andronico invi\u00f2 quindi gli Almogravi all'impresa di Cizico e verso il Tauro. I greci insorsero contro di loro nel 1317 e uccisero a tradimento Ruggero del Fiore in Adrianopoli e massacrarono una quantit\u00e0 di Almogravi sparsi per l'impero. Per cui una parte fu costretta per forza maggiore a rifugiarsi nel Peloponneso e a stabilirsi in Laconia, dove esercitarono per lungo tempo la pirateria. L'altra parte che si trovava in Gallipoli si apprestarono alla difesa, sconfissero un esercito greco e devastarono il paese per vendicare il loro capo e i loro compagni massacrati. Al comando pass\u00f2 Berengario di Etenza, il quale poco dopo venne catturato dai genovesi. Gli Almovari nominarono loro capo il siniscalco Bernardo di Roccaforte, avanzarono in Tracia, battendo i greci condotti dal \"Basileus\" (principe ereditario) Michele IX Paleologo, distruggendo un corpo degli Alani. Abbandonarono la devastata Tracia per passare in Macedonia e mettersi al servizio di Gualtieri VI di Brienne, duca d'Atene; ma entrati in rotta con costui, lo sconfissero e uccisero, impadronendosi del suo ducato.\nNel frattempo erano periti per le lotte interne nella Compagnia Catalana sia Berengario d'Enten\u00e7a che Bernardo di Roccaforte e il comando della Compagnia era stato assunto da Ruggiero Deslau, il quale mor\u00ec nel 1326 e fu sostituito dall'Infante della casa di Aragona, cos\u00ec gli Almogavari tornarono sotto quella dominazione ed ebbero fine le loro imprese.\nLe \"Milizie Barbute\".\nNome collettivo di milizia a cavallo, armata e fornita di lancia, sotto il quale nome si comprendevano in genere tre uomini e tre cavalli. Questa cavalleria esisteva fin dal XIV secolo.\nLe Barbute italiane di tale secolo si componevano solo di due corazze e di due cavalli. Rappresentavano una via di mezzo tra l'uomo d'arme armato di tutto punto e seguito da tre o quattro cavalli, e gli armati alla leggera, come gli ungheresi. Il nome in seguito fu cambiato in \"Lancia\".\nLa \"Milizia Aurata\".\nL'ordine cavalleresco, civile e militare, detto anche dei cavalieri dorati, o della \"milizia aurata\", creato da Pio IV nel 1559 (ma analoga onorificenza veniva gi\u00e0 conferita dagli imperatori del Sacro Romano Impero sin dal secolo XV), confermato dai successori e riformato da papa Gregorio XVI nel 1841, dall'epoca del quale fu detto Ordine dello Speron d'oro riformato, in Ordine di San Silvestro, come ordine di indole civile. Una nuova riforma si ebbe con papa Pio X nel 1905, che restrinse il numero dei cavalieri a cento.\nLa decorazione consiste in una croce ottagona sospesa a catena da portarsi al collo, avente al centro il monogramma di Maria e sormontata da un trofeo militare d'oro, con uno sperone nella parte inferiore.\nLa \"Milizia delle Terre\".\nLa \"Milizia delle Terre\" fu istituita nel XVII secolo da Don Giovanni da Mendoza, governatore di Milano, durante la guerra di successione di Mantova, per aumentare gli effettivi delle sue truppe con poca spesa, non avendo le forze sufficienti per invadere il Piemonte.\nEra una specie di mobilitazione forzata locale, avente lo scopo di presidiare i luoghi fortificati e difendere i valichi alpini. Di questa milizia \u00e8 rimasta tuttora una tradizione locale in Valle Anzasca, a Bannio Anzino e a Calasca-Castiglione. Ebbe inizialmente uniformi spagnole, tramutate in napoleoniche al principio del XIX secolo per la milizia di Calasca, invece le divise della milizia di Bannio da spagnole si sono tramutate in uniforme piemontesi.\nLe \"Milizie Cadorine\".\nDurante la prima guerra d'indipendenza italiana il governo della \"Repubblica di San Marco\" il 27 aprile 1848 mand\u00f2 a Pietro Fortunato Calvi, nel Cadore quattrocento fucili, cinque cannoni e munizioni per armare cinque compagnie di \"corpi franchi\", destinati alla difesa delle valli che scendono dalle Alpi sulla Pieve.\nContemporaneamente il Calvi organizzava anche altre compagnie di \"Guardie Civiche\" dislocate nei centri pi\u00f9 importanti del Cadore, per sostenere e coadiuvare le forze inviategli dal governo veneziano. Queste formazioni furono rispettivamente affidati al comando del Perucchi, del Galeazzi, del Favero, del Tremonti e del Giacomelli e incaricati delle difese del passo di Monte Croce di Comelico, dell'alto Ansiei, dell'alto Boite e della conca d'Ampezzo. Un breve regolamento di sedici articoli stabili i diritti e i doveri della milizia cadorine.\nCombatterono contro gli Austriaci fra il 2 maggio e l'8 maggio a Chiapuzza, a Ospitale di Cadore, alla Toanella, a Rucorvo, il 24 maggio al \"passo della Morte\" e alla chiusa di Venas, il 28 maggio a Rindemera ed ebbero sempre la vittoria. Dopo il 28 maggio, non potendo pi\u00f9 mantenere la difensiva contro le forze nemiche organizzate e soverchianti, dovettero sciogliersi. Parecchi volontari, abbandonato il Cadore, partirono per Venezia, entrando a far parte di altri corpi per continuare la lotta.\nLe milizie stanziali italiane.\nDiversi Stati preunitari italiani ebbero formazioni del genere, furono chiamati \"Miliziani\" in Sardegna mentre altrove \"Miliziotti\", come nel Regno delle Due Sicilie mentre erano formate da soggetti in centri abitati e rurali, solo nella repubblica di Venezia."}
{"id": "683440", "revid": "1305772", "url": "https://it.wikipedia.org/wiki?curid=683440", "title": "When the Ship Comes In", "text": "When the ship comes in (\"Quando la nave attraccher\u00e0\") \u00e8 una canzone di Bob Dylan che fa parte del repertorio del suo primo periodo, quello del folk e della contestazione.\nFu pubblicata nel 1964 nell'album \"The Times They Are A-Changin\"', nel quale risalta per il ritmo vivace in mezzo ad altre composizioni pi\u00f9 cupe e monotone.\nLa parte musicale \u00e8 molto semplice, basata su un giro circolare di chitarra acustica su cui si inseriscono il canto e intermezzi di armonica a bocca; il testo ricco di rime interne e allitterazioni accentua la musicalit\u00e0 del tutto.\nIl canto \u00e8 profetico, nasale e appassionato: fin dal primo verso (\"The time will come up / when the wind will stop\", \"Il tempo giunger\u00e0 / quando il vento si fermer\u00e0\") assume il tono solenne di chi annuncia la fine (o l'inizio) del mondo.\nIl tema non \u00e8 nuovo, ma svolto con vena esemplare: una metaforica nave viaggia in mezzo a mille insidie, diretta verso un fantasmagorico porto al quale attraccher\u00e0 nell'ora in cui i \"nemici\" saranno sconfitti.\nDa notare l'uso della specifica parola \"nemici\": a quel tempo Dylan aveva una certa propensione a dividere il mondo fra ci\u00f2 che riteneva buono e ci\u00f2 che riteneva cattivo, fra \"nemici\" e \"amici\" a suo insindacabile giudizio, come ammetter\u00e0 pi\u00f9 tardi in \"My Back Pages\" (\"I screamed / lies that life is black and white\", \"gridavo bugie che la vita \u00e8 bianca e nera\").\nIl testo si dipana fra descrizioni della natura giubilante (\"the fishes will laugh / as they swim out of the path\", \"e i pesci rideranno / quando nuoteranno fuori dalla scia\") e impennate metaforiche (\"the chains of the sea / will have busted in the night\", \"le catene del mare/saranno spezzate nella notte\"), per giungere alle ultime strofe, dove si descrive il risveglio improvviso dei nemici, che si sforzano in tutti i modi di \"fare fronte alle domande\" incalzanti, senza potere nulla contro l'umanit\u00e0 scatenata loro contro (\"and like pharao's tribe / they'll be drowned in the tide / and like goliath they'll be conquered\", \"e come le armate del faraone / saranno annegati nella marea / e come Golia saranno sconfitti\", \u00e8 il verso conclusivo).\nIn una semplice canzone di due minuti e mezzo Dylan riesce a condensare il secolare tema romantico dell'uomo in lotta con un nemico enormemente pi\u00f9 forte e la stessa lotta per i diritti civili in America, che in quegli anni viveva una fase cruciale - \u00e8 facile riconoscere nei \"nemici\" che dicono \"Faremo fronte alle vostre domande\" leader politici o personaggi di rilievo desiderosi di difendersi presso l'opinione pubblica - entrambe inserite in un'ottica biblica di ineluttabilit\u00e0 e di certezza di vittoria, riscontrabile sia nelle citazioni dirette delle armate del faraone e di Davide e Golia sia e soprattutto nel tono solenne della voce; Dylan non invoca n\u00e9 spera, semplicemente racconta ci\u00f2 che accadr\u00e0 quando la nave attraccher\u00e0, senza lasciar trasparire dubbi sul dovuto e voluto trionfo.\nIn questo senso un modello plausibile pu\u00f2 essere quella \"We shall overcome\" cantata dal compagno di folk Pete Seeger, anch'essa granitica nella fede in un futuro successo.\nIn chiave country rock il brano \u00e8 stato eseguito in \"cover\" da numerosi artisti fra cui, fra gli altri, Arlo Guthrie, Peter, Paul &amp; Mary e The Pogues e al Live Aid 1985 dallo stesso Dylan con Keith Richards e Ron Wood dei Rolling Stones.\n\u00c8 stato poi inserito nella colonna sonora del film \"I'm Not There\" nella versione di Marcus Carl Franklin.\nLa canzone \u00e8 stata interpretata anche da Vinicio Capossela, con testo in italiano, ed \u00e8 presente nell'EP \"La nave sta arrivando\"."}
{"id": "683446", "revid": "125778093", "url": "https://it.wikipedia.org/wiki?curid=683446", "title": "Scorta tecnica ai trasporti eccezionali", "text": "La scorta tecnica \u00e8 un servizio di polizia stradale volto ad assicurare la circolazione del trasporto eccezionale arrecando minor pericolo alle utenze della strada.\nSi rende necessaria per buona parte dei carichi e trasporti eccezionali su strada e deve essere eseguita da personale abilitato, in servizio presso una ditta con licenza prefettizia per tale servizio.\nQuadro legislativo in Italia.\nVarie sono state le leggi che hanno regolamentato il settore. Tra le pi\u00f9 importanti sono da citare il D.Lgs. 30 aprile 1992, n. 285 che ha specificato i casi in cui un trasporto di merci ha il carattere per essere definito come eccezionale. Oltre che nel caso di superamento dei limiti del peso totale a terra, l'eccezionalit\u00e0 \u00e8 nei riguardi dell'ingombro che eccede le dimensioni previste nel codice della strada. Le misure normali di sagoma prevedono una lunghezza totale del veicolo e del suo eventuale rimorchio di 16,50 m, una larghezza di m 2,55 (m 2,6 per i trasporti a temperatura controllata) e un'altezza di m 4,00.\nCome \u00e8 ovvio la circolazione di automezzi con simili caratteristiche pu\u00f2 presentare dei pericoli per la circolazione, di conseguenza il trasporto deve essere organizzato da personale con un alto grado di specializzazione.\nNel testo del regolamento di attuazione del nuovo codice della strada italiano (D.P.R. 16 dicembre 1992, n. 495), articoli dal 9 al 20, furono anche stabiliti i principi di massima in relazione ai trasporti eccezionali e sulle scorte agli stessi.\nSpecifiche dell'eccezionalit\u00e0.\nLa legge ha decretato che la scorta per i veicoli che eccedono i limiti di sagoma previsti dal Codice della strada, \u00e8 sempre necessaria quando si verifichi una delle seguenti condizioni:\nLa disciplina delle scorte tecniche in Italia.\nIl Decreto Ministeriale del 18 luglio 1997 fu il primo a definire in maniera pi\u00f9 completa la disciplina delle scorte tecniche, definendone i criteri tecnici, tra i quali la regolamentazione per l'accesso, stabilendo che poteva essere effettuata solamente da soggetti in possesso di autorizzazione prefettizia e regolare patente rilasciata per esame.\nNello stesso regolamento e nelle modifiche successive vennero anche definiti il numero e la posizione dei veicoli di scorta rispetto all'automezzo trasportante la merce; questo numero \u00e8 in relazione sia agli ingombri che al tipo di strada o autostrada utilizzata. Sono stati altres\u00ec definiti le responsabilit\u00e0 del caposcorta, che sono molte e riguardano principalmente il rispetto di tutte le prescrizioni contenute nelle autorizzazioni al transito, e la facolt\u00e0 di effettuare viabilit\u00e0 straordinaria, ovvero in relazione alle condizioni del traffico. In pratica la scorta tecnica ha sostituito quasi del tutto la polizia stradale, portando non pochi vantaggi logistici per i trasportatori del campo.\nNei casi di veicoli particolarmente ingombranti o di percorsi ritenuti difficoltosi, anche la scorta tecnica, pur sempre a carattere privato, non viene ritenuta sufficiente ed \u00e8 prescritta la \"scorta mista\" con la Polizia Stradale ad affiancarla.\nI soggetti abilitati allo svolgimento del servizio di scorta tecnica sono \u201corgani di polizia stradale\u201d, di cui al comma 3-bis art.12 cds e sono autorizzati all'utilizzo della paletta segnaletica.\nLa legge italiana, nello specifico il Regolamento di attuazione del Codice della Strada, stabilisce le caratteristiche che il segnale distintivo deve possedere."}
{"id": "683447", "revid": "767487", "url": "https://it.wikipedia.org/wiki?curid=683447", "title": "Eagles of Death Metal", "text": "Gli Eagles of Death Metal (noti anche con la sigla EoDM) sono un gruppo musicale rock statunitense, formatosi nel 1998 da Jesse Hughes (voce, chitarra) e Josh Homme (batteria, basso). Bench\u00e9 Hughes sia il leader del gruppo, Homme \u00e8 il componente pi\u00f9 noto, grazie alla sua attivit\u00e0 con i gruppi Kyuss e Queens of the Stone Age dei quali \u00e8 fondatore e leader.\nStoria del gruppo.\nGli Eagles of Death Metal si formano a Palm Desert, California nel 1998, e le prime registrazioni compaiono sull'album \"Volume 3 &amp; 4\" delle Desert Sessions, pubblicato sempre nel 1998. Nei seguenti anni, Homme fu impegnato con il suo gruppo principale, i Queens of the Stone Age, dato il buon riscontro che il gruppo stava avendo presso la critica ed il pubblico. Nonostante gli impegni di Homme, il gruppo riusc\u00ec a pubblicare il suo primo album registrato in studio \"Peace, Love, Death Metal\" nel 2004. Infatti, prima della pubblicazione di questo album, il gruppo aveva reso disponibile sul proprio sito ufficiale una serie di 12 pezzi eseguiti dal vivo, pezzi che comporranno l'album intitolato \"Live at Slims\".\nAlcune tracce dell'album di debutto furono utilizzate per delle pubblicit\u00e0 sulle televisioni americane, tra queste ricordiamo Comcast, Payless ShoeSource, Nissan, Budweiser, Pontiac, Wendy's, come anche nel trailer per il film di Jason Reitman, \"Thank You for Smoking\". Il primo pezzo dell'album, \"I Only Want You\", \u00e8 presente nella colonna sonora del videogioco per PlayStation 2 \"Gran Turismo 4\". \"Take It to the Next Level\", spot diretto dal regista inglese Guy Ritchie; la stessa canzone \u00e8 inserita anche nel videogioco della Electronic Arts \"Need for speed carbon\".\nIl secondo album del gruppo \u00e8 stato pubblicato nell'aprile del 2006, con il titolo \"Death by Sexy\". Il pezzo \"Don't Speak (I Came to Make a Bang!)\" \u00e8 la colonna sonora della campagna pubblicitaria della Nike del 2009. Durante la prima met\u00e0 del 2006, hanno fatto da supporto in tourn\u00e9e ai The Strokes, oltre a fare una serie di date come \"headliner\" e con i Placebo in tour negli Stati Uniti (2003). Successivamente hanno suonato anche con Joan Jett e sono andati in tour con la nuova formazione dei Guns N' Roses.\nL'attentato al Bataclan di Parigi.\nLa sera del 13 novembre 2015 il luogo dove la band si stava esibendo in un concerto, il Bataclan di Parigi, \u00e8 stato oggetto di un attentato terroristico, poi rivendicato dall'ISIS: i membri del gruppo (ad eccezione di Josh Homme che non partecip\u00f2 a quella data), uditi alcuni spari provenire dal fondo del teatro, sono fuggiti da una porta dietro le quinte rimanendo incolumi; sono invece rimaste uccise 89 fra le persone presenti al concerto, tra le quali Nick Alexander, addetto al merchandising del gruppo. La band stava eseguendo il brano \"Kiss the Devil\" quando i terroristi hanno iniziato a sparare sulla folla.\nIl 7 dicembre 2015 la band ritorna a Parigi per omaggiare le vittime del Bataclan e partecipa al concerto degli U2 alla Bercy Arena; \u00e8 il loro primo concerto dopo gli attentati del 13 novembre.\nA fine 2015, la band d\u00e0 inizio alla campagna \"Play It Forward\" che vede la partecipazione di vari artisti internazionali tra cui Imagine Dragons, Kings of Leon, Jimmy Eat World, Florence + The Machine e The Maccabees, ognuno dei quali intento nella realizzazione di una cover del brano \"I Love You All The Time\", tratto dall'album \"Zipper Down\" degli Eagles of Death Metal stessi. Il ricavato della vendita dei brani verr\u00e0 quindi interamente devoluto alla \"The Sweet Stuff Fondation\", fondazione dedita al sostegno di musicisti meno agiati, insieme alle loro famiglie. \u00c8 inoltre possibile a tutti inviare la propria personale versione del brano a sostegno dell'iniziativa e in ricordo dei tragici avvenimenti di Parigi.\nOrigine del nome.\nNonostante il nome del gruppo potrebbe farlo immaginare, gli Eagles of Death Metal non sono un gruppo death metal. .\nFormazione.\nOltre ai due componenti fondatori Jesse Hughes e Josh Homme, la formazione del gruppo ha avuto diversi avvicendamenti. Negli album in studio sono stati presenti tra gli altri:\nTra i componenti che si sono avvicendati nelle tourn\u00e9e o che compaiono come ospiti negli album troviamo:"}
{"id": "683449", "revid": "852396", "url": "https://it.wikipedia.org/wiki?curid=683449", "title": "Regione del Centro (Camerun)", "text": "La Regione del Centro (R\u00e9gion du Centre in francese e Centre Region in inglese) \u00e8 una delle 10 regioni del Camerun. \nGeografia fisica.\nLa regione \u00e8 situata nella parte centrale del paese, confina a nord con la regione di Adamaoua, ad est con la Regione dell'Est, a sud con la Regione del Sud, a sudovest con quella di Litorale ed a nordovest con la Regione dell'Ovest.\nStoria.\nLa regione, si \u00e8 costituita come provincia nel 1983 dalla suddivisione della precedente \"Provincia di Centro-Sud\", suddivisa in Provincia del Centro e Provincia del Sud.\nIl 12 novembre 2008 la provincia \u00e8 stata sostituita dalla regione.\nSuddivisione amministrativa.\nLa regione \u00e8 suddivisa in 10 dipartimenti."}
{"id": "683450", "revid": "110157", "url": "https://it.wikipedia.org/wiki?curid=683450", "title": "Stato Rakhine", "text": "Lo Stato Rakhine (precedentemente \"Arakan\") \u00e8 uno Stato della Birmania.\nGeografia.\nSi trova ad ovest del paese, confina con lo Stato Chin a nord, la regione di Magway, la regione di Bago verso est e la regione di Ayeyarwady a sud, la Baia del Bengala ad ovest e con il Bangladesh a nord-ovest. I Monti Arakan separano lo Stato Rakhine dal Burma centrale da nord a sud.\nLa sua capitale \u00e8 Sittwe. Fra i suoi monumenti principali si ricorda il sito archeologico di Mrauk U.\nFin dal 2014 lo stato \u00e8 aperto al turismo internazionale, tranne le due province al confine col Bangladesh, Bawtyidaung e Maungdaw. "}
{"id": "683454", "revid": "729019", "url": "https://it.wikipedia.org/wiki?curid=683454", "title": "Ecclesiologia", "text": "L'ecclesiologia \u00e8 lo studio sulla Chiesa, la comunit\u00e0 dei credenti in Cristo. La parola ecclesiologia deriva dalla parola greca \u1f10\u03ba\u03ba\u03bb\u03b7\u03c3\u03af\u03b1 (ekklesia), nel mondo classico e in ambito politico, un'assemblea di cittadini convocata per questioni civili; era l'assemblea della p\u00f3lis. Nel Nuovo Testamento si precisa con il significato attuale di Chiesa come comunit\u00e0 dei cristiani. Questa parola \u00e8 passata cos\u00ec com'\u00e8 in latino, trascritta \"ecclesia\" con lo stesso significato religioso. Da essa \u00e8 derivato il termine \"ecclesiologia\" intesa come lo studio sistematico di tutto ci\u00f2 che riguarda la Chiesa cristiana.\nAlcuni fra gli aspetti importanti dell'ecclesiologia sono:\nL'oggetto dell'ecclesiologia \u00e8 l'essere e il ruolo della Chiesa nel mondo e dei cristiani all'interno di essa. Nella Chiesa cattolica l'ecclesiologia si orienta sulla scia dei documenti conciliari: la Lumen gentium e la Gaudium et spes. Con l'ecclesiologia abbiamo una riflessione metodica e critica sulla Chiesa, la quale vivendo nella storia, subisce trasformazioni che richiedono di essere giustificate in rapporto sia al suo momento sorgivo e fondativo, mediato dai testi del Nuovo Testamento, sia alle situazioni storiche. Le trasformazioni che avvengono nella comunit\u00e0 dei credenti, si realizzano mediante modelli, immagini, concetti, categorie, mutuati dalla cultura circostante, scelti per esplicitare la coscienza che la Chiesa ha della sua realt\u00e0 in un determinato tempo.\nTesto biblico chiave sull'ecclesiologia \u00e8 Atti 2:42: \"Essi erano assidui nell'insegnamento degli apostoli, nella comunione, nella frazione del pane e nelle preghiere\"."}
{"id": "683455", "revid": "599013", "url": "https://it.wikipedia.org/wiki?curid=683455", "title": "Arakan", "text": ""}
{"id": "683460", "revid": "767487", "url": "https://it.wikipedia.org/wiki?curid=683460", "title": "Expressed sequence tag", "text": "Le Expressed Sequence Tags (ESTs) sono delle brevi sequenze di DNA che corrispondono alle regioni terminali di sequenze di cDNA pi\u00f9 lunghe. Le molecole di cDNA sono ottenute dalla retrotrascrizione della popolazione di mRNA contenuti nelle cellule di un tessuto. In sostanza, le EST rappresentano porzioni di mRNA che permettono di individuare geni espressi tramite un'analisi sistematica del trascrittoma. Negli anni '90 questo approccio \u00e8 stato utilizzato per scoprire nuovi geni e/o associare la loro espressione a specifici tipi cellulari. Una volta identificati geni di interesse, vengono svolte delle analisi pi\u00f9 mirate per ottenere l'intera sequenza del relativo cDNA. Quest'ultimo pu\u00f2 essere poi utilizzato come sonda in esperimenti come il northern blot o microarray.\nIl termine EST fu introdotto nel 1991 da Craig Venter.\nLe EST non corrispondono necessariamente a frammenti di mRNA, ma possono appartenere anche ad altri RNA non codificanti per alcuna proteina (ncRNA), come i miRNA, sebbene presenti in quantit\u00e0 molto basse. Le EST sono sequenze brevi (in genere tra le 300 bp e le 500 bp) e piuttosto inaccurate (circa un 2% di errore); ci\u00f2 \u00e8 dovuto al fatto che la reazione di sequenziamento viene di solito effettuata automaticamente in una sola direzione o comunque non-overlapping. Le EST sono dunque in genere pi\u00f9 corte dei trascritti completi, perch\u00e9 sequenziare un intero mRNA \u00e8 pi\u00f9 costoso: questo per\u00f2 pu\u00f2 produrre risultati errati nel caso vi siano forme di splicing alternativo non conosciute.\nLe identificazioni di nuove EST procede rapidamente, ed ora le EST pubbliche disponibili ammontano a quasi 75 milioni (GenBank, gennaio 2013), di cui oltre 8 milioni derivano da sequenze umane: tra queste sono comprese molte sequenze ridondanti o che mappano in punti diversi dello stesso mRNA, il che spiega l'enorme abbondanza di EST in rapporto al numero di geni. In base alle conoscenze attuali (2008) del genoma umano, non vi \u00e8 alcuna verifica sperimentale dell'esistenza di un numero cos\u00ec alto di geni codificanti, infatti si stima che esistano tra 25.000 e 30.000 geni umani. Le banche dati dbEST e Unigene sono state sviluppate per raggruppare tutte le EST appartenenti allo stesso gene.\nCollegamenti.\n The NCBI Handbook sezione sulla descrizione delle EST"}
{"id": "683461", "revid": "112922968", "url": "https://it.wikipedia.org/wiki?curid=683461", "title": "Milt Jackson", "text": "Biografia.\nMilt Jackson \u00e8 stato considerato, durante tutta la sua carriera, uno fra i migliori vibrafonisti in circolazione.\nScoperto da Dizzy Gillespie, che lo include nella sua Big Band nel 1946, registra con lui un disco diventando, dopo questa esperienza, molto richiesto come \"sideman\". Dal 1948 al 1959 \u00e8 con Charlie Parker, Thelonious Monk e la Woody Herman Orchestra, e figura in molte altre collaborazioni discografiche, tra cui quella con Miles Davis per l'album \"Bags' Groove\" della cui title track era l'autore (\"Bags\" era il soprannome di Jackson, a causa delle borse che gli venivano sotto gli occhi quando stava alzato fino a tardi, il che avveniva di frequente). Per altri due anni suona con il sestetto di Dizzy Gillespie.\nNel 1952 registra con un quartetto che comprende John Lewis, Percy Heath e Kenny Clarke. Questa \u00e8 la formazione (con l'introduzione di Connie Kay alla batteria al posto di Clarke nel 1955) che subito dopo diventer\u00e0 il Modern Jazz Quartet, un gruppo che rimarr\u00e0 attivo \u2013 con grande successo e molte critiche dei puristi che non apprezzavano l'immagine \"colta\", \"europea\" e \"concertistica\" che essi proiettavano \u2013 fino al 1974.\nNonostante gli impegni con il Modern Jazz Quartet, tiene regolari collaborazioni con Miles Davis, John Coltrane e Thelonious Monk e continua a incidere a suo nome. A met\u00e0 degli anni sessanta crea un gruppo formato da ottimi musicisti che lo impegner\u00e0 insieme al Modern Jazz Quartet. Nel 1974 il Quartet si scioglie per problemi finanziari e Jackson continua la sua attivit\u00e0 con gruppi di all stars e con il suo combo. Nel 1981 il Modern Jazz Quartet \u00e8 nuovamente attivo e Milt alterna gli impegni con il quartetto ad incisioni come leader.\nMuore a settantasei anni per cancro al fegato. \u00c8 sepolto nel Woodlawn Cemetery di New York."}
{"id": "683465", "revid": "22475", "url": "https://it.wikipedia.org/wiki?curid=683465", "title": "Take Off - L'aviazione", "text": "Take Off (\"decollo\" in inglese) \u00e8 un'enciclopedia dedicata all'aviazione sia civile che militare. Stampata nella seconda met\u00e0 degli anni ottanta, era la versione italiana dell'omonima enciclopedia inglese, Copyright 1988.\nL'edizione italiana venne pubblicata dalla De Agostini, analogamente a quanto avvenne con l'enciclopedia \"Armi da guerra\", anch'essa della Aerospace Publishing Ltd.\nLa direzione del lavoro editoriale fu affidata a Jason Vella e la direzione generale a Mario Nilo, gli stessi, ma con incarichi pi\u00f9 importanti, dell'enciclopedia precedente.\nLa direzione delle redazioni spett\u00f2 invece a Vincenzo Dominici con caporedattore Elio Besostri, mentre la parte relativa ai testi aveva contributi importanti, tra cui Bill Gunston, autore di fama internazionale di opere aeronautiche. I numerosi disegni erano, tra l'altro, di Mike Badrocke, Chris Davey, Geoff Denney. Tra i collaboratori dell'edizione italiana si segnalano Antonio Falzoni, che aveva anche compiti di coordinatore, e Giorgio Apostolo.\nLe uscite settimanali dell'enciclopedia iniziarono nel 1989; il n. 1 costava 3800 lire, molto di pi\u00f9 dell'ultimo fascicolo di \"Armi da guerra\" (2600 lire), pressoch\u00e9 immediatamente precedente a questa nuova opera.\nComposizione.\nL'opera si componeva di fascicoli di 28 pagine l'uno, molto di pi\u00f9 delle 20 usate per i fascicoli di \"Armi da guerra\". Nell'insieme uscirono 120 numeri settimanali per un totale, una volta assemblati, di 10 volumi.\nLa struttura di ogni fascicolo comprendeva le sezioni \"Operazioni militari\", \"Operazioni civili\", \"Incidenti aerei\", \"Il dominio dei cieli\", \"Aerei nel mondo\", \"Schedario\". \nUna caratteristica di questa opera era il dichiarato (ed effettivo) intento di \"far parlare i protagonisti\", offrendo grande spazio ai piloti e agli specialisti, inclusi gli ingegneri progettisti di motori e strutture. Nulla in questo senso era trascurato, come nel caso delle tre uscite in cui parl\u00f2 direttamente Chuck Yeager, il grande pilota collaudatore statunitense (il primo a superare Mach 1 nel 1947).\nGrazie a questa struttura, immense quantit\u00e0 di informazioni di prima mano sono state direttamente rilasciate dai protagonisti del settore, siano essi personaggi famosi o meno.\nL'enciclopedia dava ampio spazio anche all'iconografia, con una quantit\u00e0 molto elevata di ottime fotografie e disegni. Nel primo fascicolo ad esempio vi erano, su 28 pagine, 61 foto, 12 disegni semplici, 2 disegni a 3 viste, 2 alberi genealogici con innumerevoli profili del Bf 109 e dello Spitfire, 14 profili e 3 viste (frontale, laterale e superiore) dei due caccia. \nUn particolare interesse era riservato anche alla storia delle compagnie aeree pi\u00f9 importanti, come ad esempio la BOAC, la Lufthansa ,la Pan Am ed altre ancora, con articoli, disegni e spaccati dei velivoli impiegati. \nErano spesso presenti articoli dedicati o alle macchine operative in una certa aviazione militare, oppure, al contrario, le aviazioni operative con un certo aeroplano. \nTra i personaggi trattati figurava anche Howard Hughes, celebre miliardario appassionato anche di aviazione. \nL'opera non seguiva schemi predefiniti, per cui ogni numero era indipendente dall'altro, salvo che vi siano articoli ripartiti in pi\u00f9 uscite."}
{"id": "683469", "revid": "110157", "url": "https://it.wikipedia.org/wiki?curid=683469", "title": "Monastero di \u010cudov", "text": "Il monastero di \u010cudov (conosciuto anche come monastero dell'arcangelo Michele) fu fondato a Mosca, all'interno del Cremlino, nel 1358 dal metropolita Alessio. Fu cos\u00ec denominato in ricordo del miracolo (\"\u010cudo\" in Russia) attribuito all'Arcangelo nella citt\u00e0 frigia di Chonai.\nLa costruzione del monastero, con annessa la cattedrale, fu completata nel 1365. La cattedrale fu in seguito abbattuta e ricostruita una prima volta nel 1431 e quindi negli anni 1501-1503. Essa fu per tradizione la chiesa in cui venivano battezzati i membri della famiglia imperiale, quali gli zar Alessio I e Pietro il Grande.\nFino al 1561 l'abate del monastero di \u010cudov era considerato il primo tra gli igumeni di tutti i monasteri russi. Con il monastero di Simonov e il Troice-Sergieva Lavra era considerato il pi\u00f9 grande centro di cultura letteraria e sapere russi: tra i monaci che hanno dedicato all'interno di esso la loro vita nel tradurre e trascrivere testi ecclesiastici si possono citare Massimo il Greco, Epifanij Slavinetskij e Karion Istomin.\nDi secolo in secolo nuovi edifici sono stati aggiunti al complesso monasteriale, come la chiesa del metropolita Alessio, dove furono riposte le reliquie del santo, e la Chiesa dell'Annunciazione (entrambe costruite nel 1680) e la chiesa di Sant'Andrea (1887). Nel 1918 il monastero fu chiuso e smantellato per essere trasformato nella scuola per la formazione delle Guardie Rosse nel 1929. Tutti i manoscritti ivi presenti furono trasferiti nel Museo storico di Stato."}
{"id": "683470", "revid": "110157", "url": "https://it.wikipedia.org/wiki?curid=683470", "title": "Wachenheim an der Weinstra\u00dfe", "text": "Wachenheim an der Weinstra\u00dfe \u00e8 una citt\u00e0 di 4.635 abitanti della Renania-Palatinato, in Germania.\nAppartiene al circondario (\"Landkreis\") di Bad D\u00fcrkheim (targa D\u00dcW) ed \u00e8 capoluogo della comunit\u00e0 amministrativa (\"Verbandsgemeinde\") omonima."}
{"id": "683471", "revid": "287204", "url": "https://it.wikipedia.org/wiki?curid=683471", "title": "Acheo", "text": ""}
{"id": "683478", "revid": "1888664", "url": "https://it.wikipedia.org/wiki?curid=683478", "title": "Stato Chin", "text": "Lo Stato Chin \u00e8 uno stato della Birmania occidentale, con capitale Hakha.\nConfina a nord-est con la divisione di Sagaing, ad est con la divisione di Magway, a sud con lo stato Rakhine, il Bangladesh nel sud-ovest ed infine con gli stati indiani del Manipur, nel nord e del Mizoram verso occidente.\nLo Stato \u00e8 composto da molti gruppi etnici che parlano lingue differenti ed hanno identit\u00e0 culturali e storiche molto diverse. L'etnia Chin, con 500.000 abitanti \u00e8 maggioritaria nel paese.\nDopo il golpe del 2021, nello stato e in particolare nella citt\u00e0 di Mindat, si \u00e8 concentrata una larga parte della resistenza civile contro la giunta militare di Min Aung Hlaing.\nGeografia antropica.\nSuddivisioni amministrative.\nChin Stato consisteva in due distretti nel nord (Hakha District and Falam District) ed uno nel sud (Mindat District) ed \u00e8 stato ulteriormente suddiviso in nove townships e tre sub-townships.\nFalam era stata la capitale dello stato durante la colonizzazione britannica. Dopo il colpo di Stato militare nel 1962, la giunta nel 1974 ha spostato la capitale dello stato a Hakha."}
{"id": "683481", "revid": "198277", "url": "https://it.wikipedia.org/wiki?curid=683481", "title": "Serie D 1970-1971", "text": "Il campionato di Serie D 1970-1971 fu la ventunesima edizione del campionato interregionale di calcio di quarto livello disputata in Italia.\nRegolamento.\nLa normativa F.I.G.C. in vigore dalla stagione sportiva 1970-71 stabiliva che, in caso di assegnazione di un titolo sportivo (promozione o retrocessione), alla fine del campionato si sarebbe dovuto:\nL\"Almanacco illustrato del calcio\" ha correttamente pubblicato nelle proprie classifiche finali i pari merito per le squadre non in zona promozione e retrocessione.\nAggiornamenti.\nL'Associazione Sportiva Netina \u00e8 stata riammessa al campionato di Serie D.\nGirone A.\nClassifica finale.\nLegenda:\nNote:\nRisultati.\nSpareggio promozione.\nLa ripetizione fu necessaria secondo il regolamento dell'epoca, essendo finito in parit\u00e0 il primo spareggio. La vincitrice, sorteggiata tramite lancio della monetina, fu infine la Pro Vercelli.\nGirone B.\nClassifica finale.\nLegenda:\nNote:\nGirone C.\nClassifica finale.\nLegenda:\nNote:\nGirone D.\nClassifica finale.\nLegenda:\nNote:\nGirone E.\nClassifica finale.\nLegenda:\nNote:\nRisultati.\nSpareggio salvezza.\nLo spareggio si rese necessario vista, oltre che la parit\u00e0 di punti anche quella delle differenza reti.\nGirone F.\nClassifica finale.\nLegenda:\nNote:\nGirone G.\nClassifica finale.\nLegenda:\nNote:\nGirone H.\nClassifica finale.\nLegenda:\nNote:\nGirone I.\nClassifica finale.\nLegenda:\nNote:\nRisultati.\nSpareggio promozione.\nLa ripetizione fu necessaria secondo il regolamento dell'epoca, essendo finito in parit\u00e0 il primo spareggio. Il vincitore, sorteggiato tramite lancio della monetina, fu infine il Siracusa.\nNote.\nIn questa stagione a parit\u00e0 di punteggio non era prevista alcuna discriminante, ma in caso di pari merito per il 1\u00ba posto in classifica e/o in caso di pari merito tra le retrocedende dalla stagione 1968-1969 si:"}
{"id": "683484", "revid": "201394", "url": "https://it.wikipedia.org/wiki?curid=683484", "title": "Jimmy Villotti", "text": "Biografia.\nStudia giovanissimo pianoforte e chitarra. Nel 1963 viene chiamato dai Meteors, insieme ai quali incider\u00e0 due LP pubblicati dalla RCA Italiana e con cui accompagner\u00e0 nelle serate Gianni Morandi.\nSuona poi con altri gruppi beat, tra cui i forlivesi I Baci, con il futuro bassista di Vasco Rossi, Claudio Golinelli, e il futuro batterista di Ivan Graziani, Gilberto Rossi, soprannominato \"Attila\" (ex componente del gruppo di Fred Bongusto).\nNegli anni settanta forma con Fio Zanotti il gruppo di Rock progressivo Jimmy M.E.C., che pubblica un 45 giri per la Fonit Cetra, e comincia a collaborare come session man con artisti di rilievo, come Augusto Martelli (1974), Andrea Mingardi (1977).\nNel 1978 compone l'opera rock \"Giulio Cesare\", con trenta elementi d'orchestra, numerosi coristi e cantanti.\nNegli anni seguenti produce l'album \"Pesissimo!\" degli Skiantos (1980) e \"Marginal Tango\" di Flaco Biondini e si dedica alle collaborazioni con artisti di successo: Lucio Dalla (1977), Francesco Guccini (1979), Claudio Lolli, Sergio Endrigo, Ornella Vanoni, Luca Carboni, Gianni Morandi (1981 - 1984), Stadio (1982 - suo \u00e8 l'intro di chitarra classica nel celebre brano \"Grande figlio di puttana\") e Paolo Conte (1981 - 1991).\nQuest'ultimo gli dedica una nota canzone:\nDopo una vita da turnista Jimmy decide di dedicarsi alla sua vera passione, il jazz, immergendosi quotidianamente nello studio e dedicandosi alla sperimentazione. Fra i suoi punti di riferimento vi sono Steve Grossman, Tony Castellano, George Coleman, Al Bacon e Ren\u00e9 Thomas. Nonostante questo, sono singolari i suoi album: fra i primi \"Jimmy Villotti\" (1993) - che contiene l'originale e in parte autobiografica \"Drin drin\" e \"Si fidi ci ho il fez\" (1994), dove il jazz \u00e8 mescolato ad un pop di facile ascolto e testi ironici, cantati dallo stesso Villotti.\nNegli ultimi anni il suo estro creativo lo porta verso la scrittura, dedicata al racconto romanzato di s\u00e9 e della sua Bologna. Scrive per Gianni Morandi l'intensa \"Io sono un treno\", sulla vita dei musicisti in viaggio continuo.\nLe sue ultime opere musicali (come \"Naturalmente imperfetto\" del 2002) sono segnate da un certo disimpegno e uno stile che poco hanno a che vedere con il jazz.\nNel 2008 vince la terza edizione del premio I suoni della Canzone, istituito dal Club Tenco di Sanremo quale riconoscimento ai musicisti che collaborano o hanno collaborato con i grandi nomi della canzone italiana, e consegnato durante l'annuale rassegna della canzone d'autore.\nNel 2019 Jimmy Villotti scrive \"Onyricana\" pubblicato dalla casa editrice Calamaro Edizioni. Nel libro il musicista bolognese racconta senza paura il suo mondo nascosto, frutto del suo immaginario che arriva dall'inconscio, dai suoi sogni. La copertina del libro \u00e8 stata disegnata da Paolo Conte e contiene l'introduzione di Francesco Guccini."}
{"id": "683486", "revid": "7336", "url": "https://it.wikipedia.org/wiki?curid=683486", "title": "Marco Villotti", "text": ""}
{"id": "683492", "revid": "554814", "url": "https://it.wikipedia.org/wiki?curid=683492", "title": "SOLEIL", "text": "Il SOLEIL \u00e8 un sincrotrone in funzione a Saint-Aubin in Francia.\nIl nome \"SOLEIL\" \u00e8 l'acronimo del francese \"Source Optimis\u00e9e de Lumi\u00e8re d'\u00c9nergie Interm\u00e9diaire de LURE\", e ricalca la parola \"soleil\", che in francese significa \"sole\".\nDa un punto di vista amministrativo, il sincrotrone \u00e8 gestito da una societ\u00e0 di diritto civile (non commerciale) che fa capo al Centre national de la recherche scientifique per il 72% e al CEA Commissariat \u00e0 l'\u00e9nergie atomique et aux \u00e9nergies alternatives che ne detiene il restante 28%.. A queste due organizzazioni di ricerca francesi, si aggiunge il coinvolgimento di diverse istituzioni amministrative.\nIl complesso \u00e8 situato a Saint-Aubin nei dintorni di Parigi, vicino alle localit\u00e0 di Gif-sur-Yvette e Saclay, che ospitano altri stabilimenti adibiti alla ricerca nucleare e allo studio della fisica delle particelle.\nIl SOLEIL sostituisce la struttura del LURE (\"Laboratoire pour l'utilisation du rayonnement \u00e9lectromagn\u00e9tique\"), un laboratorio situato a Orsay, non pi\u00f9 in funzione dal 19 dicembre 2003.\nIl sincrotrone \u00e8 progettato per coprire una vasta gamma spettrale, dall'infrarosso fino ai raggi X, in modo da permettere l'esecuzione di un'ampia variet\u00e0 di esperimenti.\nLa prima accelerazione di elettroni \u00e8 stata effettuata il 14 maggio 2006.\nIl SOLEIL \u00e8 stato inaugurato ufficialmente il 18 dicembre 2006 dal presidente francese Jacques Chirac. I suoi primi utilizzatori hanno iniziato a operarvi all'inizio del 2008."}
{"id": "683505", "revid": "22475", "url": "https://it.wikipedia.org/wiki?curid=683505", "title": "Grande enciclopedia delle armi moderne", "text": "La Grande enciclopedia delle armi moderne \u00e8 un'enciclopedia specializzata in argomenti legati al settore militare. \nStoria.\nEssa usc\u00ec in Italia ad opera della Peruzzo editore, con copyright del 1984, ma si trattava di un'opera originariamente uscita a cura della Salamander Books 1980.\nL'edizione italiana venne curata da Maurizio Bianchi, con il contributo in redazione di Metello Ven\u00e8 e Maurizio Imperiali (traduzioni di Giorgio Arduin e Elisabetta Palmieri, grafica di Gianfranco Rocca).\nContenuto e piano dell'opera.\nInizialmente l'enciclopedia si componeva di 84 fascicoli, poi aumentati a 96, cos\u00ec ripartiti:\nOgni fascicolo era monotematico, constava di 20 pagine, era arricchito da 2-5 grandi disegni o fotografie su 2 pagine, e da numerose schede informative con foto e disegni sugli argomenti trattati."}
{"id": "683511", "revid": "44939", "url": "https://it.wikipedia.org/wiki?curid=683511", "title": "ESTs", "text": ""}
{"id": "683515", "revid": "1543377", "url": "https://it.wikipedia.org/wiki?curid=683515", "title": "Valentin Areh", "text": "Si \u00e8 laureato in storia all'Universit\u00e0 di Lubiana, capitale della Slovenia, dove frequent\u00f2 anche un master universitario. Inizia a fare il giornalista nel 1991 presso la slovena \"Obramba\". Dopo aver svolto svariati lavori, \u00e8 giornalista professionista dal 1995. Dopo \"Obramba\" ha lavorato per POP TV, Associated Press, Italia Uno e Canale 5.\nDal 1992 al 1995 \u00e8 stato corrispondente di guerra dalla Croazia e dalla Bosnia diventando testimone della guerra civile. Nel 1998 \u00e8 di nuovo corrispondente di guerra in Kosovo, nel 2000 in Cecenia, nel 2001 in Afghanistan e nel 2003 in Iraq. "}
{"id": "683524", "revid": "2055230", "url": "https://it.wikipedia.org/wiki?curid=683524", "title": "Scimitarra", "text": "La scimitarra () \u00e8 un'arma bianca manesca del tipo spada originaria dei paesi dell'Asia occidentale. Ha lama monofilare dalla curvatura molto pronunciata, con taglio convesso e dorso concavo, capace di provocare danni molto gravi se usata di taglio, ed impugnatura ad una mano.\nDalla scimitarra orientale venne derivata la moderna sciabola occidentale, dalla quale la prima si differenzia sempre per l'avere la lama molto pi\u00f9 ricurva.\nEtimologia.\nIl vocabolo \"scimitarra\" compare nel lessico della Lingua italiana e della Lingua francese (in questo caso \"cimeterre\") a partire dal Tardo Medioevo e si afferma poi in tutte le lingue europee. La quasi certa origine del vocabolo europeo \u00e8 da ricercarsi nei termini in persiano \"shim-\" o \"shamshir\", indicanti appunto, sin dall'XI secolo la scimitarra persiana, la \"shamshir\". Il vocabolo \"shamshir\", a sua volta, \u00e8 di possibile derivazione da \"shafsh\u0113r\", in lingua pahlavi \"artiglio del leone\" (\"sham\" = artiglio, \"shir\" = leone), in riferimento alla forma ricurva della lama dell'arma. Tuttavia \u00e8 molto probabile che si tratti di un'erronea interpretazione recente, radicatasi anche in ambiente accademico, in quanto la parola \"shafsh\u0113r\" era gi\u00e0 presente in pahlavi con il significato generico di spada (v. spada sasanide).\nUna serie di armi tradizionali sono comunemente chiamate scimitarre:\nStoria.\nI turchi dell'Asia Centrale iniziarono ad utilizzare spade a lama ricurva dalla fine dell'era degli \"Xiongnu\" (III secolo), con un'affermazione definitiva del modello al tempo degli imperi dei turchi Kok detti anche Turchi celesti.\nSi trattava di armi dalla lama marcatamente ricurva, monofilare, con un contro-taglio (\"yelman\") lungo quanto un terzo della lama, in acciaio con alte percentuali di carbonio. Per via del suo peso contenuto e della lunghezza, nonch\u00e9 per la peculiare sagoma che risultava particolarmente adatta ai colpi di taglio preferiti dal guerriero in sella, ebbe larghissima diffusione tra i cavalieri. Le normali spade erano pi\u00f9 versatili, grazie alla loro capacit\u00e0 di colpire di taglio e soprattutto di punta ma questa capacit\u00e0 non risultava cos\u00ec necessaria per i soldati a cavallo che avevano necessit\u00e0 di colpire rapidamente senza rischiare di impigliare la lama.\nLa diffusione dell'Islam tra i turchi contribu\u00ec alla diffusione della loro spada ricurva, il \"kilij\", tra i grandi regni dell'Asia occidentale, a discapito delle spade a lama diritta precedentemente in uso presso gli arabi (v. \"kaskara\"), in uso sino al IX secolo. I primi \"kilij\" ad entrare nel bacino culturale arabo appartenevano ai \"Ghulam\", gli schiavi-soldati di etnia turca che combatterono per i califfi Omayyadi ed Abbasidi. La creazione dell'Impero selgiuchide in Persia e del Sultanato di Iconio in Anatolia (XI secolo) fece dei turchi la potenza dominante dell'Asia centrale e del Medio Oriente, garantendo ulteriore diffusione e successo alla loro spada ricurva. Proprio in questo periodo, in Iran, iniziarono a diffondersi le \"shamshir\" a lama ricurva derivate dal \"kilij\". Il parallelo avvio delle crociate ed il conseguente intensificarsi dei contatti e degli scontri tra europei, bizantini e potentati musulmani, diffuse in Europa l'idea della scimitarra quale arma \"standard\" di \"mori\" e \"saraceni\".\nNel XV secolo, la costituzione dell'Impero Moghul introdusse l'uso della scimitarra in India, ove svilupp\u00f2 la locale variante, il \"talwar\", a discapito della spada monofilare a lama diritta (\"khanda\") in uso alla casta guerriera locale. Parallelamente, la definitiva affermazione dell'Impero ottomano quale potenza dominante in Europa orientale e Medio Oriente garant\u00ec al \"kilij\" un'enorme diffusione. Al volgere del XVI secolo, i continui contatti e scontri tra la cavalleria pesante occidentale e l'esercito ottomano nei Carpazi ed in Ucraina favor\u00ec lo sviluppo di una spada da cavallo ibrida, la \"szabla\", in forza alla cavalleria della Confederazione Polacco-Lituana (v. \"husaria\"), che funse da archetipo per lo sviluppo della sciabola occidentale.\nIl sistematico affermarsi dell'artiglieria pesante tra XVIII e XIX secolo, unitamente alla diffusione del moschetto e della baionetta, releg\u00f2 la scimitarra, cos\u00ec come quasi tutti gli altri tipi di lama, ad un ruolo puramente di prestigio e ornamentale. La vittoria di Napoleone sui Mamelucchi egiziani (1798-1801), grazie ad un uso disciplinato e impeccabile delle tecniche di combattimento moderno, costitu\u00ec certamente un significativo segnale del sempre pi\u00f9 ristretto campo d'azione della cavalleria leggera armata di scimitarra (seppur poi una brigata di mamelucchi armati di scimitarra venne incorporata nelle file della Grande Armata). Anche quale arma di rappresentanza, sul territorio europeo, la scimitarra and\u00f2 quasi scomparendo, in favore dell'ormai ben sviluppata sciabola, prediletta dagli eserciti occidentali. Nel 1826, il sultano Mahmud II oper\u00f2 una radicale ristrutturazione dell'esercito ottomano, abolendo l'uso del vecchio \"kilij\" proprio in favore della sciabola occidentale, segnando la fine di un'epoca.\nSimbologia.\nL'importanza dell'arma nella cultura islamica \u00e8 tale da far s\u00ec che essa venga usata simbolicamente in numerose bandiere di stati della zona araba, come quella dell'Arabia Saudita o come quella della divisione \"Handschar\", la forza composta da bosniaci islamici organizzata dalle SS.\nCostruzione.\nLa caratteristica peculiare della scimitarra \u00e8 la sua lama ricurva, volta ad amplificare il momento angolare del colpo per garantire, a parit\u00e0 di larghezza, maggior efficacia al colpo di taglio rispetto ad una spada a lama diritta. Detta dinamica era gi\u00e0 stata approfonditamente studiata da Sir Richard Francis Burton (1821-1890) nel suo \"The Book of the Sword\" (1884), basando le sue considerazioni fisico-scientifiche su quanto osservato da lui e da altri ufficiali dell'esercito britannico durante le campagne nel subcontinente indiano nel corso del XVIII-XIX secolo.\nOnde garantire ulteriore efficacia al colpo di taglio, la scimitarra, nella sua forma archetipica (\"dao\" mongolo) e nella sua forma classica (\"kilij\" turco), presenta inoltre un allargamento in prossimit\u00e0 della punta della lama, il contro-taglio (\"yelman\" in lingua turca). Si tratta per\u00f2, in questo caso, non di una invenzione orientale ma di un accorgimento gi\u00e0 noto ai popoli del Mediterraneo antico.\nGi\u00e0 il tattico e storico della Grecia Antica, Senofonte (morto 355 a.C.), parlando della spada pi\u00f9 consona per le forze di cavalleria aveva raccomandato il ricorso al coltellaccio tipo \"Makhaira\", con lama leggermente ricurva ed ingrossantesi in prossimit\u00e0 della punta:"}
{"id": "683526", "revid": "1161730", "url": "https://it.wikipedia.org/wiki?curid=683526", "title": "Saturnio", "text": "Il saturnio (o faunio) (in latino \"versus saturnius\" o \"versus faunius\") \u00e8 un verso della poesia latina arcaica. \u00c8 considerato essere un verso indigeno laziale o italico, la cui struttura si svilupp\u00f2 forse nello stesso \"Latium\". Un primo, arcaico influsso dalla metrica greca \u00e8 comunque possibile.\nLe pi\u00f9 antiche composizioni letterarie a noi pervenute e composte, per certo, in saturni sono l\"'Odus\u00eca\" di Livio Andronico e il \"Bellum Poenicum\" di Nevio. Di entrambe le opere sono conservati unicamente frammenti. Appio Claudio Cieco (censore nel 312 a.C., console nel 307 a.C.) compose delle orazioni in saturni. Nello stesso metro sono gli \"Scipionum elogia\" del sepolcro degli Scipioni sulla Via Appia. L'identificazione del metro come \"saturnius\" \u00e8 incerta altrimenti in altre composizioni.\nA partire dagli \"Annales\" di Q. Ennio il saturnio fu sostituito dall'esametro dattilico e divenne obsoleto. L'esametro dattilico era gi\u00e0 caratteristico dell'epos nella poesia greca e dopo Ennio lo divenne anche per l'epica latina. Nelle iscrizioni funerarie il saturnio viene sostituito prevalentemente dal senario giambico, ma anche dal distico elegiaco e talvolta dall'esametro.\nEtimologia.\nIl nome del verso saturnio \u00e8 riconducibile al nome \"Saturnia tellus\" (terra di Saturno) dato al Lazio: il dio Saturno, detronizzato dal figlio Giove, si rifugi\u00f2 nel Lazio, dove fond\u00f2 un regno e diede inizio all'et\u00e0 dell'oro. Il verso saturnio \u00e8 pertanto il verso utilizzato dagli abitanti primitivi del Lazio.\nIl nome \"faunio\" veniva fatto ricondurre al nume Fauno, che l'avrebbe inventato, o ai Fauni, divinit\u00e0 simili ai satiri della mitologia greca.\nStruttura.\nIl saturnio \u00e8 suddiviso in due unit\u00e0 ritmiche contrapposte, dette \"cola\", separate da un'accentuata pausa centrale, detta dieresi. Il primo emistichio \u00e8 normalmente un dimetro giambico catalettico. Il secondo pu\u00f2 essere un reiziano o un itifallico e presenta una notevole variet\u00e0 di ritmi e soluzioni.\nIl grammatico Cesio Basso, individu\u00f2 come esempio di verso saturnio perfetto il seguente:\nossia il celebre verso che la potente famiglia romana dei Metelli avrebbe indirizzato al poeta Nevio per rispondere alle accuse contenute nelle sue opere.\nNel caso di questo verso, i due cola sono, rispettivamente, un dimetro giambico catalettico e una tripodia trocaica acatalettica, il cui schema metrico \u00e8 il seguente:\n\u222a \u2014 \u222a \u2014 \u222a \u2014 X | \u2014 \u222a \u2014 \u222a \u2014 \u222a\nFortuna.\nIl Saturnio fu il verso con cui vide la luce la letteratura latina: in questo metro, infatti, furono composte l'\"Odus\u00eca\" di Livio Andronico e il \"Bellum Poenicum\" di Gneo Nevio, ossia i primi due poemi nella storia letteraria di Roma antica.\nGi\u00e0 dopo questi due autori, per\u00f2, il saturnio cadde in disuso, soprattutto per la scelta del poeta Ennio di comporre le sue opere utilizzando il pi\u00f9 raffinato esametro, di origine greca. Lo stesso Ennio afferm\u00f2 inoltre che i poeti a lui precedenti si erano espressi nella lingua dei Fauni e dei vati, il che conferma che il saturnio fosse un verso antichissimo e tipico del linguaggio sacerdotale.\nNel I secolo a.C., Orazio parl\u00f2 del verso saturnio come di un metro particolarmente rozzo, paragonandolo invece ai pi\u00f9 raffinati metri utilizzati alla sua epoca e derivanti dalla metrica greca.\nAncora oggi gli studiosi discutono sulla natura del saturnio: rimane infatti incerto se si trattasse di un verso di natura accentuativa o di natura quantitativa. Nel primo caso non ci sarebbe differenza tra il saturnio e i metri della poesia italiana, nel secondo caso, invece, significherebbe che gi\u00e0 alle sue origini anche la metrica latina era di natura quantitativa.\nTra i primi versi saturni a noi pervenuti, si ricordino quelli proposti nella celebre contrapposizione tra il poeta Gneo Nevio e la famiglia aristocratica dei Metelli.\nNella Roma dell'epoca si distinguevano due fazioni: \nNel 206 a.C. Quinto Cecilio Metello era diventato console senza aver frequentato il Cursus Honorum, appoggiato dal dittatore del tempo. Gneo Nevio sembr\u00f2 non gradire l'accaduto e ben presto, di fama crescente, indirizz\u00f2 contro i Metelli il celebre saturnio: \"Fato Metelli Romae fiunt consules\" giocando sull'ambigiut\u00e0 della \"vox media fatum\"; poteva essere interpretato o \"I Metelli sono eletti consoli a Roma per il volere del destino\", oppure \"I Metelli sono eletti consoli per la rovina di Roma\". \nLa famiglia aristocratica rispose \"Malum dabunt Metelli Naevio poetae\" ( \"I metelli faranno del male al poeta Nevio\" oppure \" I Metelli daranno un frutto (una mela) al poeta Nevio\")."}
{"id": "683530", "revid": "118443666", "url": "https://it.wikipedia.org/wiki?curid=683530", "title": "Stato Kachin", "text": "Lo Stato Kachin (in birmano: \u1000\u1001\u103b\u1004\u103a\u1015\u103c\u100a\u103a\u1014\u101a\u103a, ; lingua Jingpho: Jingphaw Mungdan), \u00e8 lo Stato pi\u00f9 settentrionale della Birmania. Confina con la Cina al nord e a est; lo stato Shan a sud e con l'India e la divisione di Sagaing a ovest. Si trova tra latitudine nord 23\u00b0 27' e 28\u00b0 25' di longitudine 96\u00b0 0' e 98\u00b0 44'. Si estende per 89.041\u00a0km\u00b2. La capitale dello Stato \u00e8 Myitkyina con 130.000 abitanti. Altra citt\u00e0 importante \u00e8 Bhamo e Putao.\nNello Stato Kachin c'\u00e8 la pi\u00f9 alta montagna della Birmania, il Hkakabo Razi (che sfiora i 5900 metri), che forma la punta meridionale dell'Himalaya, la montagna ospita un grande lago interno, Indawgyi.\nSociet\u00e0.\nEvoluzione demografica.\nLa maggioranza degli abitanti dello Stato (1,2 milioni) sono Jingpo, anche conosciuti come Kachin. Il territorio ufficialmente ospita altri 13 gruppi etnici, quali Bamar, Rawang, Lisu, Zaiwa, Maru, Yaywin, Lawngwaw, Lachyit e Shan. Non sono stati effettuati ufficiali censimenti in quasi un secolo. \nLa lingua kachin utilizza l'alfabeto latino. \nReligione.\nLe statistiche del governo affermano che la religione predominante \u00e8 quella buddista con il 57,8% dei praticanti e 36,4% cristiani.\nEconomia.\nL'economia dello Stato ruota principalmente sull'agricoltura. Si coltivano principalmente riso e canna da zucchero. Importante \u00e8 l'estrazione di risorse del sottosuolo come oro e giada."}
{"id": "683536", "revid": "77358", "url": "https://it.wikipedia.org/wiki?curid=683536", "title": "Archi di trionfo", "text": ""}
{"id": "683545", "revid": "671029", "url": "https://it.wikipedia.org/wiki?curid=683545", "title": "Sentiero europeo E5", "text": "Il sentiero europeo E5 \u00e8 un sentiero europeo a lunga percorrenza che da Pointe du Raz, nella costa dell'Atlantico in Bretagna (Francia) attraversa le Alpi passando per Svizzera, Germania, Austria e raggiunge l'Italia terminando secondo progetto a Venezia. Il percorso totale sarebbe di 3200\u00a0km, ma attualmente il tratto Verona-Venezia non \u00e8 definito, per cui al momento termina presso l'Arena di Verona, per un totale di circa .\nLa parte pi\u00f9 comunemente percorsa \u00e8 quella che dal lago di Costanza raggiunge Verona: un percorso di 600\u00a0km per il quale sono mediamente necessari per un buon camminatore circa 30 giorni di cammino. Tale tratto fu definito da Hans Schmidt di Sonthofen e realizzato interconnettendo sentieri esistenti dalla Federazione Europea Escursionisti che lo inaugur\u00f2 il 2 luglio 1972.\nNonostante il sentiero attraversi anche zone rocciose con alte cime, non \u00e8 necessaria alcuna esperienza di scalata e lungo il percorso vi sono diverse possibilit\u00e0 di riparo e pernottamento tipicamente in rifugi alpini.\nIl tratto italiano del sentiero.\nDeviazioni e alternative.\nNel tratto del Pasubio, il tracciato si sovrappone con il sentiero della Pace. Dal rifugio Achille Papa \u00e8 possibile fare una deviazione per la strada delle 52 gallerie."}
{"id": "683566", "revid": "22475", "url": "https://it.wikipedia.org/wiki?curid=683566", "title": "Aerei da guerra", "text": "Aerei da guerra \u00e8 una enciclopedia che tratta argomenti esclusivamente relativi alla guerra aerea moderna. Venne sviluppata dalla Aerospace Publishing, copyright 1985 per i testi, Pilot Press Ltd. per i disegni e i grafici. L'edizione originale venne pubblicata dalla Orbis Publishing Ltd (Londra), mentre in Italia venne importata e redatta in italiano dalla De Agostini (copyright 1987).\nLo staff vedeva Mario Nilo come direttore generale, assieme a Jason Vella, mentre la direzione delle redazioni era affidata a Vincenzo Dominici.\nI testi nell'edizione inglese erano di grandi esperti come R. Francillon, Alfred Price e Bill Gunston.\nIl progetto di questa enciclopedia venne studiato appena dopo \"Armi da guerra\" e un po' prima di \"Take Off - L'aviazione\". Esso venne evidentemente trovato necessario per dare un maggiore risalto alle moderne macchine da combattimento aereo, evidentemente considerate abbastanza sofisticate e richieste da meritare una enciclopedia tutta loro. Forse si pens\u00f2 che questo filone era il pi\u00f9 gradito dei vari su cui l'enciclopedia precedente \"L'aviazione\", realmente onnicomprensiva, era interessata.\nIl progetto di base venne certamente influenzato anche da alcuni elementi importanti: la Guerra Fredda era allora nella sua fase culminante, ma a differenza dell'inizio degli anni ottanta in Occidente si cominciava a considerare possibile e probabile vincerla. Uno di questi motivi era il potere aereo, come nel caso del Panavia Tornado, aereo-meraviglia che stava entrando in servizio al momento della redazione di \"Armi da Guerra\" (che ne dava gi\u00e0 molto risalto), ma che si stava diffondendo in gran numero qualche anno dopo. Il N.1 era dedicato per l'appunto al Tornado.\nLo schema dell'opera era il seguente:"}
{"id": "683573", "revid": "287204", "url": "https://it.wikipedia.org/wiki?curid=683573", "title": "Stato Shan", "text": "Lo Stato Shan (in lingua shan: \u1019\u102d\u1030\u1004\u103a\u1038\u1010\u1086\u1038, traslitterazione IPA: ; in birmano: \u101b\u103e\u1019\u103a\u1038\u1015\u103c\u100a\u103a\u1014\u101a\u103a, tr. IPA: ) \u00e8 una delle suddivisioni amministrative della Birmania. Confina a nord con la Cina, a est con il Laos, a sud con la Thailandia e a ovest con 5 suddivisioni amministrative birmane. Con i suoi 155.800\u00a0km\u00b2 di superficie, \u00e8 la pi\u00f9 estesa delle 14 suddivisioni di primo livello del paese, del quale copre quasi un quarto della superficie totale.\nPrende il nome dall'etnia shan, che \u00e8 quella di maggioranza tra le molte etnie che popolano lo Stato Shan. La maggior parte del territorio si trova sull'altopiano Shan, costituito da valli che si alternano a catene montuose per buona parte scarsamente abitate. Secondo il censimento del 2014, gli abitanti erano . Le uniche citt\u00e0 di una certa importanza sono Lashio, Kengtung e la capitale Taunggyi, che si trova 150\u00a0km a nordest della capitale della Birmania Naypyidaw.\nLo Stato Shan ospita molte minoranze etniche, alcune delle quali hanno allestito un proprio esercito e sono state spesso in conflitto con le varie giunte militari che hanno governato la Birmania dopo l'indipendenza ottenuta dal Regno Unito alla fine della seconda guerra mondiale. Il governo birmano ha firmato accordi di cessate il fuoco con molti di questi popoli, ma vaste aree dello Stato difficilmente raggiungibili rimangono fuori dal controllo governativo, in particolare quelle a est del fiume Saluen, dove le locali comunit\u00e0 di origine cinese hanno esteso la propria influenza politica ed economica. Tra i gruppi militari che controllano vaste zone vi \u00e8 l'esercito dello Stato Shan.\nSituato nel cuore del Triangolo d'oro, lo Stato Shan ha una lunga tradizione nella produzione di stupefacenti particolarmenti pesanti. Secondo i dati raccolti dall'Ufficio delle Nazioni Unite per il controllo della droga e la prevenzione del crimine, rappresenta la zona dove si produce la maggiore quantit\u00e0 di oppio in Birmania; si \u00e8 stimato che nel 2020 vi siano state prodotte 331 tonnellate, l'82% delle 405 tonnellate di tutta la Birmania, la quale quello stesso anno era il secondo produttore mondiale di eroina. Lo Stato Shan \u00e8 ai primi posti nel mondo anche per quanto riguarda la produzione di metanfetamina e di oppioidi sintetici particolarmente potenti."}
{"id": "683579", "revid": "254059", "url": "https://it.wikipedia.org/wiki?curid=683579", "title": "Silvio Savelli", "text": "Biografia.\nSilvio Savelli, Signore di Ariccia, era figlio di Pier Giovanni e fratello di Antonio, di Silvio e di Troiano, pass\u00f2 la propria vita esercitando il mestiere delle armi come i suoi fratelli, iniziando nel 1498 le sue imprese in una lotta contro alcuni congiunti, in cui fu fatto prigioniero.\nPass\u00f2 al servizio di Firenze, partecipando alla guerra di Pisa, dal 1503 al 1505.\nServi l'impero, trovandosi alla sanguinosa battaglia di Novara. Pass\u00f2 al servizio di Massimiliano Sforza, il quale gli affid\u00f2 duemilasettecento fanti e cinquecento cavalli e lo sped\u00ec alla conquista di Bergamo, tenuta dai veneziani, e batt\u00e9 Renzo da Ceri nel 1513.\nL'anno successivo volle scacciare da Crema lo stesso Renzo, ma dopo gravi scontri in uno rest\u00f2 ferito e fu battuto. I veneziani poterono riprendere Bergamo, ma la tennero per poco, perch\u00e9 Silvio, ricomposte le sue milizie li scacci\u00f2 dalla citt\u00e0, ottenendo come compenso da Massimiliano Sforza, il titolo di senatore e di consigliere ducale nonch\u00e9 il comando generale della fanteria.\nNel 1515 fu alla difesa di Alessandria. A questo punto si perdono le tracce."}
{"id": "683584", "revid": "122962534", "url": "https://it.wikipedia.org/wiki?curid=683584", "title": "Figlio della luna", "text": "Figlio della luna \u00e8 un album del 1989 del gruppo spagnolo dei Mecano, pubblicato specificatamente per l'Italia: contiene brani gi\u00e0 famosi del gruppo ri-registrati in italiano.\nDue brani, \"Croce di lame\" e \"Figlio della luna\" (in originale rispettivamente \"Cruz de navajas\" e \"Hijo de la luna\"), provengono dall'album \"Entre el cielo y el suelo\", mentre tutti gli altri sono presi da \"Descanso dominical\".\nTracce.\nI titoli dei brani originali sono tra parentesi quadre.\nLe traduzioni dei testi sono ad opera di Marco Luberti."}
{"id": "683591", "revid": "729019", "url": "https://it.wikipedia.org/wiki?curid=683591", "title": "Tavola spinale", "text": "La tavola spinale o asse spinale \u00e8 un presidio utilizzato per l'estricazione, immobilizzazione, raccolta e brevi spostamenti di vittime di trauma.\nLa tavola spinale \u00e8 stata concepita per ottenere l'immobilizzazione e la contenzione dell'intero corpo mantenendo l'allineamento della testa, del collo e del tronco del paziente politraumatizzato. Viene quindi utilizzata in caso di incidenti traumatici in cui si sospettano lesioni alla colonna vertebrale. Non \u00e8 classificata come barella, quindi per il trasporto della vittima per lunghi tratti deve essere associata ad altri presidi rigidi (toboga).\nUna buona tavola spinale deve avere queste caratteristiche:\nL'utilizzo della tavola spinale non esclude l'uso degli altri presidi di immobilzzazione. Quando ci si trova di fronte ad un paziente politraumatizzato \u00e8 d'obbligo l'immobilizzazione della colonna vertebrale per non provocare al paziente altre lesioni. Per questo motivo l'uso della tavola spinale deve essere preceduto dal posizionamento del collare cervicale e seguito dal posizionamento del fermacapo e dal ragno per bloccare il paziente sulla tavola spinale.\nL'associazione di tutti questi presidi, e il loro corretto uso, permette di trasportare il paziente in posizione verticale (per farlo scendere ad esempio da un dirupo) e di ruotarlo di 90\u00b0, se dovesse ad esempio vomitare.\nLa tavola spinale pu\u00f2 essere utilizzata per i bambini con peso maggiore di 25\u00a0kg e adulti fino a 150\u00a0kg (esistono comunque modelli con portate superiori). Se il bambino pesa meno di 25\u00a0kg si utilizza la tavola spinale pediatrica.\nL'utilizzo della tavola spinale prevede la presenza di almeno tre soccorritori qualificati, in quanto uno, il leader, si occupa di immobilizzare il capo, e gli altri due si occupano di muovere il corpo tenendo la colonna vertebrale in asse.\nIn caso di sospetta lesione alla colonna, il primo soccorritore dovr\u00e0 valutare le funzioni vitali dell'infortunato avendo cura di fermare la testa nella posizione nella quale si trova ed effettuare una chiamata di emergenza specificando all'operatore di centrale che si tratta di sospetta lesione di colonna. Si dovr\u00e0 evitare di muovere l'infortunato per qualsiasi motivo, tranne che in stato di necessit\u00e0, ovvero quando esista una reale ed imminente causa di aggravamento delle condizioni del paziente (es. un incendio nell'abitacolo in cui \u00e8 l'infortunato, rischio imminente di frana, rischio di folgorazione da alta tensione, annegamento se l'infortunato \u00e8 prono in una pozza d'acqua, arresto cardio-polmonare, e cos\u00ec via). Se il paziente deve essere spostato \u00e8 bene che l'allineamento venga garantito il pi\u00f9 possibile:\nSi ricorda che tutte queste manovre sono altamente pericolose, in quanto pregiudicano il buon soccorso perch\u00e9 mettono la vita del paziente a repentaglio. Il personale non qualificato dovrebbe ricorrere a queste manovre solo se costretto dallo stato di necessit\u00e0. Dopo aver messo la scena in sicurezza iniziare con le manovre di rianimazione."}
{"id": "683596", "revid": "1318658", "url": "https://it.wikipedia.org/wiki?curid=683596", "title": "Hoher Dachstein", "text": "L'Hoher Dachstein \u00e8 una montagna austriaca di tipo carsico; con i suoi metri s.l.m. \u00e8 la pi\u00f9 alta vetta delle Alpi calcaree settentrionali. Si trova al confine fra l'Alta Austria e la Stiria al centro dell'Austria, ed \u00e8 il punto pi\u00f9 alto per ognuno di questi due stati. Parti del massiccio fanno parte dello Stato del Salisburghese e questo fa s\u00ec che la montagna sia chiamata \"Drei-L\u00e4nder-Berg\", ovvero \"la Montagna dei Tre Stati\". Nel 1997 il massiccio del Dachstein \u00e8 stato inserito, insieme con Hallstatt e il Salzkammergut, nell'elenco dei Patrimoni dell'umanit\u00e0 dell'UNESCO.\nCaratteristiche.\nIl massiccio del Dachstein copre un'area di circa 20x30 chilometri, con decine di vette che superano i metri di altezza; le pi\u00f9 alte si trovano nelle zone meridionali e sud-occidentali del massiccio. Visto da nord, l'Hoher Dachstein \u00e8 dominato da ghiacciai con le cime rocciose che spuntano oltre di essi. Per contrasto, a sud la montagna scende quasi verticalmente verso il fondovalle.\nLa geologia del massiccio \u00e8 dominata dal cosiddetto \"Dachstein-Kalk\", il calcare del Dachstein, originatosi nel triassico. Come succede in altre zone carsiche, anche il Dachstein \u00e8 permeato di un ricco sistema di grotte, che comprende anche alcune fra le pi\u00f9 grandi grotte austriache, come la \"Mammuthh\u00f6hle\" e la \"Hirlatzh\u00f6hle\". Il massiccio \u00e8 famoso per i suoi fossili, come il megalodonte; la \"Linzer Weg\" conduce in zone ricche di tali fossili, cui ci si riferisce col nome di \"Kuhtritte\", letteralmente \"impronte di animali\".\nI ghiacciai non sono comuni nelle Alpi Calcaree Settentrionali, e quelli del Dachstein (il \"Ghiacciaio di Hallstatt\", il \"Grande Ghiacciaio di Gosau\" e il \"Ghiacciaio di Schladming\") sono i pi\u00f9 grandi, i pi\u00f9 settentrionali e i pi\u00f9 orientali di tutta la catena delle Alpi. Esistono anche ghiacciai pi\u00f9 piccoli, come il \"Piccolo ghiacciaio di Gosau\" e il \"Schneelochgletscher\", il Ghiacciaio del Buco nella Neve. Questi ghiacciai, come ovunque nel mondo, si stanno ritirando rapidamente, e potrebbero scomparire entro 80 anni. Il Ghiacciaio di Hallstatt si \u00e8 ritirato di 20 metri nel solo 2003.\nLa vetta venne raggiunta per la prima volta dall'alpinista Peter Gappmayr nel 1832, passando per il Ghiacciaio di Gosau, dopo un tentativo fallito di Carlo d'Asburgo-Teschen lungo la via del Ghiacciaio di Hallstatt. Entro i due anni successivi la conquista di Gappmayr venne eretta una croce in legno sulla sommit\u00e0 della montagna. Il primo a raggiungere la vetta in inverno fu Friedrich Simony, il 14 gennaio 1847. La parte sud della montagna, la pi\u00f9 difficile e ripida, venne scalata la prima volta dai fratelli Irg e Franz Steiner il 22 settembre del 1909. Il 3 ottobre 1913 muore precipitando dallo spigolo nord l'alpinista Paul Preuss, divenuto noto per la sua filosofia controtendente il pensiero alpinistico dell'epoca sull'utilizzo di mezzi artificiali durante le scalate delle montagne.\nAscensione alla vetta.\nEssendo il punto pi\u00f9 elevato di due diversi stati dell'Austria la vetta \u00e8 una meta popolare, sia in estate che in inverno. Col bel tempo possono esserci pi\u00f9 di 100 alpinisti che tentano l'ascesa, congestionando di conseguenza i punti chiave della salita.\nLe vie pi\u00f9 conosciute sono:\nQueste vie richiedono un equipaggiamento alpinistico di base per l'attraversamento dei ghiacciai, e una certa pratica nell'arrampicata.\nLe vie di ascesa pi\u00f9 interessanti si trovano sul versante sud; le pi\u00f9 famose sono la \"Steinerweg\", di V grado, e la \"Pichlweg\", di IV grado."}
{"id": "683597", "revid": "775372", "url": "https://it.wikipedia.org/wiki?curid=683597", "title": "Portia Simpson-Miller", "text": "Biografia.\nIl 26 febbraio 2006 sostitu\u00ec Percival James Patterson alla guida del Partito Nazionale del Popolo ed il 30 marzo gli succedette nella carica di Primo ministro, diventando la prima donna a ricoprire tale incarico nel suo paese e la terza in un paese anglofono caraibico dopo Eugenia Charles in Dominica e Janet Jagan in Guyana. Rest\u00f2 primo ministro della Giamaica fino all'11 settembre 2007.\n\u00c8 stata rieletta Primo ministro il 29 dicembre 2011, assumendo ufficialmente l'incarico il 5 gennaio 2012. Il 3 marzo 2016 le \u00e8 succeduto Andrew Holness."}
{"id": "683609", "revid": "119613069", "url": "https://it.wikipedia.org/wiki?curid=683609", "title": "Linea a microstriscia", "text": "Le linee a microstriscia sono un tipo di guida d'onda impiegate nell'elettronica per la propagazione guidata di onde elettromagnetiche nella gamma delle microonde o su frequenze ancora superiori, che si possono realizzare tramite fotoincisione o fotolitografia. Sono costituite da un piano di massa metallico e da una striscia di materiale conduttore di larghezza minore, separati da uno strato di materiale dielettrico.\nLa microstriscia fu sviluppata dai laboratori ITT in competizione con la tecnologia stripline (pubblicata da Grieg ed Engelmann negli atti IRE del dicembre 1952).\nMolti componenti di circuiti a microonde, come antenne, accoppiatori, filtri, divisori ecc. possono essere realizzati con microstrisce, dove il dispositivo \u00e8 costituito solo da metallizzazioni sul substrato: questo rende i circuiti a microstriscia meno costosi, pi\u00f9 compatti e pi\u00f9 leggeri delle loro controparti in guida d'onda metallica tradizionale. Gli svantaggi d'altro canto sono maggiori perdite e potenze molto pi\u00f9 basse. Inoltre, poich\u00e9 il campo elettromagnetico in una microstriscia \u00e8 aperto, e non confinato in una data regione, i circuiti che la impiegano possono avere problemi di intermodulazione e irradiazione di segnale.\nIn linea di massima un circuito a microstriscia pu\u00f2 essere costruito anche su un normale circuito stampato, a un costo irrisorio; purtroppo il materiale dei PCB standard ha perdite troppo alte e soprattutto una costante dielettrica troppo poco uniforme, il che determina una pessima qualit\u00e0 dei dispositivi. Per questo si preferisce usare dei substrati in allumina. Su scala pi\u00f9 piccola, linee di trasmissione a microstriscia sono costruite anche nei circuiti integrati; sono usate anche nei PCB di circuiti digitali ad alta velocit\u00e0 quando dei segnali hanno bisogno di essere trasportati da una parte all'altra del circuito con la minima distorsione e minime perdite.\nDisomogeneit\u00e0.\nL'onda elettromagnetica portata dalla microstriscia viaggia in parte nel dielettrico fra i due piani metallici e in parte in quello superiore (aria, plastica o altro) che di solito \u00e8 minore; la velocit\u00e0 di propagazione dell'onda nella guida sar\u00e0 quindi intermedia fra quelle dei due dielettrici. Per questo \u00e8 necessario considerare nei calcoli una costante dielettrica efficace della guida che \u00e8 funzione di quelle dei due dielettrici in gioco. Questa disomogeneit\u00e0 comporta ulteriori conseguenze:\nImpedenza caratteristica.\nUn'espressione approssimata in forma chiusa per l'impedenza caratteristica di una linea a microstriscia fu trovata da Wheeler:\ndove formula_2 \u00e8 la \"larghezza efficace\", cio\u00e8 la larghezza della striscia pi\u00f9 una correzione che tiene conto dello spessore della metallizzazione, diverso da zero:\nQui, \"Z\"0 \u00e8 l'impedenza dello spazio vuoto, \"\u03b5\"r \u00e8 la permettivit\u00e0 relativa del substrato, \"w\" \u00e8 la larghezza della striscia, \"h\" \u00e8 lo spessore (\"height\") del substrato e \"t\" \u00e8 lo spessore della metallizzazione della striscia.\nLa formula tende asintoticamente a una soluzione esatta in tre casi diversi:\nNella quasi totalit\u00e0 degli altri casi, l'errore di impedenza \u00e8 minore dell'1%, ed \u00e8 comunque sempre minore del 2%. Coprendo tutti i casi geometrici in una sola formula, Wheeler 1977 migliora il suo lavoro Wheeler 1965 che dava una formula per formula_10 e un'altra per formula_11 (introducendo quindi una discontinuit\u00e0 nei risultati formula_12). Nondimeno, l'articolo del 1965 \u00e8 quello citato pi\u00f9 spesso. Altri autori hanno proposto un certo numero di formule approssimate differenti per l'impedenza caratteristica; tuttavia la maggior parte di queste sono applicabili solo per una gamma limitata di rapporti larghezza-altezza oppure coprono l'intera gamma un pezzo alla volta.\nCurve.\nPer poter costruire un circuito completo in microstriscia \u00e8 prima o poi necessario che il suo cammino cambi direzione; per\u00f2 una curva secca a gomito (90\u00b0) in una microstriscia provoca una riflessione all'indietro quasi totale del segnale, e solo una piccola parte riuscir\u00e0 a superare la curva. Affinch\u00e9 la maggior parte del segnale venga trasmesso lungo un percorso curvo, il raggio di curvatura di questo deve essere almeno tre volte la larghezza della striscia. Tuttavia una tecnica molto pi\u00f9 comune, soprattutto perch\u00e9 usa meno spazio, \u00e8 di usare una curva smussata.\n In prima approssimazione, una curvatura brusca non smussata si comporta come una capacit\u00e0 di shunt messa fra il piano di massa e la curva stessa; smussare la curva riduce l'area di metallizzazione e rimuove l'eccesso di capacit\u00e0. La percentuale di smussatura \u00e8 la frazione di diagonale fra gli angoli interni ed esterni della curva non smussata.\nLa smussatura ottimale per una vasta gamma di geometrie di microstrisce \u00e8 stata determinata sperimentalmente da Douville e James. Essi hanno scoperto che una buona formula per la percentuale ottimale di smussatura \u00e8:\nsoggetto a formula_14 e con una costante dielettrica di substrato formula_15. Questa formula \u00e8 completamente indipendente da formula_5. La gamma di parametri per cui Douville e James indagarono sperimentalmente \u00e8 formula_17 e formula_18. Essi riferiscono un VSWR migliore di 1.1 (cio\u00e8 una riflessione migliore di \u221226\u00a0dB) per ogni percentuale di smussatura entro il 4% (della formula_19 originale) data nella formula. Al rapporto minimo formula_20 di 0.25, la percentuale di smussatura \u00e8 98.4%, cio\u00e8 la striscia \u00e8 quasi completamente tagliata.\nSia che le curve vengano smussate o arrotondate, la lunghezza elettrica del cammino risultante \u00e8 leggermente pi\u00f9 corta della lunghezza fisica della striscia."}
{"id": "683611", "revid": "729019", "url": "https://it.wikipedia.org/wiki?curid=683611", "title": "L'aviazione", "text": "L'Aviazione - Grande enciclopedia illustrata era un'enciclopedia aeronautica pubblicata in Italia dalla De Agostini, nel 1982, ma come molte altre dell'epoca venne ideata in Gran Bretagna dalla Aerospace Publishing Ltd.\nIn Italia chi si interess\u00f2 di questo progetto era uno staff diretto da Mario Nilo, con Silvio Locatelli come redattore capo, collaboratori come Giorgio Apostolo, e traduttori tra cui Massimo Zamorani. I disegni originali sono di Keith Fretwell, mentre la ricerca illustrazioni \u00e8 del Centro Iconografico dell'Istituto de Agostini.\nLa struttura di questa enciclopedia, ripartita in fascicoli da 20 pagine l'uno, era costituita per ciascuno di questi da un articolo iniziale di \"storia dell'aviazione\", sulla guerra aerea o temi legati all'aviazione civile; poi vi era la sezione \"I pi\u00f9 famosi aerei del mondo\", con una monografia su di un aereo in particolare. Si continuava con una serie di aeroplani, sull'ordine \"A-Z\", con la disamina di tutti gli aerei militari in ordine alfabetico, in schede con un testo molto prolisso e dettagliato, concentrato in uno spazio ridotto anche per l'uso di un carattere pi\u00f9 piccolo rispetto al resto della pubblicazione. \nInfine, nella pagina di copertina finale, vi era la sezione biografica \"Precursori e protagonisti del volo\", dove venivano raccontate le storie di molti pionieri, anche dimenticati o di secondaria importanza.\nQuesta enciclopedia apparentemente precede quasi senza soluzione di continuit\u00e0 Aerei da guerra, ma \u00e8 impostata prevalentemente su velivoli storici e non piuttosto quelli pi\u00f9 moderne. In parte ne condivide la struttura, con due grandi articoli su operazioni ed aerei, e lo schedario A-Z. La sua valenza storica \u00e8 stata certamente enfatizzata, mentre nella successiva riguarda piuttosto l'attualit\u00e0 del mondo dell'aviazione, inoltre limitato al solo campo militare."}
{"id": "683616", "revid": "148107", "url": "https://it.wikipedia.org/wiki?curid=683616", "title": "Equazione di Kirchhoff", "text": "L'equazione di Kirchhoff, che prende il nome dal fisico tedesco Gustav Robert Kirchhoff, permette di calcolare la variazione di entalpia, associata a una reazione chimica, in relazione alla sua dipendenza dalla temperatura. Viene espressa nella forma\ndove formula_2 \u00e8 la variazione di calore specifico molare a pressione costante della reazione, con \ntenendo conto dei coefficienti stechiometrici dei prodotti formula_4 e dei reagenti formula_5.\nDall'integrazione dell'equazione di Kirchhoff, tra le temperature assolute formula_6 e formula_7, si ottiene \nformula_9 \u00e8 una costante di integrazione, ricavabile applicando l'equazione per un valore di temperatura formula_6 per la quale formula_11 \u00e8 noto (di solito questo formula_11 si ricava dai valori di entalpia molare standard di formazione tabulati a formula_13), e non va confuso con l'entalpia molare standard di reazione formula_14.\nLa dipendenza della capacit\u00e0 termica di reagenti e prodotti viene solitamente espressa da una serie di Taylor nella temperatura formula_7. \ndove gli formula_17 sono costanti empiriche caratteristiche per ciascuna sostanza e tabulate in letteratura specialistica."}
{"id": "683618", "revid": "599013", "url": "https://it.wikipedia.org/wiki?curid=683618", "title": "Museo del Tesoro di san Gennaro", "text": "Il Museo del Tesoro di san Gennaro \u00e8 un museo di Napoli, il cui ingresso \u00e8 situato accanto al Duomo e alla Cappella del Tesoro.\nStoria.\nConservato da secoli al Duomo, durante gli eventi bellici della Seconda guerra mondiale il Tesoro di San Gennaro fu portato in Vaticano per essere conservato e riportato in Cattedrale nel 1947 per tramite di Giuseppe Navarra, soprannominato \"o rre di Poggioreale\", che riusc\u00ec a far pervenire i preziosi intatti nelle mani dell'allora arcivescovo Alessio Ascalesi.\nIl museo \u00e8 stato aperto al pubblico nel dicembre 2003 grazie ad un progetto finanziato da aziende private, da fondi europei e dalle istituzioni locali e sotto l'alto patronato del presidente della Repubblica Carlo Azeglio Ciampi, e su proposta della Deputazione della reale cappella del Tesoro, antica istituzione laica fondata nel 1601. Il curatore del progetto \u00e8 l'attuale direttore \u00e8 Paolo Jorio.\nIl tesoro.\nL'area museale \u00e8 di oltre settecento metri quadrati ed espone le sue opere (che in precedenza non erano mai state offerte alla visione del pubblico); gioielli, statue, busti, tessuti pregiati e dipinti di grande valore facendi parte del Tesoro di san Gennaro, tra cui:\nLa mitra di san Gennaro.\nUna mitra (copricapo vescovile) realizzata nel 1713 dall'orafo Matteo Treglia, in cui sono incastonate in tutto 3964 pietre preziose (3.328 diamanti a rappresentare la durezza della fede,168 rubini a rappresentare il sangue del santo e 198 smeraldi a rappresentare la conoscenza), per un peso complessivo di 18 kg. La mitra \u00e8 completata da due infule decorate con due incisioni dell'ampolla di san Gennaro.\nLa collana di san Gennaro.\nUna collana realizzata tra il 1679 ed il 1929 (circa 250 anni) dall'aggiunta al gioiello originale, realizzato dall'orafo Michele Dato, di pietre preziose e gioielli fatti dono in questi secoli da sovrani, papi, nobili e gente comune. \nTra i donatori pi\u00f9 notabili si possono annoverare Carlo III di Borbone, Maria Amalia di Sassonia, Maria Carolina d\u2019Asburgo, Francesco I d\u2019Austria, Giuseppe Bonaparte, Maria Cristina di Savoia e Vittorio Emanuele II di Savoia. L'ultimo dono fu un anello dato nel 1929 da Maria Jos\u00e9, ultima regina d'Italia.\nInsegne dell'Ordine di san Gennaro.\nLa spilla, la placca ed il mantello tempestato di gemme di smalti, pietre preziose e decorazioni raffiguranti il giglio dei Borbone, facenti parte del corredo originale dell'Insigne e Reale Ordine di San Gennaro, fondato nel 1738 da Carlo III di Borbone.\nAltre opere.\nDel tesoro fanno parte anche altri numerosi doni da parte di importanti personalit\u00e0, come \nAll'interno del museo \u00e8 custodita una collezione degli argenti (circa 70 pezzi) che, abbracciando un arco di tempo che va dal 1305 all'et\u00e0 contemporanea, si presenta intatta non avendo mai subito manomissioni a causa di furti ed \u00e8 per la quasi totalit\u00e0 opera di maestri della scuola napoletana.\nIl percorso museale prevede anche la visita alle tre sacrestie della Cappella del Tesoro, di recente sottoposte a restauro e contenenti pregevoli dipinti di Luca Giordano, Massimo Stanzione, Giacomo Farelli e Aniello Falcone.\nIl tesoro nella cultura popolare.\nNel film Operazione San Gennaro un gruppo di maldestri ladri cercano di impossessarsi del tesoro del santo."}
{"id": "683620", "revid": "2044650", "url": "https://it.wikipedia.org/wiki?curid=683620", "title": "Louie Anderson", "text": "Biografia.\nAnderson \u00e8 nato e cresciuto a Saint Paul, Minnesota. Secondo di unidici figli, nel 2006 durante un'intervista per \"WTF with Marc Maron\" ha dichiarato che sua madre Ora Zella ha avuto 16 gravidanze, ma in cinque casi, il primogenito e poi due parti gemellari, i bambini sono morti alla nascita. Durante un'altra intervista al The Late Show with Stephen Colbert ha definito il proprio padre violento. Anderson ha frequentato la Johnson Senior High di Saint Paul.\nMolto attivo negli anni ottanta nei film di Eddie Murphy e in altre apparizioni televisive, apprezzato per la sua figura da pacioccone, negli anni novanta appare in vari film in minor ruolo. Dal 1994 al 1998 ha prodotto il cartone autobiografico \"La vita con Louie\" (\"Life with Louie\"), scritto quattro libri e, dal 1999 al 2002, condotto il game show televisivo Family Feud. Per il suo personaggio nella serie di FX \"Baskets\" ha ricevuto nel 2016 un Primetime Emmy Awards nella categoria \"Miglior attore non protagonista in una serie commedia\", nei due anni successivi ha ricevuto altre due nomination.\nIl 18 gennaio 2022 \u00e8 stato annunciato il ricovero di Anderson in un ospedale di Las Vegas per un linfoma. Anderson \u00e8 morto il 21 gennaio 2022, all'et\u00e0 di 68 anni.\nVita privata.\nNel 1985 \u00e8 stato sposato per sole quattro settimane con la sua fidanzata del liceo. Nel 1997 Anderson \u00e8 stato ricattato da un uomo chiamato Richard John Gordon che, tra il 1997 e il 1998, intim\u00f2 all'attore il pagamento di 100.000 dollari, minacciandolo di dichiarare ai tabloid di aver ricevuto proposte sessuali in un casin\u00f2 nel 1993. Anderson, che aveva inizialmente ceduto per il timore che queste voci pregiudicassero la sua presenza nel cast di due serie televisive, ha poi denunciato l'accaduto alle autorit\u00e0 dopo che le richieste di Gordon erano salite fino a 250.000 dollari. Il ricattatore \u00e8 stato poi arrestato successivamente ad un inseguimento ad alta velocit\u00e0 lungo la Santa Monica Boulevard.\nDoppiatori italiani.\nNelle versioni in italiano dei suoi lavori, Louie Anderson \u00e8 stato doppiato da:"}
{"id": "683621", "revid": "1632387", "url": "https://it.wikipedia.org/wiki?curid=683621", "title": "Brunorock", "text": "Brunorock \u00e8 stato un gruppo musicale hard rock/melodic rock italiano nato nel 1994 a Bolzano, in Trentino-Alto Adige, dall'iniziativa del cantante e chitarrista Bruno Kraler gi\u00e0 membro di gruppi precedenti Dark Sky e Nightpride.\nStoria dei Brunorock.\nEsordirono nello stesso anno l'album di debutto \"Brunorock\". I testi dell'album furono scritti interamente in italiano.\nDopo la pubblicazione nel 2007 del primo live del gruppo, \"\"Live\" on Fire\", registrato durante il tour promozionale dell'album \"Interaction\" e autoprodotto a causa di problemi con l'etichetta precedente, il 12 settembre 2009 fu presentato il loro quarto lavoro, l'album \"War Maniacs\", edito dall'etichetta tedesca 7Hard.\nFormazione.\nLa formazione del gruppo ha avuto numerosi cambi, ruotando attorno alla figura del leader.\nL'ultima conosciuta, quella del disco \"War Maniacs\" era composta da:"}
{"id": "683626", "revid": "1305772", "url": "https://it.wikipedia.org/wiki?curid=683626", "title": "Hagar", "text": ""}
{"id": "683630", "revid": "1566286", "url": "https://it.wikipedia.org/wiki?curid=683630", "title": "Janez Lapajne", "text": "Biografia.\nDirige l'associazione \"PoEtika\", che si occupa di ricerca sull'arte cinematografica. \u00c8 inoltre insegnante e collabora con televisioni, radio e giornali.\nIl suo film \"Kratki stiki\" \u00e8 stato scelto per rappresentare la Slovenia ai Premi Oscar 2008 non rientrando per\u00f2 nella cinquina finalista della categoria. \nCuriosit\u00e0.\n\u00c8 figlio del noto geofisico e sismologo Janez K. Lapajne."}
{"id": "683632", "revid": "599013", "url": "https://it.wikipedia.org/wiki?curid=683632", "title": "Trametsch", "text": "La Trametsch \u00e8 una pista sciistica, che scende dalla Plose, una cima che \u00e8 situata nel territorio comunale di Bressanone, in Alto Adige.\nOrigine del nome.\nIl termine \"Trametsch\" deriva dall'omonimo torrente che scende dalla cima della montagna, fino a sfociare a valle nell'Isarco.\nDescrizione.\nLa pista vanta un percorso di ben 9 chilometri, con un dislivello di 1450 metri.\nLa pista parte dal rifugio Plose, posto in cima alla montagna, e passando per Valcroce, si immette nel bosco, fino a raggiungere Sant'Andrea in Monte (in ted. \"St. Andr\u00e4\").\nD'estate, lungo i pendii della pista si svolge la gara di Mountainbike-Downhill \"Caidom\".\nStoria.\nL'idea di costruire questa pista da sci nacque negli anni in cui si inizi\u00f2 la costruzione della funivia. Questa fu attiva gi\u00e0 dal 1964; vi erano impiegati Zeno Giacomuzzi, Reinhold Knollseisen, Karl Vallazza, Hubert Fink ed Ernst Cimadon i quali pensarono alla costruzione di una pista che passasse in mezzo al bosco, cosa che in Alto Adige allora non esisteva; l'unica esistente all'epoca era quella che scendeva dal \"Patscherkofel\" di Innsbruck (2.246\u00a0m s.l.m.).\nInizialmente si dovettero ottenere i permessi dai proprietari dei boschi. Nella parte pi\u00f9 alta (dove oggi si trova la seggiovia a 4 posti), fu costruito nel 1966 uno skilift, entrato in funzione il 6 gennaio dell'anno successivo. Iniziava cos\u00ec a definirsi una parte del tracciato. In seguito sorse il problema di eliminare i resti dei cippi degli alberi tagliati rimasti in mezzo alla pista. Una prima soluzione ipotizzata fu l'utilizzo di sostanze chimiche portate da Innsbruck; in seguito invece si decise per l'utilizzo di escavatori che completarono il tratto alto durante l'estate del 1967. La parte pi\u00f9 bassa del tracciato fu pi\u00f9 ardua da effettuare: furono necessari diversi sopralluoghi per la scelta dell'itinerario migliore, oltre al ricorso a materiale esplosivo e all'intervento dei militari. La \"Sportverein\" di Bressanone, allora presieduta da Peter Unterleitner, riusc\u00ec ad ottenere un contributo finanziario dalla FISI.\nUna volta completata la costruzione dell'intero tratto della pista, si inizi\u00f2 a pensare allo sfruttamento della nuova pista per competizioni a livello nazionale, come ad esempio i Campionati italiani di sci alpino del 1971. La \"Saslong\" era stata ultimata pochi anni prima.\nNella met\u00e0 degli anni ottanta si realizz\u00f2 la nuova cabinovia, che partiva da Sant'Andrea e arrivare a Valcroce. La pista fu quindi adattata a questo nuovo impianto di risalita, soprattutto per quanto riguarda la parte superiore del tracciato. Nel 2004 la pista \u00e8 stata restaurata, tenendo conto della novit\u00e0 degli sci da carving; oltre all'eliminazione dei punti potenzialmente pericolosi, si \u00e8 aggiunto un nuovo impianto per l'innevamento artificiale.\nDal 2009 la pista \u00e8 affiancata da una pista da slittino su pista naturale, che parte da Valcroce raggiungendo Sant'Andrea. La pista \u00e8 in realt\u00e0 composta da due piste contigue:\nOvvero in totale 10 chilometri, che la rendono una delle piste da slittino pi\u00f9 lunghe dell'Alto Adige."}
{"id": "683635", "revid": "842", "url": "https://it.wikipedia.org/wiki?curid=683635", "title": "SPMD", "text": ""}
{"id": "683638", "revid": "125143229", "url": "https://it.wikipedia.org/wiki?curid=683638", "title": "Love Profusion", "text": "Love Profusion \u00e8 una canzone della cantautrice statunitense Madonna scritta e prodotta insieme a Mirwais Ahmadza\u00ef. \u00c8 il quinto e ultimo singolo estratto dall'album \"American Life\". Una nuova versione, \"Headcleanr Rock Mix\", \u00e8 stata pubblicata sull'EP \"Remixed &amp; Revisited\", utilizzata dalle radio per la promozione sia del singolo che dell'EP. Il brano ha riscosso un discreto successo nelle classifiche mondiali imponendosi alla posizione numero uno in Spagna e nella classifica Hot Dance Club Play. \"Love Profusion\" non si \u00e8 imposto nella \"Billboard\" Hot 100 alla pari dei predecessori estratti da \"American Life\". La canzone \u00e8 stata utilizzata anche nello spot pubblicitario diretto da Luc Besson del profumo \"Beyond Paradise\" di Est\u00e9e Lauder.\nIl singolo.\n\"Love Profusion\" uscito il 12 dicembre 2003, \u00e8 stato pubblicato in tre versioni. La prima (CD-1) contiene: \"Love Profusion (Album version)\", \"Nothing Fails (Radio Edit)\" e \"Love Profusion (Passengerz Club Mix)\". La seconda (CD-2) contiene: \"Love Profusion (Album Version)\", \"Love Profusion (Ralphi Rosario House Vocal Mix)\" e \"Nobody Knows Me (Above &amp; Beyond 12\" Mix)\". La terza invece contiene 6 remix della canzone e un remix di \"Nothing Fails\". Negli USA e in Francia venne pubblicato nel 2004.\nIl Video.\nIl video di \"Love Profusion\" \u00e8 stato girato da Luc Besson il 28 ottobre del 2003. Il video comincia in un ambiente metropolitano notturno e Madonna cammina per strada avvolta da un forte vento. Durante il ritornello Madonna si ritrova in uno scenario dai colori pastello, avvolta da fiori, pesci, acque cristalline e fate volanti che, alla fine del video, l'avvolgono completamente.\nLa versione della canzone usata per girare il video \u00e8 quella dell'album American Life. Ci sono anche altre versioni remix: \"Ralphi Rosario House Vocal - Extended\", \"Craig J's Good Vibe Mix\", \"Ralphi Rosario Big Room Vox - Extended\" e \"Ralphi Rosario Big Room Dub\"."}
{"id": "683645", "revid": "92723", "url": "https://it.wikipedia.org/wiki?curid=683645", "title": "A1 Team Switzerland", "text": "L'A1 Team Switzerland (o Svizzera) \u00e8 stata la squadra svizzera nell'A1 Grand Prix, un campionato internazionale di automobilismo.\nLa squadra ha partecipato ad un totale di 28 gare, vincendo la gara \"sprint\" al Dubai Autodrome nel Campionato 2005-06 e laureandosi vicecampione del mondo nella stessa stagione.\nProprietari.\nIl proprietario dell\"'A1 Team Switzerland\" \u00e8 l'ex-pilota svizzero Max Welti. Il team francese DAMS si occupa della preparazione della vettura.\nPiloti.\nIl pilota principale del team \u00e8 Neel Jani. Altri piloti si sono alternati, principalmente in ruoli di collaudatore o per apparizioni sporadiche in gara. In particolare sono stati impiegati Giorgio Mondini nella stagione 2005-06 e S\u00e9bastien Buemi nel Campionato 2006-07.\nCampionato 2005/06.\nIl team ha concluso il Campionato 2005-06 al 2\u00ba posto con 121 punti conquistati. La Svizzera ha ottenuto con Neel Jani una sola vittoria, conquistata nella gara \"sprint\" disputata sul tracciato di Dubai. Ciononostante la grande costanza di rendimento ha valso alla squadra rossocrociata l'ottima posizione finale in campionato.\nCampionato 2006/07.\nIl team \u00e8 impegnato anche nella stagione 2006-07. Nelle prime due gare, disputate sui tracciati di Zandvoort e Brno, il pilota titolare \u00e8 stato S\u00e9bastien Buemi. Il pilota ha ottenuto per\u00f2 soltanto risultati mediocri, con l'ottavo posto nella gara \"feature\" di Zandvoort come miglior piazzamento. Il team nutriva molte aspettative nel ritorno di Jani dalla gara di Pechino, ma il pilota venitreenne ha ottenuto soltanto un nono posto nella gara \"sprint\", per poi ritirarsi a causa di problemi ai freni nei giri iniziali della \"feature\". L'A1 Team Switzerland \u00e8 attualmente al tredicesimo posto in classifica con 4 punti."}
{"id": "683650", "revid": "131358", "url": "https://it.wikipedia.org/wiki?curid=683650", "title": "A. S. Saint-Etienne", "text": ""}
{"id": "683657", "revid": "287204", "url": "https://it.wikipedia.org/wiki?curid=683657", "title": "AS Saint Etienne", "text": ""}
{"id": "683659", "revid": "6340", "url": "https://it.wikipedia.org/wiki?curid=683659", "title": "Andrea Del Sarto", "text": ""}
{"id": "683660", "revid": "6923", "url": "https://it.wikipedia.org/wiki?curid=683660", "title": "Hagar l'Orribile", "text": "Hagar l'Orribile (\"H\u00e4gar the Horrible\") \u00e8 un personaggio dei fumetti ideato dal disegnatore Dik Browne nel 1973 e protagonista di una omonima serie a fumetti che venne continuata dal figlio Chris Browne. La visione di Dik Browne, come si firmava Richard, brillava forte e chiara: \"cosa afferra l'occhio meglio di un tizio con le corna?\". Hagar ha cominciato immediatamente su di un elenco impressionante di 200 quotidiani. La strip decoll\u00f2 presto e nel 1975 erano 600 a pubblicarla, nel 1976 ottocento e nel 1978 avevano passato i mille.\nAltri media.\nDal fumetto \u00e8 stato tratto nel 1989 un unico speciale televisivo di animazione, \"H\u00e4gar The Horrible: \"Hagar Knows Best\"\", con Hagar doppiato da Peter Cullen, e un videogioco nel 1991, \"H\u00e4gar the Horrible\"."}
{"id": "683661", "revid": "219110", "url": "https://it.wikipedia.org/wiki?curid=683661", "title": "Dual channel", "text": "L'architettura Dual-channel DDR/DDR2/DDR3/DDR4 \u00e8 una tecnologia utilizzata per raddoppiare la velocit\u00e0 di trasferimento dei dati dalla RAM al northbridge. I controller di memoria che la supportano utilizzano due canali di dati a 64 bit, che forniscono una larghezza di banda totale di 128 bit per spostare i dati dalla RAM al processore.\nPerch\u00e9 questo avvenga, i moduli di memoria devono essere installati negli slot di memoria adatti sulla scheda madre, che solitamente sono colorati. Ogni modulo dovrebbe essere identico (in numero di chip e lati utilizzati) al secondo modulo nello slot corrispondente. \u00c8 possibile, anche se non sicuro, utilizzare moduli di memoria di produttori diversi, se essi hanno la stessa dimensione, specifica, numero di chip di memoria ed organizzazione interna. Spesso per\u00f2 questa possibilit\u00e0 viene rimossa dal produttore della scheda madre. Per questo, molti dei produttori di moduli di memoria vendono oggi kit composti da coppie di moduli identici adatti per essere usati in modalit\u00e0 dual channel.\nObiettivo.\nLa tecnologia dual channel \u00e8 stata introdotta per risolvere i colli di bottiglia. Velocit\u00e0 dei processori sempre maggiori richiedono componenti dalle prestazioni sempre pi\u00f9 elevate per funzionare a dovere.\nUno tra i componenti pi\u00f9 importanti \u00e8 appunto il controller di memoria, che regola il flusso di dati tra la CPU e la RAM. Il controller di memoria determina il tipo e la velocit\u00e0 dei moduli di memoria installati, cos\u00ec come la loro dimensione. Esistono molte implementazioni diverse per questi controller. Prima del 2003, la maggior parte di essi sfruttava un singolo canale per il trasferimento dei dati. Questa soluzione, pi\u00f9 flessibile e meno costosa, crea per\u00f2 problemi con i processori pi\u00f9 veloci, che rimangono in attesa dei dati in arrivo dalla memoria senza essere sfruttati appieno. In una configurazione simile, ogni processore con una frequenza di front side bus maggiore di quella dei moduli di memoria \u00e8 destinato a cadere vittima di questo effetto collo di bottiglia.\nLa configurazione dual channel permette di alleviare questo problema duplicando la quantit\u00e0 di dati trasferibile nello stesso intervallo di tempo. Al singolo canale esistente ne viene affiancato un secondo. Quando i due canali funzionano simultaneamente, il collo di bottiglia \u00e8 ridotto. Invece di attendere una miglioria tecnologica dai produttori di memorie, l'architettura dual channel migliora il modo in cui sono gestiti i moduli di memoria esistenti.\nL'implementazione di Intel ed AMD differisce, ma la base teorica \u00e8 la stessa."}
{"id": "683668", "revid": "34928", "url": "https://it.wikipedia.org/wiki?curid=683668", "title": "Argania", "text": ""}
{"id": "683669", "revid": "834", "url": "https://it.wikipedia.org/wiki?curid=683669", "title": "Circuiti integrati", "text": ""}
{"id": "683674", "revid": "834", "url": "https://it.wikipedia.org/wiki?curid=683674", "title": "Oscillatori controllati in tensione", "text": ""}
{"id": "683676", "revid": "57342", "url": "https://it.wikipedia.org/wiki?curid=683676", "title": "Antonio Catania", "text": "Biografia.\nNato ad Acireale (CT), ma cresciuto a Milano, dopo aver conseguito la laurea in filosofia all'Universit\u00e0 Statale di Milano, si diploma alla Scuola del Piccolo Teatro di Milano. Partecipa a diverse trasmissioni televisive, e spettacoli teatrali. Nel cinema ha spesso lavorato con il regista Gabriele Salvatores con il quale ha debuttato nel 1987 nel film \"Kamikazen - Ultima notte a Milano\". Dopo un primo ruolo importante in \"Pane e tulipani\" di Silvio Soldini, \u00e8 apparso nei film di Aldo, Giovanni e Giacomo \"Cos\u00ec \u00e8 la vita\", \"Chiedimi se sono felice\" e \"La leggenda di Al, John e Jack\" e in quelli di Carlo Verdone \"Ma che colpa abbiamo noi\", per cui riceve una nomination al David di Donatello come miglior attore non protagonista, e \"L'amore \u00e8 eterno finch\u00e9 dura\". Dal 2007 al 2010 \u00e8 nella serie televisiva \"Boris\", dove interpreta Diego Lopez, il delegato della rete. Nel 2011 \u00e8 ancora Diego Lopez in \"Boris - Il film\". Nella stagione 2011-2012 \u00e8 in tourn\u00e9e teatrale con la commedia \"Se devi dire una bugia dilla ancora pi\u00f9 grossa\" per la regia di Gianluca Guidi, mentre nella stagione 2014-2015 \u00e8 in tourn\u00e9e con \"Il prestito\"."}
{"id": "683679", "revid": "729019", "url": "https://it.wikipedia.org/wiki?curid=683679", "title": "Roberto Malatesta", "text": " \nBiografia.\nFiglio illegittimo di Sigismondo Pandolfo e la sua amante Vannetta dei Toschi di Fano. Fu riconosciuto legittimo erede nel 1450 dal papa Niccol\u00f2 V. Gi\u00e0 in et\u00e0 molto giovane era valente condottiero al servizio dello Stato Pontificio. Alla morte del padre Sigismondo nel 1468, Papa Paolo II lo riconobbe successore e lo invi\u00f2 per riconquistare Rimini, governata dalla sua terza moglie Isotta degli Atti in nome del giovane Sallustio, designato dal padre suo erede. Secondo il racconto della tradizione, Roberto travestito da contadino entr\u00f2 nella Rocca di Rimini e si impossess\u00f2 della citt\u00e0 in nome della Santa Sede. Ma successivamente si autoproclam\u00f2 signore di Rimini rinnegando i patti con il papa, dal quale era stato anche finanziato per l'impresa.\nIl papa sdegnato gli mosse guerra, inviando nella citt\u00e0 di Rimini un esercito capitanato da Napoleone Orsini. Quest'ultimo occup\u00f2 prima il borgo di San Giuliano, ma poi fu costretto a ritirarsi dopo un'importante vittoria del Malatesta che lo costrinse a fuggire (1469).\nRoberto Malatesta si mise immediatamente a fortificare Rimini, e per diventare signore fece probabilmente uccidere i propri fratelli Sallustio e Valerio, legittimi eredi di Sigismondo, esautorando progressivamente la loro madre Isotta degli Atti.\nNel 1471, morto Paolo II, si impossess\u00f2 di parecchi castelli, che restitu\u00ec al nuovo papa Sisto IV, dopo che gli fu tolta l'interdizione sulla citt\u00e0 di Rimini.\nNel 1471 fu nominato \"Cavaliere del re di Napoli\", che nel 1478 serv\u00ec contro la Santa Sede, unitamente ai fiorentini. Nel 1479 combattendo per i fiorentini nel Perugino, venne a battaglia con la gente del papato e li batt\u00e9, per cui fu nuovamente interdetto dalla citt\u00e0 di Rimini.\nNel 1480 fu fatto generale della Repubblica di Venezia ed ascritto alla nobilt\u00e0. Con la mediazione della Serenissima l'interdetto venne di nuovo cancellato e Roberto fu fatto ribenedire a Rimini.\nPrese parte alla lega del 1482 in cui Venezia e papa Sisto IV avevano stretto un'alleanza contro il re di Napoli, la Repubblica di Firenze, il duca di Milano, e di Ferrara.\nCol grado di generale dei veneti mosse verso il Ferrarese, saccheggi\u00f2 alcuni castelli, assal\u00ec Bagnacavallo e Fusignano. Chiamato a Roma dal papa fu costretto a lasciare la guerra nel ferrarese per difendere il territorio della Chiesa, minacciato da Alfonso II di Napoli.\nCondotto l'esercito a Castel Gandolfo, si accamp\u00f2 a Civita Lavinia (oggi Lanuvio) il 2 agosto 1482. Il 21 agosto 1482, dopo sei ore di combattimento, nella famosa battaglia di Campomorto, localit\u00e0 oggi denominata Campoverde (vicino ad Aprilia), il Malatesta costrinse il duca di Calabria a fuggire su una galea, facendo prigioniero il duca di Melfi ed altri condottieri.\nInviati i prigionieri al papa, occup\u00f2 Civita e altri castelli della zona e pose assedio a Cavi.\nAmmalatosi, forse di malaria contratta nelle paludi della campagna romana come altri condottieri del suo esercito, fu condotto a Valmontone, poi a Roma per ordine del papa, che gli dimostr\u00f2 tutta la sua benevolenza, e qui mor\u00ec.\nFu sepolto in San Pietro.\nDiscendenza.\nRoberto nel 1471 spos\u00f2 Elisabetta da Montefeltro, figlia di Federico da Montefeltro.\nEbbe numerosi figli naturali:\nDalla sua amante Elisabetta Aldovrandini di Ravenna:\nDa Lisabetta degli Atti:\nAltri figli naturali:"}
{"id": "683680", "revid": "287204", "url": "https://it.wikipedia.org/wiki?curid=683680", "title": "Architettura della Cambogia", "text": "Il periodo Angkor approssimativamente va dalla seconda met\u00e0 dell'VIII secolo d.C. alla prima del XV secolo d.C. Volendo stabilire una data precisa, l'inizio pu\u00f2 essere fissato nell'anno 802, allorch\u00e9 il re Khmer Jayavarman II si attribu\u00ec il titolo di Chakravartin (\"Re del Mondo\") e dichiar\u00f2 cos\u00ec implicitamente la sua indipendenza dal regno di Java, e la fine nel 1431, quando gli invasori Thai provenienti dal regno di Ayutthaya saccheggiarono Angkor e costrinsero l'\u00e9lite Khmer a migrare a Phnom Penh.\nIl nucleo principale dell'architettura angkoriana \u00e8 costituito dall'architettura religiosa, in quanto i soli edifici rimasti hanno natura religiosa. Durante il periodo di Angkor, solo i templi e gli edifici che comunque rivestivano funzioni ad essi assimilabili erano costruiti in pietra. Le costruzioni civili, quali le abitazioni, erano costruite in materiali deperibili, legno in primis, e non sono sopravvissute.\nL'architettura religiosa di Angkor si dispiega secondo strutture, elementi e motivi caratteristici. Dato che durante il periodo Angkor si succedettero un certo numero di stili architettonici differenti, col trascorrere degli anni tali caratteristiche non furono utilizzate in modo omogeneo nella costruzione degli edifici, per cui gli studiosi hanno potuto far ricorso all'eventuale presenza o assenza di alcune di esse come prova per la datazione degli edifici stessi.\nPeriodizzazione e stili.\nGli studiosi si sono impegnati a sviluppare una periodizzazione degli stili architettonici Angkor. Possono essere distinti i seguenti stili, legati a precisi periodi storici, che prendono il nome da un tempio particolare, considerato esemplare per quello stile.\nPeriodo pre-angkoriano.\nStile di Sambor Prei Kuk.\nIl sito omonimo, comprendente tre santuari, \u00e8 collocato nella capitale, Bhavapura, fatta costruire da Bhavarman I alla fine del V secolo; \u00e8 il monumento khmer pi\u00f9 antico ad oggi rinvenuto. Inizia con la costruzione di questo sito la tradizione delle mura concentriche circondanti i santuari e i vari edifici annessi e presenta i criteri rigidi dell'architettura khmer, segno che tali criteri sono stati acquisiti gi\u00e0 da epoca antica; la pianta \u00e8 una prefigurazione di quella che sar\u00e0 del tempio-montagna, con annesso valore simbolico. L'arco dell'architrave \u00e8 a cuspidi ricurve. Dall'epoca di Sambor Prei Kuk iniziano inoltre ad essere usati i materiali con cui si costruiranno le grandi opere khmer: mattone e pietra, con aggiunta di una malta; il laterizio \u00e8 limitato alla costruzione delle parti meno nobili dei complessi, mentre l'arenaria, che sar\u00e0 una pietra prestigiosa e molto usata nel periodo angkoriano, viene usato solo per elementi decorativi.\nStile di Prei Kmeng e di Kompong Prah.\nAltri edifici, posteriori a Sambor Prei Kuk e trascurati perch\u00e9 pi\u00f9 modesti in confronto a quest'ultimo, presentano elementi che permettono la classificazione di due stili di periodo successivo: gli stili di Prei Kmeng e di Kompong Prah.\nEntrambi gli stili presentano modifiche rispetto allo stile di Sambor Prei Kuk che coincidono nella pianta e nell'alzato dei monumenti, ma che si differenziano invece per i loro architravi e colonnine:\nElementi architettonici.\nL'architettura del periodo di Angkor utilizz\u00f2 delle caratteristiche strutturali e degli stili ben specifici, e sono uno dei metodi pi\u00f9 usati per la datazione dei templi, insieme con le iscrizioni.\nApsara e devata.\nLe apsara, divinit\u00e0 danzanti con sembianze di ragazza, provengono dalla mitologia indiana, ma il loro ampio utilizzo fu una particolarit\u00e0 degli Khmer. Il termine \u00e8 comunemente usato per indicare non solo quelle danzanti ma qualsiasi ninfa del paradiso, sebbene queste ultime siano tecnicamente delle devata piuttosto che apsara. Le vere e proprie apsara si trovano nei bassorilievi della Sala delle Danzatrici e si vedono volteggiare sopra delle scene sacre, mentre la maggior parte delle devata (circa 2000) si trovano ad Angkor Wat sia singolarmente che in gruppi.\nDvarapala.\nI dvarapala sono guardiani di natura umana o demoniaca, generalmente armati di lance o mazze. Generalmente si trovano come statue di pietra o sculture a rilievo sulle mura di templi ed altre costruzioni, di solito adiacenti ad ingressi o punti di passaggio obbligato. Hanno una funzione protettiva. Se ne possono vedere ad esempio nei templi di Preah Ko, Lolei, Banteay Srei, Preah Khan e Banteay Kdei.\nPorte e finestre cieche.\n Le porte cieche erano tipicamente utilizzate per bilanciare il portale vero e proprio. I sacrari si aprivano tipicamente in un'unica direzione: ai tre lati rimanenti venivano quindi costruite delle porte cieche per mantenere la simmetria. Le finestre cieche venivano poste spesso lungo le pareti che altrimenti sarebbero rimaste disadorne.\nSantuario centrale.\nNel santuario centrale si trovava il tempio del dio principale, quello a cui il sito era dedicato. Il dio o Buddha, a seconda del caso, era rappresentato da una statua (o talvolta nel caso di Siva da una lingam). Poich\u00e9 il tempio non era un luogo di adorazione della normale popolo, bastava che il santuario fosse grande abbastanza da contenere la sua statua; tipicamente era di pochi metri pi\u00f9 grande. La sua importanza era invece individuabile dall'altezza della torre che la sovrastava, dalla sua vicinanza al centro del tempio (una rappresentazione del Monte Meru) e dal numero delle decorazioni lungo le pareti.\nColonnati.\nDei piccoli colonnati venivano posti ai lati delle porte di accesso.\nFalsi archi.\n Pi\u00f9 che degli archi veri e propri, i Khmer utilizzavano dei falsi archi. Questi erano costruiti appoggiando successivamente le pietre una sopra l'altra, facendo sporgere quelle soprastanti sempre pi\u00f9 verso il centro. Questo metodo, oltre che inadeguato, rese i templi molto fragili ai crolli soprattutto quando termin\u00f2 la manutenzione degli edifici.\nRecinti.\nI templi Khmer erano tipicamente recintati da una serie di mura concentriche, con il santuario centrale nel mezzo: questa collocazione rappresentava la serie di montagne che circondava il Monte Meru. Le recinzioni vengono numerate a partire dal centro verso l'esterno. Tipicamente tra queste recinzioni corrono delle gallerie, mentre i passaggi posti ai punti cardinali passano attraverso dei gopura.\nGallerie.\nLe gallerie erano dei passaggi che correvano lungo il muro di un recinto o lunga l'asse tel tempio, spesso aperti da un lato o su ambedue. Durante l'ultimo periodo di Angkor Wat, furono create delle nuove semi-gallerie come contrafforte alla struttura del tempio.\nGopura.\nUn gopura era un ingresso di un edificio. Ogni recinto di un tempio aveva tipicamente un gopura ad ognuno dei quattro punti cardinali. La loro pianta era spesso a forma di croce allungata lungo l'asse del muro del recinto; quando il muro aveva delle gallerie, queste potevano essere collegati alle braccia del gopura. Molti gopura avevano una torre al centro della croce. Gli architravi e i frontoni erano spesso decorati, e delle figure di guardiani (dvarapalas) erano spesso posizionate o intagliate su ciascun lato del portale di accesso.\nSala delle Danzatrici.\nLa Sala delle Danzatrici \u00e8 una struttura che si trova a Ta Prohm, a Preah Khan, a Banteay Kdei e a Banteay Chhmar. Si tratta sempre di un edificio rettangolare, con il lato lungo sull'asse est-ovest, e suddiviso in quattro cortili da gallerie. I tetti erano costruiti con materiale deperibile e sono oggi scomparsi. I pilastri delle gallerie sono decorati con apsara danzanti, da cui si ipotizza che questi edifici fossero usati per ospitare danze rituali.\nCasa del Fuoco.\nLa Casa del Fuoco (o \"Dharmasala\"), \u00e8 un tipo di edificio che compare nei templi e lungo le strade principali del regno di Jayavarman VII la cui funzione certa \u00e8 ancora un enigma. Nella stele di fondazione del Preah Khan \u00e8 scritto ne furono costruite 121, di cui 17 lungo la strada tra Angkor Thom e Phimai. Sembrano quindi dei luoghi di riposo, sia per i viaggiatori che per la fiamma sacra usata nelle cerimonie religiose. Ha delle mura spesse con una torre sul lato ovest e delle finestre rivolte a sud. Degli esempi di questa struttura si trovano a Preah Khan, a Ta Prohm e a Banteay Chhmar.\nBiblioteca.\nLa biblioteca \u00e8 una delle caratteristiche pi\u00f9 comuni dei templi dell'architettura Khmer, ma non \u00e8 ancora sicuro quale fosse il loro utilizzo. Erano pi\u00f9 probabilmente dei sacrari che non delle biblioteche. Erano tipicamente posizionate a coppia su ciascun lato all'ingresso di un recinto, rivolte ad ovest.\nArchitravi e frontoni.\n A causa del loro posizionamento agli ingressi del tempio, gli architravi e i frontoni avevano un particolare significato nell'architettura Khmer. Le decorazioni degli architravi attraversano tutta una serie di stili che offrono una guida utile per la datazione dei templi: dei kala posti a protezione, dei N\u0101ga e dei makara erano i motivi pi\u00f9 comuni. Spesso c'era una decorazione del dio associato al punto cardinale verso cui era diretto il frontone.\nNaga.\nI serpenti mitologici, o N\u0101ga (spesso con cinque o sette teste), erano comunemente usati come elementi decorativi nell'architettura Khmer. Caratteristiche del regno di Jayavarman VII sono le balaustrate naga, che compaiono agli ingressi delle residenze reali, come Angkor Thom, e nelle terrazze degli approdi, come quello occidentale di Srah Srang. I naga erano trattenuti da dei e demoni come nella storia del mescolamento del mare di latte. I naga simboleggiano il ponte tra il mondo degli dei e quello degli uomini, o anche come guardiani della salute.\nQuincunx.\n L'identificazione del santuario centrale con il Monte Meru \u00e8 qui enfatizzata immaginando che le quattro torri che circondano il santuario formino con esso un quincunx (in questo caso il Monte Meru ha cinque vette), cio\u00e8 cinque elementi nella configurazione con cui viene rappresentato il numero 5 su un dado a sei facce. La pianta rettangolare del tipico tempio Khmer portava facilmente a costruire questa forma. Il quincunx appare anche altrove nel periodo di Angkor, come ad esempio nelle sculture sul letto del torrente Kbal Spean.\nGli Srah e i Baray.\nGli Srah e i Baray erano degli enormi serbatoi d'acqua a cielo aperto, i primi creati generalmente scavando il terreno, mentre i secondi costruendo dei terrapieni. Non \u00e8 chiaro fino a che punto arrivasse il loro significato religioso, se fossero unicamente necessari per l'agricultura o se il loro uso e significato fosse una combinazione dei due aspetti. I pi\u00f9 grandi ad Angkor sono il Baray occidentale e il Baray orientale, situati ciascuno su un lato di Angkor Thom. Il Baray orientale attualmente \u00e8 asciutto. Al centro di ambedue, su isole artificiali, furono costruiti dei templi (il Mebon occidentale e quello orientale). Il baray associato a Preah Khan \u00e8 il Jayatataka, al centro del quale si erge il tempio di Neak Pean, risalente al XII secolo. Claude Jacques ha ipotizzato che il Jayatataka rappresenti il lago himalaiano di Anavatapta, famoso per i suoi miracolosi poteri di guarigione.\nIl tempio-montagna.\nLo schema che domin\u00f2 la costruzione dei templi di stato nel periodo Angkor fu il \"tempio-montagna\", una rappresentazione architettonica del monte Meru, la dimora degli Dei nella mitologia induista. Lo stile fu influenzato dall'architettura dei templi induisti. I recinti concentrici rappresentano le catene di montagne che circondano il monte Meru, mentre un fossato rappresenta l'oceano. \nIl tempio vero e proprio prende la forma di una piramide a diversi livelli e la dimora degli Dei \u00e8 rappresentata dal santuario centrale, in posizione elevata al centro del tempio. Il tempio-montagna pi\u00f9 antico tra quelli rinvenuti nella zona di Angkor \u00e8 probabilmente Ak Yum, ma oggi ne rimane ben poco, in quanto fu parzialmente ricoperto dalla costruzione del Baray occidentale. Tra quelli sufficientemente integri da poter essere apprezzati dal visitatore, il pi\u00f9 antico \u00e8 il Bakong, una piramide a cinque livelli, inaugurato nell'anno 881 d.C. da re Indravarman I.. Altri templi-montagna sono Phnom Bakheng, Baphuon, Pre Rup, Ta Keo e soprattutto Angkor Wat e Bayon. Ciascuno di essi fu in tempi diversi tempio di stato, cio\u00e8 centro religioso dell'intero Impero Khmer."}
{"id": "683681", "revid": "1318658", "url": "https://it.wikipedia.org/wiki?curid=683681", "title": "Hallstatt", "text": "Hallstatt \u00e8 un comune austriaco di 757 abitanti nel distretto di Gmunden, in Alta Austria; ha lo status di comune mercato (\"Marktgemeinde\").\nGeografia fisica.\nSi trova sul Lago di Hallstatt ed \u00e8 ricompreso nella regione geografica e forestale del Salzkammergut.\nOrigini del nome.\nLa parola \"Hall\" con ogni probabilit\u00e0 non indica il nome celtico per il sale, .\nStoria.\nIl territorio ove sorge Hallstatt, isolato e inospitale, \u00e8 stato uno dei primi insediamenti umani, grazie alle ricche miniere di sale che sono state utilizzate per migliaia di anni. Alcuni ritrovamenti archeologici nelle vicinanze di Hallstatt risalgono al VI millennio a.C. e nel 1846 Johann Georg Ramsauer scopr\u00ec un grande cimitero preistorico vicino all'odierno villaggio di Hallstatt. Inoltre, qui fu trovata una delle pi\u00f9 antiche fonderie. Grazie ai commerci, e alle ricchezze che ne derivavano, si svilupp\u00f2 una cultura che venne chiamata Cultura di Hallstatt.\nNel 1311 Hallstatt divenne una citt\u00e0 mercantile, ma fino alla fine del XIX secolo era raggiungibile solo dal lago o tramite stretti sentieri. Il terreno pianeggiante compreso fra il lago e le montagne \u00e8 scarso e il villaggio stesso lo occupa praticamente tutto. La prima strada per Hallstatt venne costruita nel 1890, lungo la costa occidentale del lago, a volte usando la dinamite per aprirsi un varco fra le rocce.\nCultura.\nIl villaggio ha dato il nome alla Cultura di Hallstatt, risalente agli inizi dell'et\u00e0 del ferro, ed \u00e8 nella lista dei Patrimoni dell'umanit\u00e0 dell'UNESCO insieme al massiccio del Dachstein e alla regione di Salzkammergut. In Cina esiste una copia pressoch\u00e9 identica di Hallstatt realizzata da una ricca societ\u00e0 mineraria.\nEconomia.\nOltre alla produzione di sale (che dal XX secolo viene trasportato a Ebensee tramite una conduttura), una risorsa fondamentale per il villaggio \u00e8 il turismo."}
{"id": "683683", "revid": "72563", "url": "https://it.wikipedia.org/wiki?curid=683683", "title": "Villa Matuti\u00e6", "text": ""}
{"id": "683684", "revid": "72563", "url": "https://it.wikipedia.org/wiki?curid=683684", "title": "Villa Matutiae", "text": ""}
{"id": "683694", "revid": "1765139", "url": "https://it.wikipedia.org/wiki?curid=683694", "title": "Darkstalkers (serie)", "text": "Darkstalkers \u00e8 una serie di videogiochi di genere picchiaduro, prodotta dalla Capcom, il cui primo titolo risale al 1994 con il coin-op \"Darkstalkers: The Night Warriors\" (noto come \"Vampire: The Night Warriors\" in Giappone). La particolarit\u00e0 della serie sta nel fatto che i vari personaggi sono in buona parte ispirati a celebri mostri e figure della mitologia e letteratura orrore/fantastica.\n\"Darkstalkers\" introduce per la prima volta una grafica in stile manga in un picchiaduro 2D, stile ripreso poi da \"Street Fighter Alpha\" e dalla serie \"Marvel vs. Capcom\". La saga \u00e8 composta da tre capitoli originali Darkstalkers, Night Warriors, Darkstalkers 3 e da due versioni update \"Vampire Hunter 2 e Vampire Savior 2,\" pi\u00f9 successive raccolte pubblicate a posteriori su le console del momento.\nEpisodi.\n\"Darkstalkers: The Night Warriors\".\nRealizzato nel 1994, il titolo originale in giappone \u00e8 Vampire - The Night Warriors; sono presenti 10 personaggi giocabili e due boss. Pur utilizzando un sistema di gioco simile a quello del tradizionale Street Fighter II, vengono introdotti per la prima volta nuove caratteristiche come le bloccate aeree, la rotazione e delle combinazioni di mosse \"a catena\". C'\u00e8 anche a disposizione una barra \"Super!\" che, a differenza di altri giochi, una volta raggiunto il massimo inizia a decrescere lentamente e, nel mentre, possiamo sfoderare tutte le mosse speciali finch\u00e9 non \u00e8 azzerata.\n\"Warriors of Night\" \u00e8 stato convertito per PlayStation e Sega Saturn nel 1996.\n\"Night Warriors: Darkstalkers' Revenge\".\nPyron, sconfitto gi\u00e0 in passato, decide di far sua la terra. Sulla terra per\u00f2 ci sono ancora i Darkstalkers; ironicamente, questi sono l'ultima difesa per la terra ed i suoi abitanti. Frattanto, due caccia-darkstalkers avvertono la presenza di Pyron e cominciano a cacciare la loro preda.\nConosciuto anche come Vampire Hunter: Darkstalkers' Revenge , \u00e8 stato realizzato nel 1995. Si tratta di una versione aggiornata del primo episodio, che ha introdotto cambiamenti vari nel gameplay: i set di mosse messe a disposizione dei personaggi sono differenti, ed \u00e8 presente un nuovo tipo di barra \"Super!\". Infatti, da questo capitolo in poi, una volta caricata al massimo la barra si hanno a disposizione infinite barre da accumulare una sull'altra ed utilizzabili quando le si preferisce. Vengono aggiunte anche le \"EX MOVES\", super mosse micidiali che causano danni enormi ma, data la loro potenza, consumano ben 2 delle barre della \"Super!\".\nSono stati aggiunti anche quattro nuovi personaggi, Donovan Baine e Hsien-Ko, due Vampire Hunter, e i due vecchi boss del precedente episodio. Oltre che su arcade, il gioco \u00e8 uscito per Sega Saturn.\n\"Darkstalkers 3\".\nPubblicato in Giappone con il nome Vampire Savior - The Lord of Vampire. Dopo un lungo periodo di morte apparente, Jedah, un alto nobile del Makai, rinasce. Rendendosi conto delle pietose condizioni del suo mondo, pianifica di assorbire le anime dei combattenti pi\u00f9 forti del mondo umano per nutrire il futuro Makai. Per facilitare il suo scopo, si far\u00e0 aiutare da Lilith e Q-Bee.\nTerzo ed ultimo capitolo della serie, riprende tutto il roster di personaggi del precedente \"Night Warriors\", omettendo Donovan, Huitzil e Pyron. Quattro nuovi personaggi prendono il loro posto:\nA differenza degli altri picchiaduro, \"Vampire Savior\" adotta un sistema definito \"doppia vita\" ad un round (di default), consistente in un combattimento a round unico ma con vite customizzabili a disposizione. Da notare che l'energia del vincitore non si ripristina se danneggiato.\n\u00c8 anche possibile usare parte della propria energia per schivare attacchi molto potenti. Ad essere implementata nel gioco \u00e8 anche la \"Dark Force\", potenziamento momentaneo che sfoga le abilit\u00e0 uniche di ogni personaggio.\nConvertito per Saturn e Playstation nel 1998.\n\"Vampire Savior 2\" / \"Vampire Hunter 2\".\nUsciti nel 1997 solo in Giappone, entrambi sono una versione aggiornata degli omonimi titoli. La differenza principale sta nello scambio nel roster dei tre personaggi rimossi nella versione originale: Pyron, Donovan ed Huitzil, sostituiti da Sasquatch, Rikuo e Jon Talbain. La versione console di Vampire Savior possiede invece tutti i personaggi apparsi nella serie ma senza le mosse aggiunte in \"Vampire Savior 2\".\nTitoli correlati.\nAlcuni personaggi della serie sono apparsi, come personaggi giocabili, in altri videogiochi crossover:\nIn altri video giochi in stile \"rpg\" come in \"Namco \u00d7 Capcom\", \"Monster Hunter Frontier\", e \"Project x Zone,\" Morrigan \u00e8 apparsa nella versione americana di \"We Love Golf!\" e, insieme a Felicia, Lilith e Demitri, in \"Cross Edge.\" Come giochi d'azione in \"Gun Bird 2, Cannon Spike, Onimusha Soul\".\nIn Super Ultra Dead Rising 3 Arcade Remix Hyper Edition EX Plus Alpha ci sono i costumi di Felicia e Baby Bonnie Hood.\nIn \"Street Fighter V\" si possono acquisire e usare vari costumi creati sui personaggi di Darkstalkers segue una lista:\nAnimazione.\nSerie animata statunitense.\nNel 1995 la DiC, compagnia statunitense, realizz\u00f2 una serie animata in 13 episodi sui Darkstalkers, che si basava sul tentativo di Pyron di conquistare la Terra, mentre gli altri Darkstalkers decidevano di passare dalla sua parte o di osteggiarlo.\nLa serie si rivel\u00f2 un adattamento grossolano e impreciso del videogioco, con personaggi stereotipati e situazioni puerili. Questa serie inoltre introduceva un personaggio non presente nei giochi originali, il giovane mago \"Harry Grimoire\" (nessuna relazione con il personaggio di Harry Potter), che si trovava sempre al fianco di Felicia.\nSerie animata giapponese.\nNel 1997 fu invece realizzato dalla Madhouse un anime, diviso su 4 OAV, intitolato \"\" (\"Vampire Hunter: The Animated Series\" in originale).\nL'anime si dimostrava pi\u00f9 rispettoso della fonte. La trama si focalizzava in particolare sui seguenti personaggi: Pyron (e gli Huitzil a lui sottoposti), Demitri, Morrigan e Donovan con la piccola Anita.\nIn particolare quest'ultimo, un cacciatore di Darkstalkers pur essendo lui stesso met\u00e0 creatura delle tenebre, potrebbe essere considerato il vero protagonista della serie.\nIn Italia quest'ultima serie \u00e8 stata pubblicata dalla \"Dynamic Italia\" (ora Dynit) sotto forma di 4 VHS, e ripubblicata dalla Shin Vision in versione \"Collector's Edition\": 4 DVD con alcuni extra e migliorie.\nFumetti.\nMolti fumetti sui Darkstalkers sono stati pubblicati in Giappone, ma in rarissimi casi questi giungono fino in Occidente. Un esempio sono i sei numeri basati sugli OAV (vedi sopra), tradotti e distribuiti dalla Viz Communications negli Stati Uniti nel 1998. Essi furono raccolti in un unico volume.\nNel 2004 la UDON Comics acquis\u00ec dalla Capcom i diritti per realizzare un fumetto sulla serie, che prosegu\u00ec per sei numeri prima che la casa editrice entrasse in un \"periodo di pausa\". Il fumetto \u00e8 stato tradotto in italiano e distribuito da Italycomics: il primo volume \u00e8 uscito alla fine del 2005 e raccoglie tutte le sei uscite USA."}
{"id": "683695", "revid": "5695", "url": "https://it.wikipedia.org/wiki?curid=683695", "title": "Sci alpino paralimpico", "text": "Lo sci alpino paralimpico \u00e8 la variante dello sci alpino praticata da atleti con disabilit\u00e0 fisiche o visive. L'attrezzatura \u00e8 adattata all'abilit\u00e0 funzionale dello sportivo, che pu\u00f2 utilizzare normali sci, una slitta montata su monosci, stabilizzatori o protesi ortopediche a seconda dei casi. Le persone affette da cecit\u00e0 o ipovisione possono sciare accompagnate da una guida che li precede sulla pista dando loro indicazioni vocali sul percorso da seguire.\nL'attivit\u00e0 agonistica internazionale \u00e8 organizzata dal Comitato Paralimpico Internazionale. Per le principali competizioni vale il regolamento della Federazione Internazionale Sci (FIS) integrato da apposite disposizioni dettate dall'IPASC. Si disputano gare in tutte le specialit\u00e0 alpine (discesa libera, supergigante, slalom gigante, slalom speciale, combinata/supercombinata). Gli sciatori sono divisi in categorie in base al tipo e al grado di disabilit\u00e0.\nCategorie.\nLa classificazione utilizzata dal Comitato Paralimpico Internazionale distingue gli sciatori alpini in tre gruppi principali in base al tipo di disabilit\u00e0, con un'ulteriore suddivisione per grado di disabilit\u00e0. A livello agonistico, il grado di disabilit\u00e0 \u00e8 determinato da appositi classificatori sportivi autorizzati. A parit\u00e0 di classificazione, in gara vince il concorrente che ha fatto segnare il minor tempo senza aver saltato nessuna porta. Se in qualche categoria ci sono pochi partecipanti, gli organizzatori possono decidere di accorparle; in questo caso i tempi vengono mediati con un fattore di conversione per tenere conto della diversa classificazione dei concorrenti.\nDisabili visivi.\nI disabili visivi (spesso identificati con l'espressione inglese \"visually impaired\") si articolano in tre gruppi:\nI disabili visivi utilizzano la normale attrezzatura da sci e gareggiano accompagnati da una guida. Per i ciechi totali \u00e8 previsto il collegamento tramite interfono o l'uso di un megafono. Per gli ipovedenti pu\u00f2 essere sufficiente la sola presenza fisica della guida, senza dotazioni speciali.\nIn piedi.\nGli atleti disabili che sciano in piedi (spesso identificati con l'espressione inglese \"standing\"), con o senza stabilizzatori, si articolano in sette gruppi:\nNel gruppo \"in piedi\" sono quindi compresi gli sciatori con disabilit\u00e0 fisiche che sono in grado di reggersi almeno su una gamba, anche con l'uso di protesi. Le persone con disabilit\u00e0 agli arti superiori sciano senza bastoncini, o con un bastoncino solo. Quelle con disabilit\u00e0 agli arti inferiori possono usare due sci, ricorrendo a protesi, oppure su uno sci solo sostituendo i normali bastoncini con degli stabilizzatori, che al posto della punta hanno un piccolo sci e aiutano a mantenere l'equilibrio.\nSeduti.\nGli atleti disabili che sciano seduti (spesso identificati con l'espressione inglese \"sitting\") si articolano in tre gruppi:\nNel gruppo \"seduti\" sono compresi gli sciatori che, a causa di paraplegia o doppia amputazione, non sono in grado di reggersi. Al posto degli sci, usano un attrezzo chiamato monosci (\"mono-ski\" o \"sit-ski\"), costituito da un sedile montato su uno sci e dotato di sospensioni e apposite imbragature. Al posto dei bastoncini usano gli stabilizzatori.\nStoria.\nLa pratica dello sci alpino da parte di persone disabili inizi\u00f2 a diffondersi dopo la Seconda guerra mondiale; furono soprattutto gli invalidi di guerra, soldati e civili, che cercarono di tornare a sciare, . La prima competizione documentata per sciatori disabili si tenne nel 1948 a Bad Gastein e cont\u00f2 diciassette partecipanti.\nUn notevole impulso avvenne durante gli anni 1970. Con l'introduzione dei monosci lo sci alpino divent\u00f2 praticabile anche dai paraplegici e dalle altre persone in carrozzina. Nel 1976 si svolsero i I Giochi paralimpici invernali, a \u00d6rnsk\u00f6ldsvik in Svezia. In quell'edizione si svolsero gare maschili e femminili di slalom gigante e slalom speciale per le categorie in piedi e disabili visivi. Nel 1982 vennero disputati a Les Diablerets, in Svizzera, i primi Campionati mondiali di sci alpino paralimpico; da allora la manifestazione si ripete a cadenza quadriennale. A la discesa libera venne aggiunta al programma paralimpico; a fu la volta del supergigante. La categoria seduti, presente solo a livello dimostrativo nel 1984, fu inserita nelle gare da medaglia a ."}
{"id": "683697", "revid": "1573940", "url": "https://it.wikipedia.org/wiki?curid=683697", "title": "Torre dei Donati", "text": "La torre dei Donati \u00e8 una delle antiche torri del centro storico di Firenze, situata in via del Corso ai numeri 31-33 rosso.\nQuesta torre ha la classica pianta quadrangolare inserita nella cortina degli edifici lungo la strada. Si distingue per il filaretto in pietra a vista e per alcuni elementi tipici delle case-torri come le buche pontaie, dove anticamente si inserivano le travi in legno che costituivano le impalcature.\nSulla torre \u00e8 posta una lapide dantesca che ricorda la fine di Corso Donati. Nelle vicinanze esistono altre torri della potente famiglia Donati, come le cosiddette torri di Corso Donati, ma nella stessa zona sono anche presenti le torri dei Cerchi, la famiglia rivale dei Donati. Fu proprio l'invidia per chi avesse la torre pi\u00f9 alta ad accendere la rivalit\u00e0 tra le due famiglie che sfoci\u00f2 nelle sanguinose lotte tra guelfi bianchi e neri, cantate da Dante Alighieri nella Divina Commedia.\nProprio alla famiglia Alighieri appartennero alcune case che si trovano sul cortile su cui prospetta il retro della torre dei Donati.\nPer dividere fisicamente le case dei Cerchi da quelle dei Donati, quando le lotte tra le fazioni si fecero pi\u00f9 aspre arrivando a minacciare di sfondare le mura nella notte per assalire i vicini tanto odiati, il comune decise il taglio di un vicolo-cuscinetto, il cosiddetto \"vicolo dello scandalo\", che ancora oggi si apre pochi edifici a destra della Torre dei Donati. Il suo sinuoso serpeggiare in strettissimi passaggi spesso coperti da archi e volte pu\u00f2 dare un'idea di come fosse contorta l'urbanistica medievale nella cerchia antica di Firenze."}
{"id": "683700", "revid": "1181", "url": "https://it.wikipedia.org/wiki?curid=683700", "title": "Profilato", "text": ""}
{"id": "683703", "revid": "767487", "url": "https://it.wikipedia.org/wiki?curid=683703", "title": "Britny Fox (album)", "text": "Britny Fox \u00e8 il primo album dei Britny Fox, uscito il 10 giugno 1988 per l'Etichetta Columbia Records.\nIl disco.\nIl debut album omonimo, riusc\u00ec a ottenere il disco d'oro per le vendite negli USA, grazie alle canzoni melodiche ed orecchiabili in stile pop metal, all'alternanza della voce roca/pulita di Dizzy Dean Davidson e ad un graffiante guitar work. Tra i classici, la travolgente opener \"\"Girschool\" e l'incalzante \"Long Way To Love\" (i cui singoli e videoclip fecero conoscere la band ai pi\u00f9), la romantica ballad \"Save The Weak\", la graffiante \"Fun In Texas\" e la ottima cover degli Slade, \"Gudbye T'Jane\"\"."}
{"id": "683716", "revid": "40815", "url": "https://it.wikipedia.org/wiki?curid=683716", "title": "Anita Caprioli", "text": "Biografia.\nStudia recitazione a Milano con l'argentino Raoul Manso e a Roma per diversi anni frequenta i laboratori di Beatrice Bracco; nel 1991 a Londra partecipa ad alcuni workshop con la direzione di Andrea Brooks. Tra il 1988 ed il 1997 lavora in teatro nel \"Cerchio di gesso del Caucaso\", ne \"La locandiera\", regia di Andrea Brooks, e ne \"Il berretto a sonagli\", regia di Andrea Taddei.\nNel 1997 appare per la prima volta sugli schermi cinematografici con il film \"Tutti gi\u00f9 per terra\" di Davide Ferrario. Si fa notare poi nel complesso ruolo di Rita Squeglia nel film di Luciano Odorisio, \"Senza movente\" (1999). Nel 2000 \u00e8 Mara in \"Denti\", regia di Gabriele Salvatores. Nel 2001 interpreta il ruolo di Ancilla in \"Vajont\" di Renzo Martinelli, a fianco di Daniel Auteuil e Michel Serrault; nello stesso anno interpreta il ruolo di Dolores nel film di Marco Ponti, \"Santa Maradona\", e, nel 2002, recita insieme ad Alessio Boni nel film drammatico per la TV \"L'altra donna\", per la regia di Anna Negri.\nSuccessivamente, sotto la direzione di Carlo Verdone, gira la commedia \"Ma che colpa abbiamo noi\" (2003) e, diretta da Giovanni Veronesi, ha un ruolo in \"Manuale d'amore\" (2005). Nel 2004 interpreta il personaggio di Catherine nella miniserie tv \"Cime tempestose\", tratto dall'omonimo romanzo di Emily Bront\u00eb, e l'anno seguente \u00e8 protagonista\u00a0\u2013 nel ruolo di Francesca\u00a0\u2013 nel film \"Onde\", regia di Francesco Fei, Adriana Cutolo ne \"La guerra di Mario\", diretto da Antonio Capuano, e Anna in \"Cielo e terra\" di Luca Mazzieri. Sempre nel 2005, interpreta la fiction in 2 puntate \"Sacco e Vanzetti\" di Fabrizio Costa.\nNel 2006 \u00e8 la protagonista del film \"Per non dimenticarti\", regia di Mariantonia Avati, e del film di Eugenio Cappuccio \"Uno su due\". L'anno successivo \u00e8 interprete in \"Non pensarci\", regia di Gianni Zanasi, con Valerio Mastandrea e Giuseppe Battiston, presentato in anteprima alla Mostra di Venezia, e de \"I demoni di San Pietroburgo\", regia di Giuliano Montaldo.\nNel 2008 recita a fianco di Claudio Bisio nel film \"Si pu\u00f2 fare\", diretto da Giulio Manfredonia. Nel 2011 recita nel film \"Immaturi\" e nello stesso anno entra a far parte del cast di \"Tutti pazzi per amore 3\" nel ruolo di Eva, amica lesbica della protagonista Laura. Nel 2012 esce al cinema il sequel di \"Immaturi\": \"Immaturi - Il viaggio\", dove riprende il ruolo di Eleonora.\nNel 2012 riceve una candidatura ai David di Donatello come migliore attrice non protagonista.\nVita privata.\nNel giugno 2016 ha una figlia, nata dalla relazione con l'attore Daniele Pecci."}
{"id": "683719", "revid": "1776051", "url": "https://it.wikipedia.org/wiki?curid=683719", "title": "Boys in Heat", "text": "Boys In Heat \u00e8 il secondo album dei Britny Fox, uscito l'11 ottobre 1989 per l'Etichetta Columbia Records.\nL'album venne ristampato nel marzo 2004 per la CBS/Bad Reputation con l'aggiunta di 3 bonus tracks: \"\"Girlschool\" e \"Long Way To Love\" tratte dal debut album \"Britny Fox\" (1988), seguite da \"Livin' On The Edge\"\", un brano inedito con cui parteciparono alla colonna sonora del film \"Aquile d'Attacco\" (titolo originale \"Iron Eagle 2\") del 1988.\nIl disco.\nLe sonorit\u00e0 del quartetto non cambiano, e la band prosegue per la sua strada producendo un ulteriore valido esempio di hair metal, concedendo forse qualcosa in pi\u00f9 alle classifiche americane.\nSar\u00e0 la ballata \"\"Dream On\" (per la quale verr\u00e0 realizzato anche un videoclip) e la trascinante \u201cStanding in the Shadows\u201d (pubblicata come primo singolo) a dare la giusta spinta nelle classifiche di vendita.\nDa ques'album, il gruppo decide di dare un taglio all'immagine glamour raffinata degli inizi, basata su lussuose giacche e camicie di pizzo, che potevano ricordare i Cinderella (idea proposta da Davidson per onorare le nobili origini gallesi della sua famiglia) in favore di un look pi\u00f9 sobrio, diretto e vicino alle mode sleaze glam del momento. Nonostante ci\u00f2, il sound del quartetto prosegue per la stessa strada. Michael Kelly Smith disse: \"L'intento nel produrre questo album, fu quello di conservare il sound del precedente lavoro, ma allo stesso tempo trattare temi pi\u00f9 maturi ed emozionali. Riuscimmo a fare tutto ci\u00f2 grazie anche all'aiuto del nostro produttore Neil Kernon\"\".\nTracce.\nTracce Bonus aggiunte nella ristampa del 2004"}
{"id": "683721", "revid": "306856", "url": "https://it.wikipedia.org/wiki?curid=683721", "title": "Prato alla Drava", "text": "Prato alla Drava (\"Winnebach\" in tedesco) \u00e8 una frazione del comune di San Candido (ted. \"Innichen\"), nella provincia autonoma di Bolzano. Fino al 1928, comune autonomo, come Versciaco (ted. \"Vierschach\").\nGeografia fisica.\nEsso \u00e8 l'ultimo paese italiano, presso il confine con l'Austria, nell'Alta Val Pusteria, ad un'altitudine di 1188 m s.l.m. Con il nome Pusteria si intende sia la valle del fiume Rienza, tributario dell'Isarco, sia l'alta valle della Drava, affluente del Danubio e appunto Prato Drava si trova sulla Drava, alla confluenza di un piccolo rio che in passato devast\u00f2 il paese con ripetute alluvioni.\nOrigini del nome.\nIl nome della localit\u00e0 \u00e8 attestato la prima volta nel 1242 quale \"Windebach\", nel 1255 quale \"Winnebach\" e nel 1299 quale \"Winnenpach\" ed \u00e8 composto dal verbo alto tedesco medio \"winnen\" (scatenarsi) e dal suffisso tedesco \"bach\" (torrente), significa cio\u00e8 \"torrente scatenato\". Il nome italiano \u00e8 stato adottato in epoca fascista nel 1923 su proposta di Ettore Tolomei.\nStoria.\nCon il nome in lingua tedesca, Winnebach \u00e8 espressamente nominata nel Trattato di pace di Saint Germain per la determinazione della linea di confine:\nData la sua posizione di confine, la citt\u00e0 venne adibita ai tempi di Mussolini, ad una funzione ritardante, nel caso in cui Hitler avesse voluto invadere l'Italia da l\u00ec. Furono quindi costruiti numerosi bunker sulle cime di confine pi\u00f9 alte, ma anche nel paese, dove ancora oggi \u00e8 visibile un fossato anticarro, a forma di \"Y\" che taglia il paese. Queste opere fortificate facevano parte dello sbarramento Prato Drava del Vallo Alpino in Alto Adige. In posizione maggiormente arretrata si trova la sede del distaccamento della Milizia Confinaria, facente parte della Milizia Volontaria per la Sicurezza Nazionale (MVSN).\n\u00c8 in corso la realizzazione, insieme a Versciaco, di un impianto di teleriscaldamento, alimentato con la biomassa di recupero delle locali segherie.\nMonumenti e luoghi d'interesse.\nArchitetture religiose.\nChiesa parrocchiale di San Nicol\u00f2.\nLa chiesetta sorge sopra una collinetta, ed \u00e8 circondata da un piccolo cimitero. La collinetta \u00e8 raggiungibile attraverso una Via Crucis, le cui cappelle contengono statue lignee, nel tipico stile.\nLa chiesa \u00e8 originaria del XII secolo, ampliata in stile gotico nel XVI secolo e resa barocca all'interno grazie alla maggiore disponibilit\u00e0 economica del tempo.\nCappella di Loreto.\nLa sua origine \u00e8 dovuta a Johann Klettenhammer, oste del paese, che di ritorno da un pellegrinaggio a Loreto, riportava una copia di quella chiesa. Da qui ne fece costruire una copia accanto a casa sua, nello stile e nella forma della cappella delle Grazie. La sua costruzione si ebbe nel 1650. Nel 1761, la chiesa fu investita dai detriti dei due torrenti (\"Mittereggerbach\" e \"M\u00fchlbach\") tanto che dovette essere rialzata. Nel 1719, 1755, 1763, 1882 e infine nel 1965 si accumularono sempre dei grossi detriti accanto alla cappella, ma senza mai distruggere la cappella. Questo \u00e8 considerato dai pi\u00f9 devoti come un miracolo.\nL'affresco esterno rappresenta il leggendario trasporto della santa Casa a Loreto.\nFino al 1870, accanto a questa cappella, sorgeva lo storico albergo \"Klettenheim (Klettenham)\", che fu demolito per far spazio alla linea ferroviaria. Per i locali, il nome di questa cappella \u00e8 \"Klettenhammerkirchl\".\nInfrastrutture e trasporti.\nPrato alla Drava ha una propria stazione ferroviaria - ora chiusa al traffico - sulla linea internazionale San Candido-(Lienz)-Maribor, linea gestita dalle ferrovie federali austriache anche nel tratto in territorio italiano. In passato la stazione era stata disabilitata per problemi di controllo doganale. Realizzata l'Unione europea e venuti meno i motivi della chiusura della stazione, non si \u00e8 tuttavia provveduto a ripristinarla.\nAnche i servizi autobus nel tratto italiano e in quello austriaco sono stati per molti anni completamente separati. Solo dal 2008 vi \u00e8 un servizio pubblico di autobus tra San Candido e Sillian.\nPer il paesino passa la pista ciclabile Dobbiaco - Lienz che da Dobbiaco porta a Lienz e parte anche la \"Jakobsweg\", ovvero un tratto del Cammino di Santiago di Compostela."}
{"id": "683723", "revid": "11959", "url": "https://it.wikipedia.org/wiki?curid=683723", "title": "Omar Hassan Ahmed al-Beshir", "text": ""}
{"id": "683729", "revid": "599013", "url": "https://it.wikipedia.org/wiki?curid=683729", "title": "Giuseppe Azzini", "text": "Carriera.\nCorse per le pi\u00f9 grandi squadre italiane dell'epoca, come la Legnano, la Bianchi, la Stucchi e la Maino. Da dilettante fu campione italiano nel 1911. Si distinse soprattutto come passista e fu gregario di Costante Girardengo. Partecip\u00f2 a sei edizioni del Giro d'Italia tra il 1913 ed il 1922, vincendo quattro tappe. Mor\u00ec di tisi a soli 34 anni."}
{"id": "683730", "revid": "767487", "url": "https://it.wikipedia.org/wiki?curid=683730", "title": "Bite Down Hard", "text": "Bite Down Hard \u00e8 il terzo album dei Britny Fox, uscito nel novembre 1991 per l'Etichetta Eastwest Records.\nL'album venne ri-realizzato il 17 gennaio 2006 per la Wounded Bird Records.\nIl disco.\nDopo l'abbandono del frontman Dean Davidson, la band cerc\u00f2 a tutti i costi di continuare il progetto, che in precedenza aveva fatto guadagnare fama e fortuna alla band di Philadelphia. Mentre quindi Davidson former\u00e0 i Blackeyed Susan per dare sfogo alle sue esigenze che col tempo divennero pi\u00f9 colte e \"blueseggianti\", i Britny Fox alla ricerca di un nuovo dotato singer, si rivolsero a John Corabi, all'epoca fontman dei The Scream. Corabi non accett\u00f2 per\u00f2 la proposta, e dopo aver a lungo cercato, si imbatterono in Tommy Paris. Certo il periodo non era dei migliori con l'ondata grunge alle porte, ma la band assetata di successo tent\u00f2 disperatamente di risollevare la loro breve popolarit\u00e0, dovuta soprattutto al debut, ma perch\u00e9 no, anche al seguito. Il passo pi\u00f9 grande, fu quello di sostituire Davidson nel songwriting, nel quale quest'ultimo si era rivelato in precedenza un maestro. \"Dizzy\" Dean infatti era il principale contributore di tutti i brani del gruppo, con qualche rara ed occasionale partecipazione di Smith ed il defunto Destra (per un totale di quattro brani scritti con la collaborazione di questi). In sua assenza sorprendentemente il quartetto riusc\u00ec a comporre un ottimo album, magari con sonorit\u00e0 meno \"vellutate\" ed anzi pi\u00f9 grezze ed aggressive, ma in ogni caso degno dei suoi predecessori. Malgrado l'album si presentasse stilisticamente competitivo, anche nel songwriting, alla sua pubblicazione pass\u00f2 inosservato, forse anche a causa del pregiudizio sull'assenza di Davidson, che prima di quel momento era stato il solo ed unico leader e fondatore della band, ma soprattutto a causa del cambio di tendenze musicali capeggiate dal dirompente fenomeno grunge. Nonostante sia stato l'album pi\u00f9 ignorato della band, fu l'unico che presentava delle partecipazioni straordinarie: il chitarrista di Ozzy Osbourne Zakk Wylde nel incendiario brano d'apertura \"\"Six Guns Loaded\", ed il batterista dei Poison Rikki Rockett nella cover dei The Sensational Alex Harvey Band \"Midnight Moses\"\". Fra gli album pi\u00f9 sottovalutati del quartetto, \"Bite Down Hard\", prodotto da John Purdell e Duane Baron, riusc\u00ec nell'intento di conquistare l'ascoltatore, ma le tendenze ormai in fase di cambiamento, non lasciarono pi\u00f9 posto al hard &amp; heavy anni 80. Probabilmente, se il disco fosse uscito un paio d'anni prima, avrebbe avuto pi\u00f9 esiti, ma rimane in ogni caso un disco da non sottovalutare e da non lasciare nel dimenticatoio."}
{"id": "683737", "revid": "1543377", "url": "https://it.wikipedia.org/wiki?curid=683737", "title": "C1 Cup", "text": "La C1 Cup \u00e8 una serie automobilistica monomarca per vetture Citro\u00ebn C1 che \u00e8 stata disputata dal 2006 al 2008. Il campionato si svolgeva in Italia e l'organizzazione della serie era curata dalla \"Peroni Promotion\".\nIl campionato si svolgeva nel periodo tipico per le competizioni automobilistiche europee, da inizio primavera ad inizio autunno. La stagione inaugurale \u00e8 stata composta da sette eventi ed \u00e8 iniziata il 23 aprile 2006 all'Autodromo Riccardo Paletti di Varano de' Melegari ed \u00e8 terminata il 22 ottobre 2006 all'Autodromo di Vallelunga, con la vittoria finale di Carlo Casillo davanti a Francesco Savoia e Maurizio Miconi.\nLa seconda edizione ha visto una nuova affermazione di Casillo, che si \u00e8 imposto superando Enrico Fulgenzi e Francesco Savoia.\nLa terza edizione \u00e8 stata vinta dal reggiano Alex Campani vincitore di sei gare su otto, seconda assoluta la napoletana Rossana Ammirati che ha vinto la seconda e l'ultima gara della serie.\nNel 2009 il campionato \u00e8 stato soppresso e le vetture che ne facevano parte sono state in parte riciclate sia nelle gare di velocit\u00e0 in salita (una delle quali, pilotata dal diversamente abile Luca Donateo, ha vinto il titolo nazionale della E1 1150) sia in quelle su pista.\nLe vetture erano derivate dalla versione di serie della piccola auto francese ed erano modificate e vendute da una societ\u00e0 collegata all'organizzatore.\nLe Citro\u00ebn C1 utilizzate nel campionato avevano un motore di 1000 cm\u00b3 e montavano gomme scanalate. L'intervento da parte dei team sulle auto era limitato per regolamento a pochi interventi d'assetto. Non era possibile modificare ulteriormente il motore, il cambio e la centralina.\nFormato delle gare.\nI piloti usufruivano di un turno di prove libere da 30 minuti in ogni fine settimana di gare mentre le prove di qualificazione erano disputate in un unico turno di 30 minuti contando soltanto il miglior tempo fatto segnare da ciascun pilota.\nLa gara si svolgeva sulla durata di 25 o 30 minuti e il sistema di punteggi della C1 Cup premiava i primi venti classificati nella gara.\nNel 2007 sono stati assegnati due punti all'autore della pole position e due all'autore del giro pi\u00f9 veloce in gara; questi punteggi sono stati dimezzati l'anno successivo.\nFormato del campionato.\nLa C1 Cup assegnava per ogni campionato cinque titoli.\nLe classifiche Under 25, Over 40 e Lady erano calcolate formando per ogni gara una classifica in base alla quale i piloti classificati (cio\u00e8 non considerati ritirati) prendevano punti con lo stesso sistema utilizzato per l'assoluta.\nLa classifica delle Scuderie si calcolava sommando i punti in campionato dei piloti appartenenti ad una stessa scuderia.\nAlbo d'oro.\nStagione 2006.\nLa stagione inaugurale della C1 Cup \u00e8 stata articolata in sette gare.\nAd aggiudicarsi il campionato \u00e8 stato il pilota campano Carlo Casillo che, ottenendo due vittorie e sei podi su sette gare, \u00e8 riuscito ad avere la meglio su Francesco Savoia e Maurizio Miconi, gli avversari che si sono dimostrati pi\u00f9 agguerriti nel corso della stagione. Casillo, Miconi e Savoia hanno vinto due gare ciascuno, ma a fare la differenza \u00e8 stata la costanza nei piazzamenti mostrata da Casillo. Andrea Antonini \u00e8 stato l'unico a rompere l'egemonia dei tre, imponendosi all'Autodromo Nazionale di Monza.\nAnche se Francesco Savoia \u00e8 stato complessivamente il pilota pi\u00f9 veloce e costante tra i giovani, il sistema di punteggio ha permesso a Paolo Gnerro e Andrea Gagliardini di inserirsi nella lotta per il titolo. Alla vigilia dell'ultima gara, Savoia aveva un solo punto di vantaggio su Gnerro, che \u00e8 per\u00f2 riuscito a difendere senza problemi.\nCarlo Casillo ha dominato la classifica riservata agli Over 40, vincendo sei gare su sette e piazzandosi al secondo posto nell'appuntamento inaugurale di Varano. Al secondo posto si \u00e8 classificato Giorgio Leporati, al terzo Maurizio Serratore.\nLa toscana Laura Cagnoni si \u00e8 aggiudicata la classifica riservata alle donne vincendo quattro gare. In classifica ha preceduto le altre due donne impegnate nel trofeo, Lucia Francucci e Laura Polidori. Adria \u00e8 per\u00f2 rimasta una pista stregata per Cagnoni; infatti nell'appuntamento di giugno si \u00e8 imposta Polidori, e a settembre Francucci. Curiosamente, nessuna Lady ha preso parte all'appuntamento finale di Vallelunga, nonostante la lotta per il titolo fosse in teoria ancora aperta.\nIl campionato Scuderie \u00e8 vissuto sulla lotta tra lo Star Team (piloti: Miconi, Antonini, Polidori) e la Scuderia La Torre (che schierava 5-8 piloti). A spuntarla \u00e8 stata la Scuderia La Torre, che ha mantenuto un vantaggio di soli due punti nell'ultimo appuntamento di Vallelunga. Al terzo posto si \u00e8 piazzato il Cutolo Racing, che schierava il solo Carlo Casillo. Nonostante l'handicap di avere un solo pilota, il team ha chiuso a soli 43 punti dalla vetta.\nStagione 2007.\nAnche la seconda edizione \u00e8 stata articolata in sette gare.\nCos\u00ec come nella stagione precedente, il campionato \u00e8 stato vinto da Carlo Casillo. Il pilota di San Giuseppe Vesuviano ha ripetuto il record di sei podi ottenuto nel 2006, impreziosendo il suo ruolino di marcia con una vittoria nella prima gara di Vallelunga e quattro pole position. La sua costanza di rendimento gli ha consentito di confermarsi campione con una gara d'anticipo, in occasione della gara di Varano. Casillo si \u00e8 dovuto guardare da diversi avversari nel corso di questa stagione: in un primo momento il suo antagonista \u00e8 stato il romano Andrea Gagliardini che, avendo vinto le prime tre gare della stagione, sembrava il logico favorito. Il giovane avversario per\u00f2 non ha saputo reggere la pressione, ed \u00e8 uscito dalla lotta per il titolo per una squalifica rimediata nella prima gara a Vallelunga per comportamento antisportivo ed un ritiro dovuto ad un contatto con lo stesso Casillo a Misano. In seguito a quest'ultimo episodio, Gagliardini ha abbandonato il campionato. Sono cos\u00ec ritornati in auge il marchigiano Enrico Fulgenzi, vincitore a Misano e il pugliese Francesco Savoia, vincitore a Varano e gi\u00e0 vice-campione 2006. Entrambi per\u00f2 avevano collezionato un ritiro nel corso della stagione, e non sono riusciti a contendere il titolo al loro pi\u00f9 esperto rivale. L'unico altro pilota a vincere \u00e8 stato il giovanissimo Alex Campani, che si \u00e8 imposto nella gara finale di Vallelunga. Alla fine i piloti hanno chiuso in quest'ordine, con Daniele Saggese a completare la top 5 e Gagliardini in sesta posizione.\nCos\u00ec come nella classifica assoluta, il dominatore della prima parte di stagione \u00e8 stato Andrea Gagliardini. In seguito alla sua disastrosa seconda parte di stagione, il titolo \u00e8 stato conteso da Enrico Fulgenzi e Francesco Savoia. I due si sono presentati con un solo punto di differenza all'ultima gara, che \u00e8 stato sufficiente a Fulgenzi per assicurarsi il titolo, succedendo allo stesso Savoia. Curiosamente, l'anno prima Savoia era riuscito a difendere un uguale margine di vantaggio dagli attacchi di Paolo Gnerro.\nCarlo Casillo \u00e8 stato l'assoluto dominatore della classifica Over 40, mai apparsa in discussione. Il campano ha vinto tutte e sette le gare in programma, faticando solo nell'appuntamento di Misano in seguito al gi\u00e0 citato incidente con Gagliardini. Dietro di lui si \u00e8 scatenata una bella lotta tra Giuseppe Alvise Troja e Giorgio Leporati, conclusasi in favore del siciliano Troja per un solo punto, all'ultima gara di Vallelunga.\nLa classifica Lady \u00e8 stata molto meno combattuta rispetto al 2006. Infatti solo una donna, la sedicenne Francesca Linossi \u00e8 scesa in pista, peraltro solo in due appuntamenti, ad Adria e Varano. Per questo, ha vinto senza problemi il titolo.\nIl campionato Scuderie \u00e8 stato vinto dalla Scuderia Costa Ovest, che schierava Fulgenzi, Saggese e altri 3-4 piloti. Alle spalle della scuderia toscana si \u00e8 piazzata la Cutolo Racing che \u00e8 stata penalizzata dall'aver schierato il solo Casillo in tre appuntamenti. A completare il podio la Play Racing, che aveva in Savoia la sua punta di diamante e ha schierato in media 3 piloti a gara.\nStagione 2008.\nLa terza edizione della C1 Cup si \u00e8 articolata su 8 gare.\nIl regolamento sportivo ha sub\u00ecto due importanti variazioni: il dimezzamento dei bonus per pole position e giro pi\u00f9 veloce, che passano da due punti a un punto e l'abolizione della categoria Over 40, rimpiazzata dalla categoria Gentlemen, che comprende tutti i piloti con pi\u00f9 di 25 anni di et\u00e0. Sul fronte tecnico, le maggiori novit\u00e0 riguardano la liberalizzazione di alcune regolazioni degli ammortizzatori e una maggiore tolleranza per l'angolo del camber.\nAl termine della stagione sono risultati vincitori:"}
{"id": "683738", "revid": "1494169", "url": "https://it.wikipedia.org/wiki?curid=683738", "title": "Anfitrione (disambigua)", "text": ""}
{"id": "683741", "revid": "1181", "url": "https://it.wikipedia.org/wiki?curid=683741", "title": "Profilati in acciaio", "text": ""}
{"id": "683743", "revid": "1181", "url": "https://it.wikipedia.org/wiki?curid=683743", "title": "Profilato in acciaio", "text": ""}
{"id": "683744", "revid": "125265210", "url": "https://it.wikipedia.org/wiki?curid=683744", "title": "Battaglia di Las Navas de Tolosa", "text": "La battaglia di Las Navas de Tolosa, ovvero la battaglia di al-\u02bfUq\u0101b (, ossia \"battaglia dell'Aquila\"), fu la battaglia avvenuta nel 1212, tra ispanici e l'esercito almohade (berbero-arabo maghrebino e andaluso, con quote non indifferenti di mercenari turchi, turkmeni e curdi), nella quale quest'ultimo fu sconfitto dalle forze riunite dei cristiani della penisola iberica.\nNel 1212 Navarra, Aragona, Castiglia e Portogallo, appoggiate da gruppi di cavalieri provenienti da tutto l'occidente, unirono le forze vincendo la battaglia che avrebbe dato una svolta decisiva alla \"Reconquista\". Dopo la sconfitta in questa battaglia inizier\u00e0 il declino della dinastia almohade.\nLa battaglia.\nLo scontro costitu\u00ec la rivincita della clamorosa sconfitta patita dai cristiani spagnoli 17 anni prima nella battaglia di Alarcos/al-Arak del 19 luglio 1195 ad opera del terzo sovrano almohade Abu Ya'qub Yusuf II.\nIndispensabile per la vittoria fu il superamento delle endemiche contrapposizioni fra i sovrani cristiani spagnoli e fu infatti quando un accordo leg\u00f2 solidalmente tra loro il re di Navarra Sancho VII il Forte e Pietro II d'Aragona che le basi della vittoria si poterono dire finalmente gettate, malgrado all'accordo restasse inizialmente estraneo Alfonso IX di Le\u00f3n. Grande importanza per l'esito della battaglia fu l'azione diplomatica condotta dall'Arcivescovo di Toledo Rodrigo Jim\u00e9nez de Rada. All'alleanza garantirono la loro partecipazione anche Alfonso II del Portogallo e i cavalieri \u00c1lvaro N\u00fa\u00f1ez de Lara, Diego L\u00f3pez de Haro e Lope D\u00edaz, mentre papa Innocenzo III garant\u00ec all'impresa lo \"status\" di Crociata.\nAll'alleanza presero parte anche Franchi, con alcuni vescovi, e l'Ordine dei templari.\nGli Almohadi erano, dopo la morte di Ya\u02bfq\u016bb al-Mans\u016br il 22 gennaio 1199, in preda a una crisi dinastica, visto che nuovo Califfo divenne il diciassettenne figlio del defunto, il vanesio Muhammad al-Nasir, attorniato dai suoi zii abbastanza incompetenti.\nLa battaglia fu preceduta da incursioni lanciate da Alfonso VIII di Castiglia nelle provincie di Murcia e Ja\u00e9n e il giovane califfo accett\u00f2 lo scontro che invece gli sconsigliava \u02bfAbd al-W\u0101hid b. Ab\u012b \u1e24af\u1e63 il governatore dell'Ifriqiya per conto degli Almohadi ed eponimo della futura dinastia degli Hafsidi.\nI sovrani cristiani di Castiglia, Navarra e Aragona presero nel giugno 1212 Calatrava, il cui governatore fu giustiziato poco pi\u00f9 tardi da Muhammad al-N\u0101sir cui egli aveva voluto portare la notizia. Ci\u00f2 provoc\u00f2 l'astensione dai futuri combattimenti della maggior parte dei musulmani di al-Andalus, che trovarono ingiustificata e insensata tale condanna.\nGli Almohadi replicarono assediando la fortezza di Salvatierra (base dell'ordine di Calatrava), conquistandola, per proseguire su quello che sarebbe stato di l\u00ec a poco il teatro della battaglia.\nAl corpo centrale almohade facevano da ali i volontari (\"mutawwa\u02bfa\" ) sulla sinistra e gli andalusi comunque rimasti nell'esercito islamico sulla destra.\nQuando l'attacco cristiano inizi\u00f2, l'ala sinistra dei volontari respinse i contingenti cristiani che si contrapponevano loro mentre la cavalleria cristiana metteva in fuga gli andalusi, che quasi non combatterono.\nL'urto maggiore si ebbe dunque al centro mentre lentamente anche l'ala sinistra cominciava a cedere alla pressione cristiana. Lo sfondamento fu inevitabile e il califfo sfugg\u00ec a stento alla morte, rifugiandosi a Baeza, nel momento in cui sulla sua guardia personale piomb\u00f2 \u00c1lvaro N\u00fa\u00f1ez de Lara.\nSi dice che la tenda del Califfo fosse stata circondata da catene d'oro, poste a sua difesa ed utilizzate per trattenere la sua graidta del corpo personale, composta di schiavi. La tradizione vuole che l'averle infrante (malgrado la fuga di Muhammad al-Nasir) inorgogl\u00ec a tal punto la Casa di Navarra da indurla a cambiare le proprie armi, raffigurandovi su campo rosso catene dorate con, al centro, un verde smeraldo, preso dal turbante del nemico sconfitto. Sebbene questa origine sia molto probabilmente da far risalire a racconti posteriori (databili intorno al XV secolo), \u00e8 certo che le catene d'oro furono adottate da Sancho come simbolo del Regno di Navarra, oltre che come proprio emblema personale. Come tali, continuarono a comparire nei vessilli del regno pirenaico fino al 1512, anno della sua incorporazione nel Regno di Spagna.\nLa vittoria cristiana fu totale e le perdite musulmane gigantesche. Fra i vincitori i pi\u00f9 importanti caduti furono Pedro Arias (Gran Maestro dell'Ordine di Santiago, morto per le ferite il 3 agosto) e G\u00f3mez Ram\u00edrez dell'Ordine dei Cavalieri templari) e Ruy D\u00edaz (Gran Maestro dell'Ordine di Calatrava).\nDi l\u00ec a poco, a Marrakesh, il califfo moriva il 13 dicembre 1213."}
{"id": "683745", "revid": "767487", "url": "https://it.wikipedia.org/wiki?curid=683745", "title": "Angelo Romero", "text": "Biografia.\nBaritono specializzato nel repertorio rossiniano, debutt\u00f2 nel 1966 ne \"L'Orfeo\" di Monteverdi, ma \u00e8 stato il ruolo di Figaro ne \"Il barbiere di Siviglia\", che interpret\u00f2 pi\u00f9 di 600 volte (di cui 400 in recita), a fare la sua fortuna.\nFavorito dall'aver studiato recitazione (in giovent\u00f9 fu un apprezzato attore di prosa), \u00e8 un attore-cantante capace d'interpretare sia ruoli buffi che drammatici, grazie anche a una voce duttile, che gli ha permesso di passare dal registro leggero a quello drammatico e talvolta a quello di basso buffo.\nNella lunga carriera ha cantato oltre 150 opere, in cui spiccano quelle di Rossini e Donizetti. Tra le interpretazioni pi\u00f9 apprezzate, Figaro ne \"Il barbiere di Siviglia\" e ne \"Le nozze di Figaro\", Malatesta in \"Don Pasquale\", Falstaff, Marcello ne \"La boh\u00e8me\", Belcore e Dulcamara ne \"L'elisir d'amore\", Rodrigo in \"Don Carlo\", Lescaut. \u00c8 stato diretto pi\u00f9 volte da Luchino Visconti.\nDiverse anche le apparizioni in campo cinematografico: Alfio ne \"Il padrino - Parte III\", Figaro ne \"La bambolona\".\nSi \u00e8 dedicato con successo anche alla regia, all'insegnamento del canto e alla pittura."}
{"id": "683747", "revid": "79520", "url": "https://it.wikipedia.org/wiki?curid=683747", "title": "Capitan Comic", "text": ""}
{"id": "683748", "revid": "125614368", "url": "https://it.wikipedia.org/wiki?curid=683748", "title": "Medal of Honor (videogioco 1999)", "text": "Medal of Honor \u00e8 il primo titolo della serie di videogiochi \"Medal of Honor\". \u00c8 stato pubblicato per PlayStation nel novembre del 1999. La trama \u00e8 stata scritta dal regista Steven Spielberg e le musiche dal compositore Michael Giacchino, autore delle colonne sonore delle serie televisive \"Alias\" e \"Lost\".\nModalit\u00e0 di gioco.\nIl giocatore si deve calare nei panni del tenente Jimmy Patterson, un ufficiale dell'OSS, per affrontare una serie di missioni dietro le linee tedesche tra gli anni 1944-1945 durante la seconda guerra mondiale. L'obiettivo \u00e8 quello di completare una serie di missioni articolate in sette livelli per ognuna delle quali viene assegnato un punteggio in base alla prestazione fornita. Se per ogni livello di ogni missione si raggiunge la valutazione massima si ha diritto ad una medaglia alla fine della missione stessa, sbloccando inoltre un trucco.\nIl gioco comprende anche una modalit\u00e0 multiplayer dove i due giocatori si possono affrontare in diversi scenari che ricalcano le ambientazioni delle missioni.\nTrama.\nMissione 1: Rescue the G3 officer.\nJimmy Patterson, appena reclutato dall'OSS, viene paracadutato in Francia dietro le linee nemiche. Il suo compito \u00e8 quello di soccorrere un ufficiale americano precipitato con il suo aereo e recuperare i documenti che portava con s\u00e9.\nMissione 2: Destroy the Mighty Railgun Greta.\nNelle vesti di un ufficiale tedesco, Patterson viene infiltrato in uno scalo ferroviario dietro le linee tedesche. Deve scovare e distruggere un cannone su rotaie che bombarda la Manica e che la RAF non \u00e8 riuscita a distruggere.\nMissione 3: Scuttle Das Boot.\nVerso la fine del luglio 1944, l'OSS scopre che i tedeschi hanno appena finito di costruire un nuovo tipo di U-Boot, pi\u00f9 silenzioso e letale di qualsiasi altro sommergibile tedesco in circolazione. Patterson viene quindi inviato nel cantiere navale da dove l'U-Boot sta per salpare per rubare i progetti del sottomarino e salirvi a bordo. Una volta imbarcato deve aspettare che si sia allontanato abbastanza dalla costa per eliminare l'equipaggio e consegnare l'U-Boot alla nave HMS Belfast.\nMissione 4: Attack on Impenetrable Fort Schmerzen.\nNel settembre 1944, gli alleati hanno ormai liberato la maggior parte della Francia e si apprestano ad invadere la Germania, ma c'\u00e8 ancora un ostacolo sulla loro strada: il Forte Schmerzen. L'OSS invia quindi Patterson in avanscoperta per infiltrarsi nel forte, scoprire cosa succede all'interno e sabotare le difese tedesche.\nMissione 5: The Rjukan Hydro Plant.\nQuesta volta Patterson viene inviato in Norvegia a sabotare l'impianto tedesco di produzione dell'acqua pesante, un elemento fondamentale per la costruzione della bomba atomica.\nMissione 6: Capture the Secret German Treasure.\nDurante la loro ritirata dalla Francia e dal resto d'Europa i tedeschi hanno rubato alcune tra le pi\u00f9 importanti opere d'arte della storia e le hanno nascoste in una miniera di sale vicino Altaussee, in Austria. Dopo averlo scoperto, l'OSS vi invia Patterson per impedire che le SS facciano saltare in aria la miniera con tutte le opere d'arte.\nMissione 7: Destroy the V-2 Rocket.\nNel febbraio del 1945 le V1 e le V2 sono ormai diventate una minaccia per l'Inghilterra. Patterson, per la sua ultima missione, viene quindi inviato a sabotare la fabbrica e gli impianti di lancio di V1 e V2.\nArmi.\nNel gioco sono disponibili alcune tra le armi in uso nella seconda guerra mondiale, quali ad esempio:\nAccoglienza.\nNel 2013 IGN pubblica la lista dei 100 migliori sparatutto in prima persona scelti dai suoi esperti, dove \"Medal of Honor\" risulta al 20\u00ba posto.\nSecondo IGN, \u00abL'impatto che \"Medal of Honor\" ha avuto sui videogiocatori amanti degli sparatutto \u00e8 difficile da constatare. Con una trama scritta da Steven Spielberg e le musiche di Michael Giacchino, il gioco quasi da solo ha dato il via alla pazzesca serie di giochi sparatutto sulla seconda guerra mondiale che caratterizzer\u00e0 il decennio successivo. Una trama profonda, superbamente effettuata, lunghe e interessanti missioni che ricordano GoldenEye e armi realistiche hanno permesso a \"Medal of Honor\" di stare sopra qualsiasi sparatutto in prima persona per la PS1.\u00bb."}
{"id": "683749", "revid": "6923", "url": "https://it.wikipedia.org/wiki?curid=683749", "title": "C1 Cup 2006", "text": ""}
{"id": "683752", "revid": "287204", "url": "https://it.wikipedia.org/wiki?curid=683752", "title": "Enti e organismi italiani con finalit\u00e0 assistenziali", "text": "Gli enti e organismi italiani con finalit\u00e0 assistenziali sono organizzazioni senza fini di lucro \u2014 siano esse pubbliche o private \u2014 di promozione sociale, artistica, culturale, sportiva, e di altri campi delle relazioni umane, che abbiano ricevuto tale riconoscimento dal Ministero dell'Interno.\nTali organizzazioni accedono ad alcuni benefic\u00ee e agevolazioni legali e fiscali; tra di esse, la possibilit\u00e0 per i propri affiliati di godere di biglietti a riduzione per spettacoli musicali, artistici o altre fattispecie coperte ricadenti sotto la tutela della Societ\u00e0 Italiana degli Autori ed Editori nonch\u00e9 l'esenzione dalla licenza d'esercizio per spacci alimentari e di bevande nei locali sociali.\nL'elenco delle organizzazioni riconosciute \u00e8 periodicamente pubblicato e aggiornato dal dipartimento della Pubblica Sicurezza del Ministero dell'Interno."}
{"id": "683756", "revid": "775372", "url": "https://it.wikipedia.org/wiki?curid=683756", "title": "EA Los Angeles", "text": "EA Los Angeles (noto anche come EA LA) \u00e8 una societ\u00e0 di sviluppo di videogiochi fondata originariamente nel 1995 come DreamWorks Interactive LLC, una filiale della DreamWorks SKG.\nNel 2000 la Electronic Arts ha acquisito la societ\u00e0 da DreamWorks SKG e dalla Microsoft (che ne deteneva parte della propriet\u00e0). Nel 2003 si fonde con i Westwood Studios (i creatori originali della serie Command &amp; Conquer) e con la EA Pacific (originariamente chiamata Westwood Pacific) per creare la nuova societ\u00e0 Electronic Arts Los Angeles. Poco dopo parte del personale fuoriuscito dai Westwood Studios a causa della sua chiusura, ha fondato la Petroglyph Games.\nDanger Close Games.\nDanger Close Games \u00e8 un team creato all'interno della EA Los Angeles. Il loro primo progetto \u00e8 stato lo sviluppo della modalit\u00e0 giocatore singolo di Medal of Honor per PlayStation 3, Xbox 360 e Windows..Nel 2012 \u00e8 stato messo in commercio il secondo capitolo della serie Medal of Honor appartenente al filone moderno, ossia , rivelatosi il flop del 2012 e il maggiore tra gli Sparatutto in Prima Persona in generale."}
{"id": "683767", "revid": "767487", "url": "https://it.wikipedia.org/wiki?curid=683767", "title": "Figatelli", "text": "Il figatellu (plurale figatelli, in francese chiamati anche \"figatelle\") \u00e8 una specialit\u00e0 della salumeria corsa.\nCaratteristiche.\nSi tratta di una salsiccia fresca fatta di frattaglie, grasso e fegato di maiale condita con molti spicchi d'aglio, a volte vino rosso e con miscele di spezie la cui composizione varia molto a secondo del produttore.\nUtilizzo.\nPu\u00f2 essere degustata grigliata alla brace, in una salsa con lenticchie o cruda, quando diventa secca con la stagionatura. \u00c8 tradizionalmente accompagnata dalla polenta e dal brocciu in alcune zone.\nSecondo uno studio di due ricercatori di Marsiglia, apparso sul giornale francese \"La Provence\"nel 2009, alcuni casi di epatite E potrebbero essere legati al consumo di figatelli."}
{"id": "683768", "revid": "93556", "url": "https://it.wikipedia.org/wiki?curid=683768", "title": "Westwood Studios", "text": "Westwood Studios \u00e8 stata un'azienda statunitense dedita allo sviluppo di videogiochi, fondata da Louis Castle e Brett Sperry nel 1985 e fallita nel 2003.\nTra le pi\u00f9 influenti case di sviluppo nella storia dei videogiochi, \u00e8 principalmente ricordata per aver concepito l'iconica serie di \"Command &amp; Conquer\".\nStoria.\nFondazione e prime produzioni.\n\"Westwood\" venne fondata nell'ottobre 1985 a Las Vegas da Louis Castle e Brett Sperry; figlia di un importante periodo storico, successivo alla crisi dei videogiochi del 1983 e alla sepoltura dei videogiochi Atari. In principio il suo nome era \"Westwood Associates\", e le prime piattaforme per le quali la societ\u00e0 svilupp\u00f2 videogiochi, furono home computers come Commodore 64 ed Atari ST, bench\u00e9 si tratt\u00f2 di semplici porting di opere fatte da altre software house. Il mercato dei videogiochi era ancora agli albori, e per Westwood non avrebbe avuto senso investire in un settore allora in crisi come quello delle console da casa.\nI primi due videogiochi di cui Westwood si occup\u00f2 personalmente furono \"Roadwar 2000\", nel 1986, e \"Mars Saga\" nel 1988, entrambi sviluppati per svariati home computers. Altri due importanti titoli furono invece ' e soprattutto il videogioco strategico in tempo reale ' tra i pionieri pi\u00f9 eclatanti del suo stesso genere.\nI grandi successi: nasce Westwood Studios ed acquisizione da parte di Virgin Interactive.\nDurante i primi anni 1990 Westwood avrebbe sperimentato con il genere del videogioco di ruolo, in particolare basati sull'universo di \"Dungeons &amp; Dragons\", dapprima con \"DragonStrike\" e successivamente con \"Eye of the Beholder\".\nIl 1992 fu un anno molto importante per lo studio: \"Westwood Associates\" assunse il nome con cui l'azienda sarebbe stata consacrata, \"Westwood Studios\", e venne venduta a Virgin Interactive, che ne avrebbe garantito un ingresso nel circolo delle produzioni videoludiche di maggiore impatto. Lo stesso anno, Westwood svilupp\u00f2 e pubblic\u00f2 nuovamente un videogioco strategico in tempo reale, tra i pi\u00f9 importanti e che poi avrebbero influenzato opere come \"StarCraft\", ovvero \"Dune II: The Building of a Dynasty\"; il gioco ricevette l'appellativo \"II\" non perch\u00e9 si trattava di un vero e proprio sequel, ma a causa di problemi legati al marchio del nome \"Dune\", relativo al gioco omonimo realizzato da Cryo Interactive. Oltre a Dune II, Westwood, si ciment\u00f2 anche nella realizzazione dell'avventura grafica \"The Legend of Kyrandia\" e torn\u00f2 nel genere dei videogiochi di ruolo con \"\".\nSuccessivamente, data la ripartenza e il successo delle console da casa, resa possibile grazie a Nintendo, Westwood inizi\u00f2 ad interessarsi a tale mondo e realizz\u00f2 nel 1994, ispirata dal \"Disney's Aladdin\" di Capcom, \"Il re leone\" \u2013 videogioco a piattaforme sviluppato appunto per le console Sega Mega Drive e Super Nintendo Entertainment System.\nIl nuovo videogioco strategico in tempo reale che per\u00f2 avrebbe reso il nome di Westwood Studios \u2013 assieme a quello del titolo stesso \u2013 indelebile nella storia dei videogiochi, fu ', pubblicato il 31 agosto 1995. Il gioco divenne nel tempo uno dei pi\u00f9 importanti e venduti strategici della sua epoca, grazie ai video \"in-game\", alla computer-generated imagery e al ritmo di gioco sincopato, consolidando le basi del proprio genere e rendendosi capostipite di una saga che si sarebbe portata avanti per almeno un intero decennio. Il successo di questo primo capitolo, convinse Westwood a realizzarne uno nuovo, ma prequel, e pubblicarlo nel 1996, con il nome di '. Il successo di Command &amp; Conquer non imped\u00ec per\u00f2 a Westwood di sviluppare anche altri giochi: negli anni successivi infatti l'azienda realizz\u00f2 l'avventura grafica \"Blade Runner\" \u2013 uno dei pi\u00f9 riusciti adattamenti, basato sull'omonimo film di Ridley Scott \u2013 e un remake di Dune II, chiamato \"Dune 2000\" e pubblicato nel 1998. Solo nei primi sei mesi di quest'anno i due capitoli di Command &amp; Conquer generarono guadagni per un valore di quasi tre milioni e mezzo di dollari alla software house, che a questo punto contava 150 dipendenti e deteneva da sola dal 5 al 6% del mercato videoludico dedicato ai personal computer.\nUltimi anni: acquisizione di Electronic Arts e liquidazione.\nDurante la seconda met\u00e0 del 1998, Electronic Arts acquis\u00ec parte di Virgin Interactive e con quest'ultima anche Westwood Studios (dal momento che era di sua propriet\u00e0), per un valore totale di 122 milioni di dollari. L'acquisizione fu di forte impatto per la software house: lo sviluppo di ' and\u00f2 incontro a diverse problematiche, che ne ritardarono la pubblicazione di circa un anno, facendola slittare a met\u00e0 1999; oltre a questo il team fu diviso con forza da Electronic Arts, che lo diram\u00f2 in due studi collegati \u2013 Westwood Las Vegas e Westwood Pacific \u2013 ma la cui divisione non fu un fattore positivo. Non nuovi ai giochi di ruolo, per il prossimo progetto Westwood decise di seguire la via degli action RPG, dopo aver attentamente osservato il \"Diablo\" di Blizzard Entertainment; frutto di questo sviluppo fu \"Nox\", action RPG rilasciato nel 2000 che seppure largamente ispirato dalle meccaniche del titolo Blizzard, riusciva a trovare una propria identit\u00e0 ma non fu altrettanto fortunato nel ritagliarsi uno spazio nel mercato, soprattutto a causa di \"Diablo II\". Nello stesso anno, ad ottobre, venne rilasciato ' sviluppato da Westwood Pacific.\nIl 2001 vide la pubblicazione di ', sviluppato da Westwood Las Vegas, mentre Westwood Pacific si occup\u00f2 di rilasciare l'espansione per Red Alert 2, '. Lo stesso studio l'anno dopo avrebbe sviluppato e pubblicato il primo e solo sparatutto in prima persona dedicato a questa saga, ovvero '. Tra il 2001 ed il 2002 arrivarono speculazioni che un terzo nuovo capitolo della serie, seguito di \"Tiberian Sun\", fosse in sviluppo; tuttavia, bench\u00e9 il gioco si rivel\u00f2 essere ', gli studi di Westwood vennero messi a tacere e liquidati da Electronic Arts nel 2003, con molti dei dipendenti non licenziati che finirono negli studi di EA Los Angeles.\nL'eredit\u00e0 di Westwood Studios.\nAlcuni dei giochi sviluppati da Westwood Studios, durante il suo lungo percorso videoludico, sono ampiamente considerati tra i migliori titoli nella storia dei videogiochi e del loro genere. La stessa Westwood \u00e8 riconosciuta come colei che ha concepito \u2013 o perlomeno portato a livelli nettamente superiori \u2013 il videogioco strategico in tempo reale; oltre all'aver saputo ottenere ottimi risultati anche con il genere del videogioco di ruolo e dell'avventura grafica. La serie Command &amp; Conquer creata da Westwood, e simbolo appunto del suo genere, ha venduto in 15 anni oltre 20 milioni di copie \u2013 un risultato eccezionale, considerando la natura del gioco e della sua piattaforma di origine, il computer.\nContemporaneamente e poco dopo la liquidazione di Westwood, alcuni ex-sviluppatori hanno abbandonato Electronic Arts e fondato una nuova software house, chiamata Petroglyph Games \u2013 considerata dai fan come una seconda Westwood. Oltre a questo l'eredit\u00e0 dello studio non si \u00e8 per\u00f2 fermata alla morte dell'azienda: la sua chiusura infatti, \u00e8 diventata nel tempo un simbolo delle pesanti critiche rivolte ad Electronic Arts, resasi responsabile di gestire in modo controverso e liquidare ferocemente altre societ\u00e0 acquisite come Westwood, che a lungo andare ne hanno denigrato e ridefinito la propria immagine pubblica. La stessa Electronic Arts, circa un decennio dopo la chiusura di Westwood, ammise le proprie colpe e riconobbe di come la strategia della liquidazione spietata di talentuosi studi di sviluppo non si era dimostrata cos\u00ec efficace come sperava."}
{"id": "683772", "revid": "852396", "url": "https://it.wikipedia.org/wiki?curid=683772", "title": "Regione dell'Est (Camerun)", "text": "La Regione dell'Est (East Region in inglese e R\u00e9gion de l'Est in francese) \u00e8 una delle dieci regioni del Camerun. \u00c8 situata nella parte sud-orientale del paese e il capoluogo \u00e8 la citt\u00e0 di Bertoua.\nStoria.\nIl 12 novembre 2008 la provincia \u00e8 stata sostituita dalla regione.\nGeografia fisica.\nConfina a nord con la Regione di Adamaoua, a est con la Repubblica Centrafricana, a sud-ovest con la Regione del Sud, a nord-ovest la Regione del Centro.\nSuddivisione amministrativa.\nLa regione \u00e8 divisa in 4 dipartimenti. "}
{"id": "683773", "revid": "20076211", "url": "https://it.wikipedia.org/wiki?curid=683773", "title": "Stadio Giraud", "text": ""}
{"id": "683775", "revid": "92720427", "url": "https://it.wikipedia.org/wiki?curid=683775", "title": "Sceneggiato", "text": ""}
{"id": "683778", "revid": "363629", "url": "https://it.wikipedia.org/wiki?curid=683778", "title": "Il pozzo e il pendolo (disambigua)", "text": ""}
{"id": "683779", "revid": "228587", "url": "https://it.wikipedia.org/wiki?curid=683779", "title": "Regione dell'Estremo Nord", "text": "La regione dell'Estremo Nord (Far North Region in inglese e R\u00e9gion de l'Extr\u00eame-Nord in francese) \u00e8 una delle 10 Regioni del Camerun, ed \u00e8 situata nella parte settentrionale del paese ed il suo capoluogo \u00e8 la citt\u00e0 di Maroua.\nGeografia fisica.\nConfina a nord, est e sud-est con il Ciad, a sud-ovest con la Regione del Nord e a ovest con la Nigeria.\nStoria.\nIl 12 novembre 2008 la provincia \u00e8 stata sostituita dalla regione.\nSuddivisione amministrativa.\nLa regione \u00e8 divisa in 6 dipartimenti. "}
{"id": "683783", "revid": "110157", "url": "https://it.wikipedia.org/wiki?curid=683783", "title": "Mouila", "text": "Mouila \u00e8 il capoluogo della provincia di Ngouni\u00e9 nel Gabon. \u00c8 situata sul fiume Ngouni\u00e9 e sulla strada N1 ed ha una popolazione di circa 20.000 abitanti. La caratteristica pi\u00f9 nota \u00e8 il Lac Bleu, un lago noto per le acque azzurre.\nMouila \u00e8 piuttosto estesa ed ha diversi mercati e centri commerciali. A Mouila funziona un servizio di taxi, che sono verdi e bianchi e costano dai 200 ai 500 franchi CFA a seconda della lunghezza della tratta.\nA Mouila vivono gabonesi appartenenti a svariati gruppi etnici, e la citt\u00e0 ha un importante nodo per i commerci ed i trasporti. Da Mouila \u00e8 possibile viaggiare con taxi collettivi verso Ndende e Tchibanga, Lambar\u00e9n\u00e9 e Libreville, e Lebamba."}
{"id": "683785", "revid": "767487", "url": "https://it.wikipedia.org/wiki?curid=683785", "title": "Chuck Barris", "text": "Biografia.\nTelevisione.\nChuck Barris \u00e8 l'inventore di alcuni popolarissimi programmi della TV americana, molti dei quali esportati in tutto il mondo come \"Il gioco delle coppie\", \"Tra moglie e marito\" e il celeberrimo \"The Gong Show\" (talent show simile a \"La Corrida\"), da cui \u00e8 stato tratto anche l'omonimo film nel 1980, \"The Gong Show Movie\", pertanto diretto e interpretato dallo stesso Barris.\nI rapporti con la CIA.\nNel 1984 Barris scrisse la sua controversa autobiografia, \"Confessioni di una mente pericolosa\", da cui \u00e8 stato tratto il film \"Confessioni di una mente pericolosa\", diretto da George Clooney nel 2002, in cui Barris \u00e8 interpretato da Sam Rockwell. Nel libro Barris asseriva di essere stato anche un sicario della CIA, responsabile della morte di 33 persone negli anni della Guerra fredda.\nLa CIA ha tuttavia sempre smentito i fatti narrati da Barris. Dopo la prima del film \"Confessioni di una mente pericolosa\", il portavoce della CIA Paul Nowack ha dichiarato al \"TIME\" che le asserzioni di Barris sul suo ruolo nella CIA sono \u00abRidicole. Assolutamente false.\u00bb (\u00abRidiculous. It's absolutely not true\u00bb)."}
{"id": "683794", "revid": "399", "url": "https://it.wikipedia.org/wiki?curid=683794", "title": "Jean-Paul-\u00c9gide Martini", "text": "Nel 1764 fu iniziato in Massoneria nella loggia parigina \"Les Amis r\u00e9unis\".\nOpere.\nTra le sue composizioni, la pi\u00f9 nota \u00e8 forse la canzone \"Plaisir d'amour\" (1785), su parole di Jean-Pierre Claris de Florian (\"Plaisir d'amour ne dure qu'un moment, chagrin d'amour dure toute la vie...\") . Si dice che questa fosse la canzone preferita della regina Maria Antonietta e che il popolo la sentisse cantarla nella sua prigione nel palazzo della Conciergerie dove attendeva di essere ghigliottinata. Tale romanza fu tradotta in varie lingue. Nel film \"Love Affair (Un Grande Amore)\" \"del 1939 di Leo McCarey, con Charles Boyer e Irene Dunne, viene cantata dalla stessa Dunne. \" La versione inglese, intitolata \"The joys of love\", \u00e8 cantata da Montgomery Clift nel film \"L'ereditiera\" di William Wyler del 1949. Una versione bilingue (francese e inglese) compare nell'album \"Joan Baez, Vol. 2\" di Joan Baez pubblicato nell'ottobre del 1961. \u00c8 dello stesso anno la versione di Elvis Presley dal titolo \"\"Can't Help Falling in Love\" che, con un testo diverso, ebbe un grande successo discografico mondiale.\"\nTra le altre sue opere: "}
{"id": "683797", "revid": "2069609", "url": "https://it.wikipedia.org/wiki?curid=683797", "title": "Perfusionista", "text": "Il perfusionista \u00e8 un componente di un'\u00e9quipe medico-chirurgica.\nDescrizione.\nQuesta figura professionale \u00e8 presente soprattutto nella cardiochirurgia, nella chirurgia dei trapianti e, anche se in misura minore, in oncologia.\nIl perfusionista \u00e8 addetto all'uso e alla gestione della macchina cuore-polmone nelle metodiche di circolazione extracorporea.\nGrazie a questa macchina \u00e8 possibile fermare il cuore ed \"isolarlo\" insieme ai polmoni (viene di fatto esclusa la piccola circolazione), per permettere al chirurgo di effettuare interventi a cuore aperto (per esempio, le sostituzioni valvolari) con cuore fermo ed esangue.\nDurante l'indervento il perfusionista ha il compito di mantenere i valori ematici del paziente quanto pi\u00f9 fisiologici possibile, garantendo l'ossigenazione del sangue, i normali valori di pH ematico (i quali altrimenti tenderebbero a modificarsi in maniera importante per via delle metodiche utilizzate), la perfusione sistemica, una corretta pressione arteriosa e la protezione miocardica.\nDal 2004 i perfusionisti sono laureati in tecniche della fisiopatologia cardiocircolatoria e perfusione cardiovascolare, il che amplia le loro mansioni professionali. Possono operare non pi\u00f9 solo nell'ambito della cardiochirurgia, ma anche dell'emodinamica, elettrofisiologia, ecocardiografia, dialisi e di altri settori sanitari sempre correlati alla cura o alla diagnostica di patologie a livello cardiovascolare."}
{"id": "683802", "revid": "93556", "url": "https://it.wikipedia.org/wiki?curid=683802", "title": "Karl B\u00f6hm", "text": "Biografia.\nFiglio di un avvocato, studi\u00f2 legge fino al dottorato prima di entrare nel conservatorio di Graz e poi in quello di Vienna, dove si specializz\u00f2 con Eusebius Mandyczewski, allievo di Johannes Brahms. Nel 1917 divenne assistente presso la sua citt\u00e0 natale, ma gi\u00e0 nel 1920 aveva raggiunto la carica di direttore musicale. Il suo talento non pass\u00f2 inosservato e nel 1921 Bruno Walter lo chiam\u00f2 presso di s\u00e9 a Monaco di Baviera alla locale \"Staatsoper\". Nel 1927 fu direttore musicale a Darmstadt, nel 1931 direttore musicale all'Opera di Amburgo.\nLa situazione delle orchestre tedesche dopo la presa del potere da parte del Partito Nazista era estremamente caotica: numerosi direttori fra i pi\u00f9 noti preferirono lasciare la Germania per evitare discriminazioni di carattere politico o razziale. Proprio a causa dell'abbandono del paese da parte di Fritz Busch nel 1934 B\u00f6hm fu chiamato alla direzione della \"Staatskapelle\" di Dresda, una delle orchestre pi\u00f9 antiche e prestigiose del mondo. Mantenne l'incarico fino al 1942. Proprio in questo periodo strinse profonda amicizia con il compositore Richard Strauss, del quale diresse diverse prime mondiali e del quale \u00e8 tuttora considerato straordinario interprete.\nIl 1\u00ba gennaio 1943 divenne direttore musicale della Staatsoper di Vienna che, nonostante la guerra e anche per motivi propagandistici, continuava ad avere una regolare stagione operistica. B\u00f6hm mantenne questo incarico sino alla fine di giugno del 1945. Dopo la fine della guerra, e dopo due anni di pausa (nei quali dovette subire un processo di \"denazificazione\", avendo nel passato espresso posizioni di simpatia nei confronti del regime nazista), rientr\u00f2 sulla scena viennese grazie all'energica attivit\u00e0 organizzativa di Egon Hilbert, allora direttore artistico dei teatri della rinata Repubblica Austriaca. B\u00f6hm pot\u00e9 riprendere la propria attivit\u00e0 ed in breve si afferm\u00f2 anche sulla scena internazionale ottenendo, tra l'altro, nel 1950 la direzione del cartellone di opera tedesca del \"Teatro Col\u00f3n\" di Buenos Aires, al tempo uno dei pi\u00f9 prestigiosi e ricchi al mondo.\nNel 1954 torn\u00f2 alla direzione della \"Staatsoper di Vienna\", posizione che mantenne per due anni occupandosi soprattutto della riapertura del grande Teatro sulla Ringstrasse (che era stato distrutto dai bombardamenti nel 1944 ed aveva, sino alla ricostruzione, tenuto i propri spettacoli nel Theater an der Wien). Bohm diresse la storica edizione del Fidelio di Beethoven che inaugur\u00f2 la riapertura della \"nuova\" Staatsoper il 5 novembre 1955 ma, qualche mese dopo (nell'Estate del 1956), lasci\u00f2 l'incarico in seguito a burrascosi dissensi con la direzione dei teatri austriaci che gli rimprover\u00f2, in maniera del tutto pretestuosa, un eccesso d'impegni all'estero ma, in realt\u00e0, aveva deciso la sua sostituzione con Herbert von Karajan. In seguito, B\u00f6hm intensific\u00f2 ulteriormente il suo gi\u00e0 forte legame con i Wiener Philharmoniker, rapporto che, iniziato nel 1933, dur\u00f2 ben 48 anni, con circa 450 concerti da lui diretti alla testa della prestigiosa compagine viennese che guid\u00f2, tra l'altro, in 40 tourn\u00e9e tra cui una in Sud America (1965), una negli USA (1967) e due in Giappone (1975 e 1977).\nConsiderato universalmente uno dei migliori direttori del mondo (e da qualcuno il migliore in assoluto), nel 1962 assunse l'incarico di direttore musicale del Festival di Bayreuth e mantenne l'incarico fino al 1970. Sono tuttora disponibili le numerose registrazioni di opere wagneriane effettuate in questo periodo. Nel 1967 Bohm venne nominato \"Direttore Onorario\" dei Wiener Philhamoniker. Tale nomina era stata conferita solo due volte nella storia dell'Orchestra (fondata nel 1842) e sarebbe stata conferita nuovamente solo ad Herbert Von Karajan quasi vent'anni dopo, nel 1983. Il sodalizio coi \"Wiener\" fu particolarmente fruttuoso e duraturo, tanto che B\u00f6hm, tuttora, \u00e8 l'artista che pi\u00f9 volte ha diretto la stupenda orchestra viennese, dal dopoguerra ad oggi.\nAttivo fino a pochi mesi dalla morte, dedic\u00f2 l'ultima parte della vita ad approfondire la musica del grande repertorio tedesco, con una speciale predilezione per Mozart, Beethoven, Schubert, Brahms - dei quali incise le edizioni integrali delle sinfonie - e Wagner. L'eredit\u00e0 artistica di Karl B\u00f6hm \u00e8 tra le pi\u00f9 significative nel pur ricchissimo panorama della grande tradizione direttoriale austrotedesca. B\u00f6hm fu un interprete capace di incarnare la \"grande tradizione\" nel senso pi\u00f9 completo del termine sia sul fronte operistico che sinfonico.\nLe sue incisioni - particolarmente quelle realizzate per Deutsche Grammophon tra il 1953 (anno del suo debutto discografico con questa etichetta nell'incisione della Sinfonia n. 5 di Beethoven con i Berliner Philharmoniker) ed il 1980 (anno della sua ultima registrazione, la Sinfonia n. 9 di Beethoven, a Vienna) - testimoniano di un interprete sempre attentissimo, fedele alla partitura con umilt\u00e0 e passione ed allo stesso tempo coerente e perfettamente lucido nel rapporto con l'orchestra anche in tarda et\u00e0.\nInsuperati punti di riferimento restano, a tutt'oggi, le sue incisioni delle integrali sinfoniche di Mozart e Schubert (ambedue realizzate a Berlino negli anni '60 e mantenute ininterrottamente in catalogo dalla Deutsche Grammophon, primato che esse condividono solo con pochissime altre integrali discografiche del grande repertorio, tra cui quella di Bruckner diretta da Eugen Jochum, quella di Beethoven diretta da Karajan nel 1961-62, e quella di Dvorak diretta da Rafael Kubel\u00edk).\nDi estremo valore ed interesse le incisioni beethoveniane (Sinfonie n. 3, 5, 7 e la Missa Solemnis a Berlino tra il 1953 ed il 1960 ma, soprattutto l'integrale con i Wiener Philhamoniker pubblicata nel 1973, di cui l'Eroica, la Pastorale e la n. 7 rappresentano, forse, i momenti pi\u00f9 alti), nonch\u00e9 gli ultimi tre Concerti per pianoforte ed orchestra con Maurizio Pollini solista e le 4 Sinfonie di Brahms (incise sempre a Vienna nel 1976).\nAncora su Mozart, esemplari le registrazioni effettuate ad Amsterdam di alcune Sinfonie alla fine degli anni '50 (con l'Orchestra del Concertgebouw), le due registrazioni del Requiem (per la Philips nel 1956 e per la DG nel 1971), le incisioni delle grandi Serenate (\"Gran Partita\", \"Haffner\" e \"Posthorn\") con i Berliner Philharmoniker e di alcuni Concerti per pianoforte ed orchestra (il KV 595 con un indimenticabile Gilels, il KV 365 per due pianoforti sempre con Gilels e la figlia Elena, il KV 488 ed il KV 459 con Pollini) nonch\u00e9 l'integrale dei Concerti per strumenti a fiato ed orchestra con i Wiener Philhamoniker e le prime parti dell'Orchestra quali solisti.\nUn po' dimenticate (e praticamente introvabili oggi), ma assolutamente significative, le sue incisioni haydniane: uno sparuto gruppo di Sinfonie alla testa dei Wiener Philharmoniker (88, 89, 90, 91 e 92 \"Oxford\", oltre ad una Sinfonia Concertante) e l'Oratorio \"Le Stagioni\". Interpretazioni tali da fare rimpiangere che egli non abbia discograficamente mai affrontato tutte le ultime Sinfonie di questo Autore.\nA proposito di rimpianti, resta anche quello per solo 4 Sinfonie di Anton Bruckner da B\u00f6hm registrate: Terza e Quarta (1974) per DECCA e, nel 1977, Settima ed Ottava per DG, tutte con i Wiener Philharmoniker.\nBohm fu un direttore che relativamente poche volte nella sua lunga carriera torn\u00f2 a registrare il proprio repertorio pi\u00f9 consolidato, a meno che l'evoluzione delle tecnologie non consentisse effettivi progressi nella qualit\u00e0 delle incisioni stesse.\nCome molti direttori della propria generazione si trov\u00f2 ad operare intensamente nel campo delle incisioni discografiche proprio quando - alla fine degli anni '50 - la tecnologia di registrazione e riproduzione fece un balzo di qualit\u00e0 storico con l'avvento della stereofonia per cui molte etichette discografiche reincisero in breve tempo e secondo le nuove tecnologie gran parte del grande repertorio incrementando fortemente l'attivit\u00e0 soprattutto di orchestre e direttori sia in campo lirico che sinfonico.\nCos\u00ec fu, per esempio, per alcune opere sinfoniche a Bohm molto care da lui incise alla fine degli anni '50 ancora in MONO e quindi reincise tra i primi anni '60 e gli anni '70 (Beethoven, Brahms e Richard Strauss in particolare) con l'unica eccezione dell'amatissimo Mozart sul quale volle tornare in tarda et\u00e0 - avrebbe desiderato, ricordarono i produttori dopo la sua scomparsa, registrare nuovamente l'integrale delle 46 Sinfonie - riuscendo, per\u00f2, a lasciare alla memoria degli archivi discografici solo le ultime sei oltre alla n. 29 KV 201, alla Musica funebre massonica ed alla Serenata \"Eine kleine nachtmusik\".\nVerso la fine della sua intensissima carriera, comunque, Bohm non manc\u00f2 di realizzare (per Deutsche Grammophon) anche incisioni di opere che pure avevano fatto parte del suo repertorio in maniera meno intensa ed alle quali, quindi, il pubblico degli audiofili certo oggi lo associa meno fortemente o non lo associa affatto. Nondimeno, queste sue incisioni delle ultime 3 Sinfonie di Ciaikovsky (alla testa di una strepitosa London Symphony Orchestra), come pure la Quarta di Schumann e la \"Sinfonia dal Nuovo Mondo\" di Dvorak (queste ultime con gli amatissimi Wiener Philharmoniker), peraltro tutte fuori catalogo da diversi anni, costituiscono l'ennesima testimonianza di una statura artistica immensa sempre vissuta nel rispetto pi\u00f9 profondo e completo degli Autori ed in una cura meticolosa e costante di ogni dettaglio della concertazione.\nIl vertice della discografia di Karl B\u00f6hm \u00e8 considerato, da molta critica musicale, il \"capitolo Richard Strauss\" dove, in effetti, il direttore di Graz ha lasciato testimonianze assai significative tra cui spiccano una spettacolare incisione di \"Also sprach Zarathustra\" (con i Berliner Philharmoniker negli anni '60) e due di \"Ein Heldenleben\" (con la Staatskapelle Dresden nel 1957 e con i Wiener Philhamoniker nel 1975).\nSul fronte operistico, la vasta discografia di B\u00f6hm, comprendente quasi tutte le opere di Mozart - alcune delle quali registrate due (\"Don Giovanni\" e \"Il Flauto magico\") o addirittura tre volte (\"Cos\u00ec fan tutte\") - Wagner e Richard Strauss, ha senz'altro diverse memorabili \"vette\": si va dalla registrazione DG di \"Die Zauberflote\", realizzata a Berlino nel 1960, alla sua seconda incisione del \"Don Giovanni\" (\"live\" salisburghese del 1976 con Sherril Milnes nei panni del protagonista), per non dimenticare lo storico \"Fidelio\" di Beethoven, inciso a Dresda nel 1969 (protagonisti Gwyneth Jones, James King e Theo Adam), per giungere al \"Tristan und Isolde\" del 1966 (con Birgit Nilsson e Wolfgang Windgassen), al \"Ring\" wagneriano registrato a Bayreuth per DECCA, al \"Wozzeck\" ed a \"Lulu\" di Alban Berg pr DG ed a tutte le interpretazioni straussiane che rimangono, nel complesso, insuperate (soprattutto \"Elektra\", \"Arianna a Nasso\" e \"La Donna senz'ombra\")\nLa discografia \"live\" di B\u00f6hm - a parte le testimonianze incluse nel catalogo DG, come il gi\u00e0 citato \"Don Giovanni\", l'ultima delle sue tre incisioni di \"Cos\u00ec fan tutte\" (anch'esso \"live\" a Salisburgo nel 1974) e la Sinfonia D. 944 di Schubert incisa a Dresda nel 1979 - comprendono un'interessante serie di documenti pubblicati principalmente dalle etichette ORFEO ed AUDITE relativamente alla collaborazione di B\u00f6hm con realt\u00e0 quali l'Orchestra Sinfonica della Radio Bavarese, il Festival di Salisburgo, i Wiener Symphoniker, L'Orchestra della Radio di Colonia. ecc.\nTra queste ultime pubblicazioni citate, giova ricordare le testimonianze della collaborazione di Bohm con alcuni grandi solisti tra cui il pianista Friedrich Gulda, il violinista Wolfgang Schneiderhan ed il violoncellista Enrico Mainardi (i due ultimi, in un sensazionale \"Doppio Concerto\" di Brahms a Salisburgo nel 1957)."}
{"id": "683803", "revid": "852396", "url": "https://it.wikipedia.org/wiki?curid=683803", "title": "Regione del Litorale", "text": "La Regione del Litorale (R\u00e9gion du Littoral in francese e Littoral Region in inglese) \u00e8 una delle 10 Regioni del Camerun. Si trova nella parte occidentale del paese e il suo capoluogo \u00e8 Douala.\nGeografia fisica.\nConfina a nord con la Regione dell'Ovest, a est con la Regione del Centro, a sud-est con la Regione del Sud, a sud-ovest con l'Oceano Atlantico e a ovest con la Regione del Sudovest.\nStoria.\nIl 12 novembre 2008 la provincia \u00e8 stata sostituita dalla regione.\nSuddivisione amministrativa.\nLa regione \u00e8 divisa in 4 dipartimenti. "}
{"id": "683805", "revid": "121061090", "url": "https://it.wikipedia.org/wiki?curid=683805", "title": "Servosterzo", "text": "Il servosterzo \u00e8 un dispositivo meccanico o elettronico che usa una sorgente esterna di energia, allo scopo di ridurre lo sforzo che il guidatore deve esercitare sul volante per controllare la direzione dell'automobile.\nConfronto del servosterzo elettronico con quello idraulico.\nIn alcuni sistemi una pompa manda in pressione un liquido che, attraverso delle valvole comandate dal volante, agisce sul meccanismo di sterzo (in questo caso si parla d'idrosterzo), mentre in altri viene utilizzato un motore elettrico collegato al piantone con diversi sistemi.\nIl secondo sistema consente di consumare meno energia in quanto il motore elettrico ha generalmente un rendimento maggiore delle pompe idrauliche tipicamente utilizzate. Inoltre in assenza di azione sterzante il motore \u00e8 semplicemente disattivato e quindi non c'\u00e8 consumo di energia, mentre nel primo sistema la pompa resta sempre attiva e quindi utilizza potenza meccanica del motore anche in rettilineo.\nEsistono anche versioni ibride elettro-idrauliche.\nSviluppi recenti.\nDal 1999 la FIAT ha integrato sulle sue vetture un comando (la funzione \"CITY\") che consente di aumentare l'intervento del servosterzo (non presente sui veicoli con idrosterzo), per meglio assistere il conducente nelle manovre pi\u00f9 precise tipiche della guida cittadina e impegnarlo di meno nei movimenti.\nTramite un pulsante vicino al volante, il conducente pu\u00f2 incrementare l'intervento del servosterzo, che assiste il conducente con maggiore intensit\u00e0, rendendo il volante particolarmente leggero anche a ruote ferme.\nPi\u00f9 di recente da diversi costruttori sono stati introdotti sistemi a servoassistenza variabile pi\u00f9 complessi che, basandosi sempre sul principio del servosterzo elettrico, vanno ad agire, oltre che sullo sforzo, anche sulla demoltiplicazione al variare della velocit\u00e0, permettendo ad esempio di avere uno sterzo pi\u00f9 demoltiplicato nelle curve strette e in parcheggio e pi\u00f9 diretto nella guida ad alta velocit\u00e0."}
{"id": "683806", "revid": "767487", "url": "https://it.wikipedia.org/wiki?curid=683806", "title": "Leopoldo Torricelli", "text": "Professionista dal 1912 al 1929, conta la vittoria del Giro di Lombardia nel 1916 e una tappa al Giro d'Italia 1920. Nel 1924 vinse la medaglia di bronzo ai mondiali di mezzofondo.\nCarriera.\nCorse per la Maino, la Dei, la Verdi e la Legnano. Buon passista, vinse alcune corse in linea tra cui il Giro di Lombardia del 1916 quando, in fuga con Alfredo Sivocci, approfitt\u00f2 della caduta di quest'ultimo per vincere in solitaria. , vincendo una tappa nel 1920.\nDopo la carriera su strada, si dedic\u00f2 alla pista, vincendo sei campionati italiani nella specialit\u00e0 mezzofondo tra il 1924 e il 1929. Nel 1924 fu terzo ai mondiali, sempre nel mezzofondo. Mor\u00ec di tubercolosi a 37 anni."}
{"id": "683811", "revid": "123269108", "url": "https://it.wikipedia.org/wiki?curid=683811", "title": "Lodovico Ligato", "text": "Biografia.\nGiornalista della Gazzetta del Sud sin dai primi anni '60, poi assessore regionale in Calabria, viene eletto per la prima volta deputato nel giugno 1979 e rieletto nel giugno 1983, quando diviene segretario della Commissione Trasporti della Camera. Il 15 novembre 1985 \u00e8 nominato presidente dell'Ente Ferrovie dello Stato.\nCoinvolto nello \"scandalo delle lenzuola d'oro\", nel novembre del 1988 fu costretto a dimettersi dalla presidenza delle Ferrovie.\nVenne assassinato a colpi di pistola a Bocale di Reggio Calabria il 27 agosto 1989, in un agguato di stampo mafioso i cui mandanti sono ritenuti Pasquale Condello, Santo Araniti, Paolo Serraino e Diego Rosmini e l'esecutore materiale Giuseppe Lombardo (tutti condannati con sentenza definitiva).\nIl pentito Paolo Iann\u00f2, collaboratore del processo Olimpia 3 dichiar\u00f2 che il suo omicidio fu pianificato in due incontri, uno tra maggio e giugno del 1989 tra Filippo Barreca (poi pentito), Paolo Serraino, Pasquale Condello, Diego Rosmini senior, Santo Araniti, Domenico Repaci (Araniti) e Antonino Modafferi (Araniti) e un secondo avvenuto circa 45 giorni dopo, tra Pasquale Condello, Domenico Araniti insieme ad altre persone."}
{"id": "683830", "revid": "12290", "url": "https://it.wikipedia.org/wiki?curid=683830", "title": "Armin Tanzarian", "text": ""}
{"id": "683834", "revid": "1305772", "url": "https://it.wikipedia.org/wiki?curid=683834", "title": "Fontana della Sirena", "text": "La fontana della Sirena \u00e8 una fontana di Napoli ubicata nella zona di Mergellina.\nStoria.\nFu eretta dallo scultore Onofrio Buccini, con la collaborazione di un giovanissimo Francesco Jerace, nel 1869 per ornare i giardini della stazione ferroviaria, ma nel 1924 fu spostata in piazza Sannazaro.\nDescrizione.\nLa fontana \u00e8 un gruppo marmoreo composto da un'ampia vasca ellittica nel cui centro si erge lo \"scoglio\", sul quale poggiano quattro animali simbolo di tradizioni iniziatiche: un cavallo, un leone, un delfino e una tartaruga, oltre ad alcuni elementi floreali (probabilmente piante acquatiche).\nSu questo gruppo sovrasta la \"Sirena\" (gran parte della cultura napoletana e della penisola sorrentina \u00e8 legata alle leggende di sirene) Partenope (ovvero la citt\u00e0 di Napoli), che stringe una lira con il braccio destro, mentre il braccio sinistro \u00e8 puntato verso l'alto. La sirena ha la coda avvolta intorno ai fianchi.\nLa figura della sirena Partenope ricorre anche nella fontana della Spinacorona (detta \"delle zizze\" ed ascritta al secolo XVI), raffigurata nell'atto di premere i seni per estinguere con il latte le fiamme del Vesuvio."}
{"id": "683836", "revid": "287204", "url": "https://it.wikipedia.org/wiki?curid=683836", "title": "Andrej Platonovi\u010d Platonov", "text": "Biografia.\nDi modesta famiglia operaia, il padre, Platon Firsovi\u010d Klimentov, (1870-1952) lavor\u00f2 come meccanico dei treni dell'associazione di Vorone\u017e. La madre, Marija Vasil'evna Lobo\u010dichina (1874/75-1928/29), era casalinga, madre di undici figli, dei quali Andrej era il maggiore. Andrej Platonovi\u010d Klimentov (questo il vero nome di Platonov) inizi\u00f2 scrivendo versi e si rivel\u00f2 poi clamorosamente nel 1929 con il racconto \"Il dubbioso Makar\" e, nel 1931, con \"A buon pro\", opere di vivace e ricca impronta picaresca e satirica.\nMa la vena pi\u00f9 tipica di Platonov, che appare nelle opere successive, \u00e8 quella di una narrativa sobria e pacata, di tono \u010dechoviano, tutta intrisa di commossa e dolente partecipazione al destino dell'uomo e della natura: da \"Il fiume Potudan\"' (1937) a \"Ritorno\" (1946).\nIn tal senso Platonov ha dato opere tra le pi\u00f9 interessanti e vitali della letteratura sovietica.\nIl 1929.\nNel 1929, l'anno che coincide con la stesura del romanzo di Pil'njak, \"Il Volga si getta nel Caspio\" (pubblicato nel 1930) Platonov dovette affrontare il primo conflitto con la censura stalinista, in occasione dell'uscita del suo romanzo \"\u010cevengur\", che venne impedita all'ultimo momento, quando il testo era gi\u00e0 in tipografia.\nUn redattore della \"GlavLit\" ritenne che i personaggi principali dell'opera somigliassero a Don Chisciotte e Sancho Panza. Kop\u00ebnkin, il protagonista, monta un cavallo chiamato \"Forza proletaria\"; il suo scudiero, un orfano dal carattere ingenuo di nome Dvanov, lo accompagna in giro per la steppa alla ricerca del \"Vero socialismo\".\nPlatonov giur\u00f2 a Maksim Gor'kij, il suo scopritore, che il suo romanzo non era controrivoluzionario; tuttavia Gor'kij, allora investito dal compito di vigilare e indirizzare la creativit\u00e0 degli scrittori russi, non pot\u00e9 difenderlo.\n\"\u010cevengur\" non ottenne l\"imprimatur\". Platonov era demoralizzato, ma gli scontri pi\u00f9 duri con il potere sovietico arrivarono soltanto due anni dopo.\nIl caso \"A buon pro\".\nNel 1931, la rivista \"Nuova terra rossa\" stamp\u00f2 un racconto di Platonov sul delicato tema della collettivizzazione delle campagne.\nInsoddisfatto del ritmo della collettivizzazione, il 27 dicembre 1929 Stalin progett\u00f2 la \"liquidazione dei kulaki come classe\". Andrej Platonov visit\u00f2 alcuni kolchoz lungo il corso superiore del Don. Il suo racconto \"A buon pro\" rimase in sospeso per nove mesi negli uffici della \"GlavLit\".\n\"A buon pro\" \u00e8 una storia sulla disorganizzazione della vita rurale dell'epoca. L'autore rovescia l'aggettivo alla moda \"pianificato\" e lo cambia in \"improvvisato\".\nLa sua relazione era in netto e stridente contrasto con l'editoriale della \"Pravda\" del 2 marzo 1930, dal titolo \"La vertigine del successo\", in cui Stalin si compiace di essere riuscito ad annientare la classe dei kulaki.\nProprio dopo la lettura di \"A buon pro,\" Stalin convoc\u00f2 lo scrittore Aleksandr Fadeev, che ricevette istruzioni riguardo a Platonov: doveva attaccarlo pubblicamente.\nLa diffamazione e il legame con Pil'njak.\nIn seguito all'ordine di persecuzione impartito da Stalin, nessun giornale, nessuna rivista os\u00f2 pi\u00f9 stampare una sola lettera di Platonov, di modo che lo scrittore non pot\u00e9 difendersi pubblicamente.\nPlatonov cerc\u00f2 di nuovo l'aiuto di Gor'kij ma anche questa volta, essendo anzi la posizione dello scrittore ben peggiore della precedente, rifiut\u00f2 di difenderlo. Credette sinceramente che Platonov avesse molto talento ma che proprio la sua capacit\u00e0 fosse viziata da uno spirito \"corrotto\". Secondo la testimonianza della corrispondenza privata, Gor'kij vide il responsabile dell'errore di Platonov nel suo legame con Pil'njak: \"La collaborazione di Platonov con Pil'njak l'ha rovinato\".\nIl 29 aprile 1938 il figlio Platon, appena quindicenne, fu deportato nel gulag di Noril'sk, in Siberia settentrionale, e rilasciato solo nel 1940.\nGli ultimi anni.\nPer sopravvivere trov\u00f2 un'occupazione alla portineria dell'Istituto di Letteratura \"Gorkij\". Ebbe un incarico di corrispondente all'inizio della Seconda guerra mondiale, ma continu\u00f2 a pubblicare tra molti contrasti, ritornando poi all'occupazione presso l'istituto.\nMuore di tubercolosi a Mosca nel 1951."}
{"id": "683837", "revid": "78273", "url": "https://it.wikipedia.org/wiki?curid=683837", "title": "Andrej Platonov", "text": ""}
{"id": "683838", "revid": "135224", "url": "https://it.wikipedia.org/wiki?curid=683838", "title": "Fontana di Lucio Papirio", "text": "La fontana di Oreste ed Elettra, tradizionalmente indicata come fontana di Lucio Papirio \u00e8 una delle otto fontane situate dentro la Villa comunale di Napoli.\nPrende nome dal gruppo scultoreo, copia di un originale eseguita da Tommaso Solari nel XVIII secolo per la reggia di Caserta e trasferita nella villa nella prima met\u00e0 del XIX secolo andando ad ornare una fontana e che secondo la tradizione nata nel XVIII secolo rappresenta il giovane Lucio Papirio Pretestato in compagnia della madre. Esso trae origine dall'aneddoto narrato da Catone il Censore in una sua orazione contro Galba e riportato da Aulo Gellio nelle sue Noctes Atticae. L'aneddoto riguarda le insistenti richieste fatte dalla madre al giovane Lucio, introdotto in Senato dal padre, per sapere le novit\u00e0 dell'assemblea. Allora Lucio Papirio ingann\u00f2 bonariamente la madre dicendole che il Senato aveva approvato una legge sulla bigamia e la madre si rec\u00f2 a protestare aizzando le donne contro il Senato.\nTuttavia successivi studi hanno portato all'identificazione dei soggetti dell'originale gruppo scultoreo come Elettra che riconosce il fratello Oreste. Questa ipotesi fu gi\u00e0 elaborata dallo storico Johann Joachim Winckelmann. Ragion per cui artisticamente parlando il nome pi\u00f9 proprio dell'installazione \u00e8 \"fontana di Oreste ed Elettra\", anche se si riteneva nel periodo in cui Solari copi\u00f2 la statua che questa raffigurasse Lucio Papirio."}
{"id": "683846", "revid": "74173", "url": "https://it.wikipedia.org/wiki?curid=683846", "title": "Repubblica popolare ungherese", "text": ""}
{"id": "683856", "revid": "125153600", "url": "https://it.wikipedia.org/wiki?curid=683856", "title": "Alberto II d'Asburgo", "text": "Biografia.\nAlberto era figlio del duca Alberto IV d'Asburgo (morto nel 1404) e della duchessa Giovanna di Baviera-Straubing.\nDurante la sua minorit\u00e0 furono i suoi tre zii, dapprima Guglielmo I, detto \"il Docile\", quindi Leopoldo IV, detto \"il Superbo\" ed infine Ernesto I di Stiria, ad occuparsi del governo, tra tensioni e liti crescenti. Solamente l'improvvisa morte di Leopoldo fece s\u00ec che Alberto potesse iniziare a prendere in mano le redini del potere. I suoi precettori erano stati Andreas Blank, che in seguito divenne vescovo di Frisinga, e Reinprecht von Walse.\nAlberto appoggi\u00f2 il suocero, l'imperatore Sigismondo, nella sua lotta contro gli ussiti, coinvolgendo l'Austria nella guerra. Tra il 1425 al 1431/1432 i territori a nord del Danubio vennero percorsi e saccheggiati da formazioni combattenti. Per questo suo impegno nel 1423 ricevette in cambio la Moravia. Alberto perseguit\u00f2 con odio fanatico ebrei ed eretici. Risalgono anche a sue iniziative sia la cacciata e le uccisioni in grande stile degli ebrei di Vienna (1420/21), sia lo smantellamento della sinagoga viennese di Or Sarua. Dopo la sconfitta subita ad opera degli ussiti nella battaglia di Taus, Alberto segu\u00ec una politica pi\u00f9 moderata. Sigismondo design\u00f2 Alberto come proprio successore.\nSigismondo mor\u00ec nel 1437, e il 1\u00ba gennaio 1438 Alberto venne incoronato re d'Ungheria. Sei mesi pi\u00f9 tardi sal\u00ec sul trono di Boemia, ma non pot\u00e9 prendere possesso del regno. La Boemia era dominata dagli ussiti, i quali erano ancora in guerra contro di lui insieme ai loro alleati polacchi, quando, nel marzo 1438, a Francoforte, Alberto venne eletto Re dei Romani ma non si giunse per\u00f2 mai ad un'incoronazione ufficiale quale Imperatore del Sacro Romano Impero. Egli convoc\u00f2 una dieta imperiale, e non volle prendere posizione nella diatriba tra il concilio di Basilea e il papa. Non fece in tempo a sviluppare una politica di ampio respiro, perch\u00e9 nel 1439 si rec\u00f2 in Ungheria per combattere i turchi. In quel paese dovette scontrarsi per\u00f2 con l'opposizione della nobilt\u00e0 locale ai suoi tentativi di imporre il proprio potere, oltre che con gli scontri tra i coloni tedeschi e gli indigeni ungheresi. Questi disordini impedirono che il suo esercito ricevesse rinforzi da elementi locali. Anche per questo la Serbia venne conquistata dai turchi.\nAlberto II mor\u00ec nel 1439 a Neszm\u00e9ly e venne seppellito a Sz\u00e9kesfeh\u00e9rv\u00e1r.\nRe di Germania, di Boemia e di Ungheria, Alberto ebbe una posizione simile a quella degli Asburgo nei secoli successivi, anche se nel suo caso si tratt\u00f2 di una costellazione effimera, dovuta solamente all'eredit\u00e0 dei Lussemburgo. In ogni caso, con lui ha inizio la secolare egemonia degli Asburgo sul Sacro Romano Impero.\nMatrimonio e discendenza.\nIl 28 settembre 1421 spos\u00f2 a Praga la principessa Elisabetta di Lussemburgo, figlia dell'imperatore Sigismondo e di Barbara di Cilli. Ebbero quattro figli:"}
{"id": "683860", "revid": "6923", "url": "https://it.wikipedia.org/wiki?curid=683860", "title": "PSPACE", "text": "Nella teoria della complessit\u00e0 algoritmica, la classe di problemi PSPACE (da \"polynomial space\") \u00e8 l'insieme di tutti i problemi che possono essere risolti da una macchina di Turing deterministica usando una quantit\u00e0 di memoria di formula_1, dove formula_2 \u00e8 la dimensione dei dati di ingresso e formula_3 \u00e8 un qualsiasi valore finito.\nIn altre parole, PSPACE include quei problemi che possono essere risolti da un algoritmo che utilizzi uno spazio di memoria la cui dimensione sia al pi\u00f9 funzione polinomiale della dimensione dell'input.\nPropriet\u00e0 della classe.\nPer il teorema di Savitch, questa classe risulta equivalente a NPSPACE. Inoltre si osserva facilmente che la ben pi\u00f9 conosciuta classe di complessit\u00e0 P \u00e8 inclusa in PSPACE. Infatti \u00e8 evidente che se un algoritmo ha tempo di esecuzione formula_4, potr\u00e0 utilizzare al pi\u00f9 formula_4 celle di memoria; se quindi sappiamo che formula_6 per un qualche formula_3, necessariamente lo spazio utilizzato \u00e8 limitato allo stesso modo.\nQuesto stesso ragionamento, unito all'osservazione fatta prima che PSPACE = NPSPACE, ci permette di dimostrare anche l'inclusione NP formula_8 PSPACE. L'inclusione opposta invece non \u00e8 dimostrata, e anzi \u00e8 opinione comune che sia falsa, ovvero che PSPACEformula_9NP. Questo implicherebbe quindi PSPACEformula_9P.\nAd accreditare in particolare questa ultima congettura si aggiunge l'esistenza di problemi NP completi appartenenti alla classe PSPACE. Ad esempio, \u00e8 possibile risolvere in tempo esponenziale ma con utilizzo di memoria polinomiale il problema del commesso viaggiatore: date formula_2 citt\u00e0, \u00e8 sufficiente \"contare\" in base formula_2 i percorsi possibili, che saranno quelli associati ai numeri di formula_2 cifre tutte distinte (questo conteggio richiede una quantit\u00e0 di memoria lineare nel numero di citt\u00e0) e per ogni percorso calcolare la somma delle distanze tra le varie citt\u00e0 (anche questa operazione ha costo lineare in spazio). Questo significa che se fosse vero che PSPACE formula_14 P, sarebbe anche vero NP-C formula_14 P, e quindi NP formula_14 P (ossia tutti i problemi decidibili in tempo polinomiale rispetto alla dimensione dell'input da una macchina di Turing non deterministica sarebbero decidibili in tempo polinomiale anche da una macchina di Turing deterministica). Dato che le macchine di Turing deterministiche sono un caso particolare di macchine non deterministiche ne risulta che P formula_14 NP, e quindi P = NP. La domanda \"P=NP o P formula_18 NP?\" \u00e8 uno dei problemi del millennio, ad oggi non risolto, anche se molti esperti credono che P formula_18 NP."}
{"id": "683865", "revid": "125704467", "url": "https://it.wikipedia.org/wiki?curid=683865", "title": "Porta San Gennaro", "text": "Porta San Gennaro \u00e8 la pi\u00f9 antica porta della citt\u00e0 di Napoli, menzionata gi\u00e0 in documenti risalenti all'anno 928, quando era dilagata la paura dei Saraceni che avevano gi\u00e0 distrutto la citt\u00e0 di Taranto.\nEra l'unico punto di accesso per chi proveniva dalla parte settentrionale della citt\u00e0. Il nome di Porta San Gennaro deriva dal fatto che di qui partiva anche l'unica strada che portava alle catacombe dell'omonimo santo.\nStoria.\nIn et\u00e0 ducale la porta fu ricostruita poco lontano dal luogo originale, tra Caponapoli e il vallone di Foria, nei pressi del Monastero di Santa Maria del Ges\u00f9 delle Monache. Gi\u00e0 dal X secolo si hanno testimonianze che la porta veniva denominata \"di San Gennaro\". La porta veniva detta anche \"del tufo\" perch\u00e9 da essa entravano i grandi blocchi di tufo delle cave del vallone della Sanit\u00e0.\nNel 1537 fu ancora spostata per volere di Don Pedro di Toledo e furono eliminate le due maestose torri fortificate che la fiancheggiavano, occupando la collocazione che ancora oggi conserva su via Foria, di fronte a piazza Cavour, inglobata nel complesso edilizio che gli \u00e8 stato costruito intorno.\nDopo l'epidemia di peste del 1656, come \"ex voto\", vi fu aggiunta un'edicola affrescata da Mattia Preti, con motivi sacri (i Santi che implorano la fine della peste), oggi ancora in buono stato di conservazione dopo il recente restauro. L'affresco raffigura San Gennaro, Santa Rosalia e San Francesco Saverio.\nNell'antico vallone della Sanit\u00e0 (posto al di fuori della cinta muraria della citt\u00e0), vi era, tra l'altro, un cimitero per le vittime delle numerose epidemie che colpivano il napoletano. Sulla porta che faceva da confine con questi lazzaretti venne apposta allora la figura di San Gennaro, protettore dei deboli, che guardava nella direzione di coloro che erano stati sfortunati nella vita terrena ma che sarebbero stati accolti nel regno dei cieli.\nNel 1659 fu aggiunto il busto di \"San Gaetano\" (realizzato in pietra da Bartolomeo Mori), su richiesta dei padri teatini.\nLa nicchia con il quadro della \"Vergine\", sotto la porta, \u00e8 un \"ex voto\" del 1887 per lo scampato colera del 1884.\nNei suoi pressi sorge la chiesa di San Francesco dei Cocchieri."}
{"id": "683867", "revid": "729019", "url": "https://it.wikipedia.org/wiki?curid=683867", "title": "EXPTIME", "text": "Nella teoria della complessit\u00e0 computazionale la classe di complessit\u00e0 EXPTIME (a volte chiamata EXP, da \"Exponential Time\", \"tempo esponenziale\"), \u00e8 l'insieme di tutti i problemi decisionali risolvibili da una macchina deterministica di Turing nel tempo O(2\"p\"(\"n\")), dove \"p\"(\"n\") \u00e8 una funzione polinomiale di \"n\".\nIn termini di DTIME,\nSappiamo che\ne inoltre, dal teorema della gerarchia temporale e dal teorema della gerarchia spaziale, che\ncos\u00ec almeno una delle prime tre inclusioni e almeno una delle ultime tre inclusioni deve essere corretta, ma non si sa quali sono, anche se la maggior parte degli esperti credono che tutte le inclusioni siano corrette. Si sa anche che se , allora , la classe dei problemi risolvibili nel tempo esponenziale da una macchina di Turing non deterministica. Pi\u00f9 precisamente, EXPTIME \u2260 NEXPTIME se e solo se esistono linguaggi sparsi in NP che non sono in P.\nEXPTIME pu\u00f2 anche essere riformulato come la classe di spazio APSPACE, i problemi che possono essere risolti da una macchina di Turing alternante nello spazio polinomiale. Questo \u00e8 un modo di vedere che PSPACE formula_2 EXPTIME, poich\u00e9 una macchina di Turing alternante \u00e8 potente almeno quanto una macchina di Turing deterministica.\nEXPTIME \u00e8 una classe in una gerarchia esponenziale di classi di complessit\u00e0 con limiti temporali sempre pi\u00f9 alti. La classe 2-EXPTIME \u00e8 definita similmente a EXPTIME, ma con un limite temporale doppiamente esponenziale formula_11. Questo pu\u00f2 essere generalizzato a limiti temporali sempre pi\u00f9 alti.\nEXPTIME-completo.\nUn problema decisionale \u00e8 EXPTIME-completo se \u00e8 in EXPTIME, e ogni problema in EXPTIME ha una riduzione di tempo polinomiale ad esso. In altre parole, c'\u00e8 un algoritmo di tempo polinomiale che trasforma richieste dell'uno in richieste dell'altro con la stessa risposta. I Problemi che sono EXPTIME-completi potrebbero essere pensati come i problemi pi\u00f9 difficili in EXPTIME. Si noti che sebbene non sappiamo se NP \u00e8 o no un sottoinsieme di P, sappiamo per\u00f2 che i problemi EXPTIME-completi non sono in P; \u00e8 stato provato, dal teorema della gerarchia temporale, che questi problemi non possono essere risolti nel tempo polinomiale.\nNella teoria della computabilit\u00e0, uno dei problemi indecidibili basilari \u00e8 quello di decidere se una macchina deterministica di Turing (MDT) si arresta. Uno dei pi\u00f9 fondamentali problemi EXPTIME-completi p una versione pi\u00f9 semplice di questo, che chiede se una MDT si arresta al massimo in \"k\" passi. Se \u00e8 in EXPTIME perch\u00e9 una simulazione banale richiede il tempo O(\"k\"), e l'ingresso \"k\" \u00e8 codificato usando O(log \"k\") bit. \u00c8 EXPTIME-completo perch\u00e9, parlando all'ingrosso, possiamo usarlo per verificare se una macchina che risolve un problema EXPTIME accetta un numero esponenziale di passi; non ne user\u00e0 di pi\u00f9. Lo stesso problema con il numero di passi scritto in unario \u00e8 P-completo.\nAltri esempi di problemi EXPTIME-completi includono il problema di valutare una posizione negli scacchi, nella dama, o nel go (con le regole giapponesi del ko) di tipo generalizzato. Questi giochi hanno una probabilit\u00e0 di essere EXPTIME-completi perch\u00e9 i giochi possono durare per un numero di mosse che \u00e8 esponenziale alla dimensione della scacchiera. Nell'esempio del go, la regola giapponese del ko \u00e8 sufficientemente intrattabile da implicare la completezza EXPTIME, ma non si sa se le regole pi\u00f9 trattabili per il gioco americane o cinesi siano EXPTIME-complete.\nPer contrasto, i giochi generalizzati che possono durare per un numero di mosse che \u00e8 polinomiale alla dimensione della scacchiera sono spesso PSPACE-completi. Lo stesso \u00e8 vero per i giochi esponenzialmente lunghi in cui la non ripetizione \u00e8 automatica.\nUn altro insieme di importanti problemi EXPTIME-completi si riferisce ai circuiti succinti. I circuiti succinti sono macchine semplici usate per descrivere alcuni grafi in esponenzialmente meno spazio. Essi accettano due numeri di vertice come ingresso e uscita se c'\u00e8 un margine tra di essi. Per molti problemi di grafi P-completi naturali, dove il grafo \u00e8 espresso in una rappresentazione naturale come una matrice delle adiacenze, risolvere lo stesso problema su una rappresentazione di un circuito succinto \u00e8 EXPTIME-completo, perch\u00e9 l'ingresso \u00e8 esponenzialmente pi\u00f9 piccolo; ma questo richiede prove non banali, dal momento che i circuiti succinti possono soltanto descrivere una sottoclasse di grafi."}
{"id": "683871", "revid": "122948053", "url": "https://it.wikipedia.org/wiki?curid=683871", "title": "Megaduca", "text": "Il megaduca (in lingua greca \u03bc\u03ad\u03b3\u03b1\u03c2 \u03b4\u03bf\u03c5\u03be, \"megas doux\", \"grande duca\", pi\u00f9 propriamente \"gran comandante\") era una figura dell'impero bizantino che occupava una delle pi\u00f9 alte posizioni nella gerarchia militare.\nFunzione.\nLa figura del megaduca, ammiraglio della flotta, venne inserita nei quadri burocratici bizantini dal \"basileus\" Alessio I Comneno durante la \"renovatio imperii\" della dinastia comnena. Lungi dal qualificarsi quale semplice titolo militare, il megaduca divenne, durante il regno dei Paleologi, una figura di primo piano nell\"'entourage\" dell'imperatore bizantino, svolgendo incarichi simili a quelli di un primo ministro, cio\u00e8 vigilando sull'operato della macchina burocratica imperiale. Il megaduca accorp\u00f2 quindi su di s\u00e9 il ruolo che era stato precedentemente del \"mega Logoteta\".\nStoria.\nIl \"basileus\" Alessio I Comneno, bisognoso di una flotta in grado di opporsi ai normanni del Regno di Sicilia, cre\u00f2 formalmente la carica di \"megadux\" e la affid\u00f2 al cognato Giovanni Ducas. Alcune fonti lasciano per\u00f2 supporre che il titolo di \"megadux\" esistesse gi\u00e0: comandanti della flotta (\"\u03b4\u03bf\u03cd\u03be \u03c4\u03bf\u1fe6 \u03c3\u03c4\u03cc\u03bb\u03bf\u03c5\" in Lingua greca) sarebbero gi\u00e0 stati Manuele Botaniate e Costantino Dalasseno.\nCome megaduca, Giovanni Duca comand\u00f2 operazioni militari sia di mare che di terra, controllando inoltre in prima persona i territori bizantini in Grecia ed a Creta. Anche i successivi magaduca dei Comneni, spesso appartenenti alla famiglia dei Contostefani, dato il grande sforzo militare della dinastia, ebbero notevoli poteri e libert\u00e0 d'azione.\nL'ultimo megaduca fu Luca Notara dal 1444 al 29 maggio 1453, giorno in cui Costantinopoli cadde nelle mani dei turchi ottomani."}
{"id": "683874", "revid": "1921867", "url": "https://it.wikipedia.org/wiki?curid=683874", "title": "Walk (Pantera)", "text": "Walk \u00e8 un singolo del gruppo musicale groove metal Pantera, estratto dall'album del 1992 \"Vulgar Display of Power\".\nLa traccia.\nLa canzone parla in generale del rispetto e del venir rispettati ed utilizza, come nello stile dei Pantera, parole forti e violente, capaci di colpire al petto l'ascoltatore. La canzone mette in mostra le abilit\u00e0 e l'estensione vocale di Phil Anselmo, i potenti giri di basso di Rex Brown, la potenza della batteria di Vinnie Paul e l'incredibile talento di Dimebag Darrell. \"Walk\" \u00e8 presente anche in forma live nel disco ' e nelle raccolte ' e \"\".\nIl wrestler Rob Van Dam ha a lungo utilizzato la cover della canzone, composta dai Kilgore, come traccia d'ingresso sul ring ai tempi della Extreme Championship Wrestling.\nLa canzone si \u00e8 piazzata alla posizione n. 16 nella classifica della rete televisiva americana \"VH1\" \"40 Greatest Metal Songs\".\nCover.\nMolti gruppi hanno realizzato una cover della canzone, tra cui Trivium, Avenged Sevenfold, Seether, Operator, Disturbed, Sevendust, e Fear Factory. Sully Erna, cantante dei Godsmack, cant\u00f2 la canzone con i membri dei Pantera; la versione si trova nel DVD \"Smack This!\". I Disturbed, insieme a Chester Bennington, la suonarono durante l'Ozzfest del 2001. La band Kilgore realizz\u00f2 una cover per il wrestler Rob Van Dam, che la utilizz\u00f2 come canzone d'ingresso.\nVersione degli Avenged Sevenfold.\nGli Avenged Sevenfold registrarono una cover della canzone, inclusa nell'album \"Live in the LBC &amp; Diamonds in the Rough\", e la pubblicarono come primo singolo dell'album. Tuttavia, la canzone era stata inizialmente registrata per il DVD \"All Excess\". Nel DVD Live in the LBC, la band suona la canzone alla Long Beach Arena, ma, al posto di M. Shadows, \u00e8 cantata da una persona del pubblico (Matteo Valenza, stando ai crediti del DVD)."}
{"id": "683877", "revid": "105911", "url": "https://it.wikipedia.org/wiki?curid=683877", "title": "Sillogismo", "text": "Il sillogismo (dal greco \u03c3\u03c5\u03bb\u03bb\u03bf\u03b3\u03b9\u03c3\u03bc\u03cc\u03c2, \"syllogism\u00f2s\", formato da \u03c3\u03cd\u03bd, \"syn\", \"insieme\", e \u03bb\u03bf\u03b3\u03b9\u03c3\u03bc\u03cc\u03c2, \"logism\u00f2s\", \"calcolo\": quindi, \"ragionamento concatenato\") \u00e8 un tipo di ragionamento dimostrativo che fu teorizzato per la prima volta da Aristotele, il quale, partendo dai tipi di termine \"maggiore\" (che funge da predicato nella conclusione), \"medio\" e \"minore\" (che funge da soggetto nella conclusione) classificati in base al rapporto contenente-contenuto, giunge ad una conclusione collegando i suddetti termini attraverso brevi enunciati (premesse).\nLa filosofia scolastica ha formalizzato che se almeno una delle due premesse \u00e8 falsa, la proposizione conseguente \u00e8 falsa. Se le premesse sono entrambe vere, invece, la conclusione non pu\u00f2 essere falsa. Come mostrano i paradossi logici, che restano il principale limite di una logica formale, ovvero di una logica che prescinde dal contenuto dei singoli soggetti e predicati inseriti al posto delle lettere, se almeno una delle premesse \u00e8 falsa, la conclusione pu\u00f2 essere vera, perch\u00e9 da una falsit\u00e0 pu\u00f2 seguire qualsiasi cosa - e dunque anche la verit\u00e0. Pertanto, il sillogismo \u00e8 uno strumento necessario, ma di per s\u00e9 non sufficiente per arrivare alla verit\u00e0.\nAristotele.\nFino alla prima met\u00e0 del XII secolo, delle opere di Aristotele erano note solo quelle tradotte da Boezio: le \"Categorie\" e il trattato \"Sull'interpretazione\", che dettarono le basi della cosiddetta \"Logica vetus\". Con il trattato \"\u1f08\u03bd\u03b1\u03bb\u03c5\u03c4\u03b9\u03ba\u1f70 \u03a0\u03c1\u03cc\u03c4\u03b5\u03c1\u03b1\" (Latino: \"Analytica Priora\"; italiano: Analitici primi) in cui Aristotele sviluppa la teoria del sillogismo, vengono gettate le basi della cosiddetta \"Logica nova\"\nIl trattato \"Analytica Priora\" fin dall'inizio fu visto dai logici come un corpo dottrinale chiuso e completo, che lasciava aperte ben poche questioni sulle quali dibattere. Nel corso del tempo sub\u00ec pochi cambiamenti minori, fino alla risistematizzazione di tutta la logica iniziata nel XIV\u00b0 secolo da pensatori come Giovanni Buridano.\nGli \"Analytica Priora\" ad esempio non incorporano la teoria del sillogismo nel pi\u00f9 generale ambito del sillogismo modale, quello che contiene in almeno una delle due premesse, una parola logica del tipo \"necessariamente\", \"\u00e8 possibile che\" / \"forse\", \"in modo contingente\".\nLa terminologia di Aristotele in questo aspetto della sua teoria \u00e8 stata ritenuta vaga e, in molti casi poco chiara, anche contraddicendo alcune sue dichiarazioni nel \"De Interpretatione\". Le sue affermazioni originali su quelli che oggi chiamiamo sillogismi modali, hanno generato una vasta gamma di soluzioni proposte dai commentatori odierni: il sistema di sillogismi modali stabiliti da Aristotele sarebbe in ultima istanza ritenuto inadatto per l'uso pratico, e sarebbe stato sostituito del tutto da nuove distinzioni e nuove teorie.\nIl filosofo e logico John Corcoran svolse una comparazione punto per punto degli \"Analytica Priora\" di Aristotele e \"Laws of Thought\" di Boole, e sottoline\u00f2 con enfasi come la logica booleana riprendeva e confermava quella aristotelica. Boole si prefisse gli obiettivi di:\nTipi di sillogismo.\nLe proposizioni possono essere divise sotto tre aspetti:\nL'impossibilit\u00e0 \u00e8 una forma di necessit\u00e0: dire che una cosa \u00e8 impossibile significa dire che \u00e8 necessario che non sia.\nLa forma di sillogismo pi\u00f9 comune \u00e8 il sillogismo categorico (al punto che solitamente per sillogismo si intende sillogismo categorico).\nLe proposizioni che compongono un sillogismo categorico possono essere:\nLa posizione del termine medio nelle premesse determina la \"figura\" del sillogismo: Aristotele ne classific\u00f2 tre, gli scolastici ne aggiunsero una quarta. La forma delle proposizioni contenute nel sillogismo ne determina il \"modo\"; la filosofia scolastica classific\u00f2 i modi del sillogismo adoperando la prima o la seconda vocale (rispettivamente se universale o particolare) dei verbi \"affirmo\" e \"nego\".\nPer fare un esempio:\nNell'esempio in questione, uomo, mortale e greco sono termini rispettivamente medio, maggiore e minore.\nA questo modello detto sillogismo categorico o perfetto (in cui cio\u00e8 le due premesse portano deduttivamente ad una conclusione che \u00e8 logica e necessaria) se ne aggiungono altri tre, tra cui il sillogismo retorico (detto anche \u201cdialettico\u201d), in cui le due \u201cpremesse\u201d sono date per probabili e non per certe; il sillogismo sofistico (tipico della scuola sofistica, in cui la probabilit\u00e0 delle \u201cpremesse\u201d \u00e8 solo apparente ed ipotetica); il sillogismo modale, in cui una delle \u201cpremesse\u201d e la \u201cconclusione\u201d del sillogismo dipendono dalle modalit\u00e0 con cui stabiliamo se le affermazioni sono vere o false.\nNella logica moderna, si aggiunge anche il sillogismo disgiuntivo.\nPresupposti.\nLe premesse devono essere enunciati di tipo dichiarativo (che \"dicono qualcosa di qualcosa\"), di cui cio\u00e8 si possa dire univocamente se sono veri oppure falsi. Non sono enunciati di tipo dichiarativo le preghiere, le esclamazioni, le domande, i comandi non dichiarativi, il paradosso del mentitore, gli enunciati modali (credo che, so che, pu\u00f2 essere, deve essere necessariamente). \nPresupposti del sillogismo sono il principio di determinatezza e il principio di bivalenza dei singoli enunciati dichiarativi, che vanno applicati (separatamente) sia alla premessa maggiore che alla premessa minore: la premessa necessariamente sempre o \u00e8 vera o \u00e8 falsa, non pu\u00f2 trovarsi contemporaneamente nello stato di \"vero\" e nello stato di \"falso\", n\u00e9 pu\u00f2 non appartenere a uno di questi due stati (non essere n\u00e9 \"vera\" n\u00e9 \"falsa\"). \nIn termini equivalenti, per le due premesse, in tutti i tipi di sillogismo noti, sono presupposti: legge dell'identit\u00e0 , legge di non-contraddizione, legge del terzo escluso. Se la legge di identit\u00e0 vale anche per enunciati non dichiarativi (es. paradosso del mentitore), il principio di determinatezza pu\u00f2 essere fatto corrispondere (biunivocamente) al principio di non-contraddizione, e il principio di bivalenza al principio del terzo escluso.\nStessi presupposti valgono per la conclusione. In tutti i tipi di sillogismo, se le premessa maggiore e minore sono due enunciati di tipo dichiarativo, anche la conclusione \u00e8 necessariamente un enunciato di tipo dichiarativo (o \u00e8 vera o \u00e8 falsa), ragioni per cui \u00e8 superfluo ipotizzare che la conclusione sia un enunciato di tipo dichiarativo, essendo questo conseguenza logica della natura delle premesse.\nLa propriet\u00e0 transitiva \u00e8 l'esempio pi\u00f9 elementare del sillogismo in logica matematica (soggetto singolare e stessa relazione nelle premesse), ad esempio:\nIl sillogismo \u00e8 in generale un concetto pi\u00f9 ampio che si serve anche del quantificatore esistenziale e operatore di negazione.\nIn logica matematica, un ragionamento si dice valido, corretto o (sintatticamente) ben formato se e solo se \"non pu\u00f2 darsi\" il caso in cui le proposizioni siano vere e la conclusione sia falsa; in termini equivalenti, si dice che la conclusione \u00e8 conseguenza logica delle premesse.\nValidit\u00e0 e verit\u00e0 degli enunciati sono concetti distinti e indipendenti: \u00e8 possibile che sia da due enunciati veri che da due enunciati entrambi falsi si arrivi ad una conclusione vera (per gli operatori booleani, non per il sillogismo); viceversa, \u00e8 possibile che, con premesse entrambe false, la conclusione sia valida (es. tutti gli uomini volano; tutti gli asini sono uomini; tutti gli asini volano), poich\u00e9 il ragionamento \u00e8 valido formalmente. \nIl sillogismo nulla dice circa la verit\u00e0 o falsit\u00e0 della premessa maggiore e minore, a meno che, secondo Aristotele, non si abbia a che fare con sillogismi \u201cscientifici\u201d o \u201cdimostrazioni\u201d (discussi negli Analitici Secondi), i quali presuppongono premesse vere.\nPremessa maggiore e premessa minore sono legati tra loro da un unico connettivo logico di congiunzione, e l'insieme delle premesse \u00e8 legato alla conclusione da un connettivo di Implicazione logica. Il sillogismo pu\u00f2 essere riscritto (e risolto) nell'ambito della logica booleana con la congiunzione delle premesse, implicazione della conclusione, quantificatori. Dalla tavola di verit\u00e0 della congiunzione si evince che l'insieme delle premesse \u00e8 vero se ogni singola premessa \u00e8 vera; da quella dell'implicazione si evince che se le premesse sono vere, la conclusione \u00e8 vera, ci\u00f2 che fuori dall'algebra booleana e nella teoria del sillogismo definisce anche la correttezza di una particolare forma di sillogismo. Le premesse in forma di universale o particolare, positivo o negativo, sono rese con l'uso dei quantificatori:&lt;br&gt;\nse \u00abMaria non ha amici\u00bb, vale a dire se la condizione del quantificatore ristretto \"Ogni amico di Maria\" \u00e8 falsa, la proposizione (3) non sar\u00e0 n\u00e9 vera n\u00e9 falsa, n\u00e9 un terzo nuovo valore di verit\u00e0, ma un valore di verit\u00e0 non-ammissibile, priva di ogni valore di verit\u00e0. &lt;br&gt;\nPer questo motivo, non si pu\u00f2 dire che la premessa \u00e8 uguale alla congiunzione di soggetto e predicato: la (3) non equivale a \u00abx \u00e8 amico di Maria\u00bb (3a) formula_3 \u00abx \u00e8 scapolo\u00bb(3b), perch\u00e9 secondo la tavola di verit\u00e0 se (3a) \u00e8 falso, dovrebbe esserlo anche la (3).&lt;br&gt;\nLa logica moderna non accetta in genere l'inferenza: \"Ogni A \u00e8 B\" implichi che \u00e8 vero che \"Qualche A \u00e8 B\" (ci\u00f2 che i logici medioevali chiamavano \"reductio ad subalternam\"): dall'esempio si vede per\u00f2 che una proposizione categorica \u00e8 giudicabile come vera o falsa soltanto se \u00e8 soddisfatta la sua condizione esistenziale pertinente. Se usiamo il quantificatore ristretto, vale il quadrato di Boezio in uso nella logica antica e medioevale, detto dai logici moderni anche \"quadrato di opposizione fra le proposizioni categoriche\" (o semplicemente \"quadrato delle opposizioni\"), che elenca le forme di inferenza valide per le proposizioni universali o particolari.&lt;br&gt;\nCi\u00f2 che garantisce la validit\u00e0 del sillogismo, \u00e8 la struttura interna delle premesse che devono essere enunciati atomici, cio\u00e8 privi di connettivi logici.\nAll'interno della premessa maggiore e minore si usa anche l'operatore di negazione. \nCos\u00ec formulato, la congiunzione delle due premesse e la loro implicazione logica con la conclusione, danno luogo alla seguente tabella di verit\u00e0:\nTabella di verit\u00e0:\nLa tabella di verit\u00e0 si ottiene dalla congiunzione \"A\" delle premessa maggiore \"P\" e minore \"p\", implicazione logica della conclusione \"B\", di nuovo congiunzione con l'insieme delle premesse \"A\". \nNotiamo che&lt;br&gt; \nValidit\u00e0 del sillogismo.\nUn secondo esempio pi\u00f9 significativo pu\u00f2 essere:\nLa validit\u00e0 vale anche e soprattutto per parole-sostanze il cui significato \u00e8 noto, ma non \u00e8 subito presente ai cinque sensi:\nIl termine medio \u00e8 l'elemento grazie al quale avviene l'unione e funge da connessione fra gli altri due; questo perch\u00e9 il termine medio (l'animale) da una parte \u00e8 incluso nel termine maggiore (mortale) e dall'altra include in s\u00e9 il termine minore (uomo).\nUn sillogismo \u00e8 considerato valido se questo \u00e8 logicamente valido. La validit\u00e0 di un sillogismo non dipende dalla verit\u00e0 delle affermazioni che lo compongono. Sicch\u00e9 il sillogismo:\noppure:\n- Il treno fuma\n- Gianni \u00e8 un treno\n- Gianni fuma\n\u00e8 valido, anche se le frasi che lo compongono non sono vere. Un metodo, o definizione rozza, che spesso viene usata, \u00e8 dire che \"un sillogismo \u00e8 valido se ogni sillogismo della stessa forma che contiene proposizioni vere conclude correttamente\".\nQuesto metodo tuttavia non ha dignit\u00e0 logica, in quanto, seppur funzionante, non utilizza alcuna \"logica\". Un sillogismo che contiene tutte proposizioni vere pu\u00f2 essere riconosciuto non valido, anche se vero.\nEs.:\nTale sillogismo \u00e8 non valido logicamente, anche se tutte le proposizioni sono vere, e questo \u00e8 possibile capirlo non andando a permutare tutte le possibili frasi vere che mantengono la struttura del sillogismo, ma ragionando logicamente: \u00abGli dei sono immortali\u00bb [frase vera], ci dice che gli dei appartengono alla categoria degli immortali. Di tale categoria non sappiamo nulla, e nulla dice che questa sia composta solo da dei. \u00abGli uomini non sono dei\u00bb [vera], ma questo non esclude il fatto che essi possano essere immortali pur rimanendo non dei.\nPertanto, la validit\u00e0 di un sillogismo \u00e8 una caratteristica intrinseca della logica che in esso \u00e8 contenuta. Non \u00e8 necessario iterare finch\u00e9 non si evidenzia che da due proposizioni vere ne scaturisca una falsa per provarne la non-validit\u00e0, ma basta studiarlo attentamente e evidenziarne l'illogicit\u00e0, come fatto nell'esempio precedente.\nLe meccaniche logiche dei sillogismi sono riconducibili a quelle delle condizioni Necessarie e Sufficienti, capisaldi della logica moderna. Se una delle premesse \u00e8 falsa, la conclusione \u00e8 necessariamente falsa; viceversa, la verit\u00e0 di entrambe le premesse non implica che la conclusione sia vera. \nDiverso \u00e8 per\u00f2 il discorso per il sillogismo valido.\nSe il sillogismo \u00e8 valido, da due premesse vere deriva necessariamente una conclusione vera. Se entrambe le premesse sono false generalmente la conclusione \u00e8 falsa, ma talvolta pu\u00f2 essere vera accidentalmente (es: tutti gli uomini sono uccelli, tutti gli uccelli sono mammiferi, quindi tutti gli uomini sono mammiferi).\nLa teoria della Distribuzione dei termini permette di decidere se un sillogismo \u00e8 valido. Un termine risulta distribuito se si riferisce a tutti i soggetti di cui si parla, non distribuito se si riferisce solo ad alcuni. Pertanto, le proposizioni \u201cA\u201d (universali affermative) distribuiscono solo il soggetto ma non il predicato; le \u201cE\u201d (universali negative) distribuiscono entrambi; le \u201cI\u201d (particolari affermative) non distribuiscono nulla; le \u201cO\u201d (particolari negative) solo il predicato. Per essere validi i sillogismi debbono distribuire il termine medio in almeno una delle premesse e debbono distribuire i termini maggiore e minore solo se risultano distribuiti nella conclusione (Copi-Cohen \u201cIntroduzione alla logica\u201d).\nIl sillogismo \u00e8 stato distinto da Aristotele in tre figure:\nNella prima figura il termine medio funge da soggetto nella premessa maggiore e da predicato nella\npremessa minore:\nNella seconda figura il termine medio funge da predicato sia nella premessa maggiore che in quella minore:\nNella terza figura il termine medio funge da soggetto sia nella premessa maggiore che in quella minore:\nCombinatoriamente, a partire dal Medioevo, quando fu considerata anche la quarta figura, le forme possibili dei sillogismi sono 256: ci sono infatti tre proposizioni indipendenti ciascuna delle quali pu\u00f2 assumere quattro modi diversi (A,I,E,O) per un totale di 4\u00d74\u00d74 combinazioni per le quattro figure. La figura \u00e8 determinata dalla posizione del termine medio, che \u00e8 il termine che si trova in entrambe le premesse. Le forme valide, per\u00f2, sono soltanto 19, cio\u00e8 le quattro (Barbara, Celarent, Darii, Ferio) \u201cperfette\u201d che Aristotele defin\u00ec \"autoevidenti\") del sillogismo di prima figura ed altri 15 di cui \u00e8 possibile dimostrare la validit\u00e0 tramite le tre \"regole di conversione\" o la \"reductio ad impossibile\". Tuttavia, Copi e Cohen (vedi bibliografia), dimostrano che i sillogismi autenticamente validi sono solo quindici, escludendo, sempre nella terminologia medievale, quelli del tipo \u201cDarapti\u201d e \u201cFelapton\u201d della terza figura e quelli in \u201cFesapo\u201d e \u201cBramantip\u201d della quarta (p.284).\nProposizioni dichiarative che contengono parole come \"tutti\", \"nessuno\" o \"qualche\" possono essere analizzate con la teoria degli insiemi. Se indichiamo l'insieme di A come s(A) (la lettera \"s\" sta per \"set\"), e l'insieme di B con s(B), si ha:&lt;br&gt;\nSe \"Ogni A \u00e8 B\" (AaB) \u00e8 vero e se \u00e8 vero anche \"Ogni B \u00e8 A\" (BaA), si ha il caso particolare in cui gli insiemi s(A) e s(B) sono identici. &lt;br&gt;\nEssendo l'insieme vuoto per definizione un sottoinsieme di qualsiasi altro che si prenda in considerazione, se l'insieme A \u00e8 privo di elementi (vuoto), allora le proposizioni \"ogni \nA \u00e8 B\" e \"nessun A \u00e8 B\" sono entrambe vere, mentre \"qualche A \u00e8 B\" e \"qualche A non \u00e8 B\" sono sempre false. Pertanto, il sillogismo della forma AaB non implica AiB, e molti dei sillogismi di seguito riportati non valgono se A \u00e8 vuoto. L'insieme vuoto genera un caso di indecisione in cui due proposizioni opposte (universali) sono entrambe vere, contro quanto prevede il quadrato logico delle opposizioni che cessa di essere valido, e nel quale valeva e qui si deve escludere che \"ogni A \u00e8 B\" implichi \"qualche A \u00e8 B\"; in alternativa, come visto in precedenza, si pu\u00f2 dire che gli universali non sono n\u00e9 veri n\u00e9 falsi, ma casi non giudicabili, lasciare salvo il quadrato logico, e continuare ad ammettere che \"ogni A \u00e8 B\" implichi \"qualche A \u00e8 B\". \nLo stesso Aristotele nel suo trattato identific\u00f2 il tipo di discorso modale al quale non applic\u00f2 le forme valide di sillogismo. Con questo tipo di enunciati fin dall'antichit\u00e0 era noto che fallisce il sillogismo, cos\u00ec come noi oggi diciamo anche per gli operatori booleani. La cosiddetta logica classica \u00e8 basata su tre principi molto generali:&lt;br&gt;\nMa se dico:&lt;br&gt;\nche \u00e8 falso. Cos\u00ec come:&lt;br&gt;\nche \u00e8 falso.\nL'esempio non segue la forma solita (due premesse con soggetto e predicato), ma ad essa si pu\u00f2 facilmente applicare, e mostra che con espressioni dette modali (\u00ab\u00e8 possibile che..\u00bb, \u00ab\u00e8 necessario che...\u00bb) o epistemiche (\u00ab so che...&gt;. \u00abcredo che...\u00bb) la sostituzione di un enunciato vero con uno altrettanto vero in uno composto, non porta necessariamente a conseguenze vere.\nNella tabella seguente sono riportati tutti i sillogismi validi secondo i diagrammi di Venn. Secondo Copi e Cohen, per\u00f2, ne andrebbero esclusi 9 su 24, in quanto essi posseggono \u201cportata esistenziale\u201d, non considerata dalla logica moderna."}
{"id": "683878", "revid": "762947", "url": "https://it.wikipedia.org/wiki?curid=683878", "title": "Fedora Barbieri", "text": "Biografia.\nCominci\u00f2 giovanissima a studiare canto a Trieste sotto la guida di Federico Bugamelli e Luigi Toffolo. Dopo pochissimi mesi vinse una borsa di studio indetta dal Teatro Lirico di Firenze, passando quindi a studiare alla scuola del Maggio Musicale Fiorentino sotto la guida di Giulia Tess.\nEsord\u00ec il 4 novembre 1940 come Fidalma ne \"Il matrimonio segreto\" al Teatro comunale di Firenze, con immediato successo. Nel 1941 interpret\u00f2 il ruolo di Dariola nella prima assoluta di \"Don Juan de Manara\" di Franco Alfano al Maggio Musicale Fiorentino. Partecip\u00f2 ad alcune riprese di lavori a quel tempo quasi sconosciuti: \"Il ritorno di Ulisse in patria\" (Firenze 1942) e \"Orfeo\" (Cremona 1942) di Claudio Monteverdi, \"Flaminio\" di Giovanni Battista Pergolesi (Siena 1943). Cant\u00f2 per la prima volta all'estero in Polonia nel 1941.\nNel 1942 debutt\u00f2 alla Scala con la Nona sinfonia di Beethoven diretta da Victor De Sabata; si esib\u00ec regolarmente nel teatro milanese dal 1945 al 68 in ruoli da protagonista e ancora negli anni 80 in ruoli di fianco. Nel 1943 si ritir\u00f2 dalle scene in seguito al matrimonio, ritornando a calcare il palcoscenico l'anno successivo.\nDebutt\u00f2 al Metropolitan Opera di New York nel 1950, nel \"Don Carlo\" che inaugur\u00f2 la lunga direzione di Rudolf Bing. Ritorn\u00f2 assiduamente al Met fino al 56, per poi riapparirvi in ruoli di fianco nel decennio 66-76. Nel 1950 approd\u00f2 anche alla Royal Opera House di Londra in tourn\u00e9e con la Scala, con \"Falstaff\" e il \"Requiem\" verdiano. Torn\u00f2 a Londra nel 1957-58 e nel 64. Nel 1970 interpret\u00f2 il ruolo della Moglie nella prima assoluta de \"L'idiota\" di Luciano Chailly all'Opera di Roma.\nSi esib\u00ec saltuariamente fino agli anni '90 in un repertorio selezionato di ruoli comprimari di opere come \"Suor Angelica\", \"Falstaff\", \"Boris Godunov\", \"Cavalleria rusticana\". Proprio con il ruolo di Mamma Lucia diede l'addio alle scene il 3 novembre 2000 al Teatro Comunale di Firenze, dopo sessant'anni di attivit\u00e0 e 109 ruoli interpretati.\nVita privata.\nSposata con Luigi Barlozzetti, ebbe due figli: Ugo e Franco. Visse prevalentemente a Firenze in Via il Prato 29\nVocalit\u00e0 e personalit\u00e0 interpretativa.\nDotata di una voce di bel timbro e di grande potenza ed estensione (dal fa naturale grave al si acuto), si impose come interprete esuberante e intensa di ruoli drammatici (Azucena, Amneris, Carmen, Dalila), ma fu capace anche di compostezza in interpretazioni sei-settecentesche, tra cui \"Orfeo ed Euridice\" alla Scala sotto la guida di Wilhelm Furtw\u00e4ngler.\nIntitolazioni.\nIn occasione dei cento anni dalla nascita il Comune di Firenze ha deciso di intitolare al suo nome una strada accanto al Teatro comunale di Firenze\nCollegamenti esterni.\n(EN) Fedora Barbieri, su Find a Grave. Modifica su Wikidata https://www.findagrave.com/memorial/7248954\n(EN) Fedora Barbieri, su AllMusic, All Media Network. Modifica su Wikidata https://www.allmusic.com/artist/mn0001719219\n(EN) Fedora Barbieri / Fedora Barbieri (altra versione), su Discogs, Zink Media. Modifica su Wikidata https://www.discogs.com/it/artist/5606083\n(EN) Fedora Barbieri, su MusicBrainz, MetaBrainz Foundation. Modifica su Wikidata https://musicbrainz.org/artist/b389890c-72cc-4e3f-8312-29bf7a08117d\n(EN) Fedora Barbieri, su Internet Movie Database, IMDb.com. Modifica su Wikidata https://www.imdb.com/Name?nm0053655\nSito ufficiale: https://fedorabarbieri.it/"}
{"id": "683879", "revid": "2095172", "url": "https://it.wikipedia.org/wiki?curid=683879", "title": "Harald III di Norvegia", "text": "Molti dettagli della sua vita e del suo regno sono contenuti nel \"Heimskringla\". Nella cultura di lingua anglosassone \u00e8 noto come \"Harald Hardr\u00e5da\" o Harald di Duro Consiglio ed \u00e8 ricordato per la sua tentata invasione dell'Inghilterra nel 1066.\nGi\u00e0 prima di divenire re Harald pass\u00f2 quindici anni in esilio e lavor\u00f2 come Mercenario e come comandante militare per la Rus' di Kiev e l'Impero bizantino. Quando aveva circa quindici anni combatt\u00e9 nella Battaglia di Stiklestad insieme al fratellastro Olaf II di Norvegia con lo scopo di reclamare per s\u00e9 il trono di Norvegia dopo averlo perso, due anni prima, a favore di Canuto I d'Inghilterra. I due vennero sconfitti, Olav venne ucciso e Harald costretto all'esilio nella Rus' di Kiev dove serv\u00ec il principe Jaroslav I di Kiev fino a ottenere il rango di capitano e l\u00ec rimase fino al 1034 quando si rec\u00f2 a Costantinopoli insieme ai propri uomini.\nL\u00ec divenne ben presto uno dei comandanti della Guardia variaga e prese parte ad azioni che si svolsero nel Mar Mediterraneo, in Asia minore, Sicilia e forse anche in Terra santa e in Bulgaria oltre che nella stessa Costantinopoli dove venne coinvolto nelle dispute dinastiche. Durante la sua permanenza nella capitale Harald accumul\u00f2 notevoli ricchezze che, per precauzione, mand\u00f2 presso Jaroslav, alla fine lasci\u00f2 l'Impero bizantino nel 1042 per fare ritorno nella Rus' di Kiev e preparare la propria spedizione per reclamare il trono di Norvegia. \u00c8 possibile che Harald sapesse che, negli anni della sua assenza, il trono di Norvegia era stato dato dai Danesi a Magnus I di Norvegia, figlio illegittimo del defunto Olav.\nNel frattempo Magnus era anche divenuto Re di Danimarca e, nel 1046, Harald si alle\u00f2 col suo rivale il pretendente Sweyn Estriddson e cominciarono a depredare le coste della Danimarca. Magnus non voleva combattere con lo zio cos\u00ec i due conclusero un accordo, il primo avrebbe diviso il trono con il secondo a patto che Harald condividesse le sue ricchezze con lui. Il loro regno condiviso fin\u00ec bruscamente l'anno seguente quando Magnus mor\u00ec ed Harald si trov\u00f2 di colpo ad essere l'unico sovrano di Norvegia. Egli smorz\u00f2 immediatamente tutte le rivolte interne che si sollevarono e cominci\u00f2 ad abbozzare l'unione sotto un unico governo dei vari territori in mano alla corona.\nIl regno di Harald fu tutto sommato pacifico e diede vita a una florida economia monetaria e avvi\u00f2 il commercio con gli stati esteri, nel probabile tentativo di ripetere l'espansione territoriale avuta sotto il regno di Canuto, tent\u00f2 d'impossessarsi del trono di Danimarca e spese quasi ogni anno fino al 1064 a razziare le coste danesi combattendo contro il suo ex alleato ora re Sweyn II di Danimarca. Quantunque le sue campagne venissero gratificate da un certo successo Harald non fu mai in grado di conquistare davvero il paese o di governarlo. Non era passato molto tempo da che egli aveva abbandonato le sue pretese che il Conte di Northumbria Tostig del Wessex gli chiese di allearsi con lui contro il fratello divenuto da poco Re d'Inghilterra, Aroldo II d'Inghilterra, offrendogli la possibilit\u00e0 di ambire al trono inglese. Harald accett\u00f2 e il suo esercito insieme a quello di Tostig entrarono in Inghilterra nel settembre del 1066, i loro uomini saccheggiarono le coste settentrionali e vinsero la Battaglia di Fulford combattuta presso York. La fortuna di Harald tuttavia era finita, il 25 settembre dello stesso anno venne sconfitto e ucciso dall'esercito di Aroldo nella Battaglia di Stamford Bridge.\nBiografia.\nGiovent\u00f9.\nNato nel 1015 o nel 1016 a Ringerike, Harald era figlio di \u00c5sta Gudbrandsdatter e del suo secondo marito Sigurd Syr; suo fratellastro maggiore era Olaf II di Norvegia nato dalle prime nozze di \u00c5sta con Harald Grenske, bisnipote di Harald I di Norvegia. Suo padre era uno dei pi\u00f9 ricchi uomini di Ringerike, ma era anche un re assai poco considerato e fin da piccolo Harald dimostr\u00f2 i comportamenti tipici del ribelle con grandi ambizioni. Di tutti i suoi fratelli era quello maggiormente attaccato ad Olaf ed egli stesso era dissimile dai fratelli maggiori, assai pi\u00f9 somiglianti al padre, che si dimostravano di vdute ristrette e perlopi\u00f9 concentrati sulla preservazione dei possedimenti di famiglia.\nLe saghe del nord in particolare quella a cura di Snorri Sturluson, \"Heimskringla\", sostengono che anche Sigurd era bis-nipote di Harald I per parte paterna, tuttavia gli storici moderni ritengono che gli antenati attribuiti a Sigurd, insieme a parte della genealogia della Dinastia Bellachioma siano invenzioni che riflettono soltanto le aspettative politiche e sociali degli autori del tempo piuttosto che la realt\u00e0 storica. La pretesa discendenza di Harald da Harald I all'epoca non fu menzionata e non gioc\u00f2 nessun ruolo nelle lotte politiche del tempo, il che fa supporre siano state prodotte dopo per legittimare le sue pretese e la sua salita al trono.\nNel 1028, a seguito di una rivolta, il fratellastro di Harald Olaf II di Norvegia fu costretto all'esilio dopo tredici anni di regno e torn\u00f2 in patria due anni dopo, nel 1030. Udendo del suo ritorno Harald mise insieme circa 600 uomini perch\u00e9 potessero unirsi all'esercito di Olaf nel momento in cui fosse approdato sulle coste orientali del paese che, nel frattempo, era finito sotto il comando di Canuto il Grande. I due eserciti si incontrarono come previsto e andarono allo scontro con i Danesi nella battaglia di Stiklestad che si combatt\u00e9 il 29 luglio dello stesso anno e anche Harald vi prese parte. La battaglia si risolse in una sconfitta per i due fratelli che si trovarono contro anche i norvegesi fedeli al nuovo re, Olaf venne ucciso e Harald fu invece gravemente ferito.\nL'esilio.\nA seguito della sconfitta Harald, appena quindicenne, riusc\u00ec a fuggire con l'aiuto di R\u00f6gnvald Brusason (morto 1046), poi Conte delle Orcadi, in un remoto podere della Norvegia. L\u00ec rimase un mese, forse per rimettersi dalle ferite, e quindi viaggi\u00f2 a nord verso le montagne della Svezia.\nRiusc\u00ec a radunare una banda di guerrieri, anch'essi esuli come conseguenza della morte di suo padre, e con loro raggiunse il territorio dei Rus' di Kiev nel 1031, passando almeno parte del tempo nella citt\u00e0 di Staraja Ladoga. Harald e i suoi vennero ben accolti dal principe Yaroslav I il Saggio, sovrano dei Rus', la cui moglie Ingegerd Olofsdotter era sua lontana parente. Yaroslav era disperatamente a corto di comandanti militari e riconoscendo in Harald un potenziale leader per l'esercito lo nomin\u00f2 capo delle sue forze armate. Gi\u00e0 Olaf era stato presso la corte di Yaroslav nel suo esilio del 1028 e secondo la saga Morkinskinna egli lo accett\u00f2 alla propria corte principalmente perch\u00e9 era il suo fratellastro. Si suppone che Harald abbia preso parte alla campagna di Yaroslav contro i Polacchi nel 1031 e contro altri nemici storici della Rus' come i Ciudi in Estonia, i Bizantini cos\u00ec come i Peceneghi ed altre popolazioni nomadi della steppa.\nDopo pochi anni trascorsi nella Rus' Harald e circa 500 dei suoi uomini mossero verso sud in direzione di Costantinopoli, capitale dell'Impero bizantino, probabilmente attorno al 1033 o 1034, dove si unirono alla Guardia variaga. Sebbene la saga Flateyjarb\u00f3k affermi che all'inizio egli cerc\u00f2 di tenere celata la propria identit\u00e0 regale molte altre fonti sostengono che la reputazione di Harald e dei suoi uomini era ben conosciuta anche all'est in quei tempi. Mentre la guardia variaga fungeva principalmente da guardia del corpo per l'imperatore Harald fu mandato a combattere presso le frontiere dell'impero, la sua prima azione militare fu contro i pirati Arabi nel Mar Mediterraneo e poi all'interno nell'Asia minore, divenendo, si dice, il capo della Guardia stessa. Fin dal 1035 i bizantini avevano spinto gli arabi fuori dall'Asia minore ed Harald venne mandato a combattere campagne che lo portarono lontano, nell'est, spingendosi fino all'Eufrate dove, secondo il suo Scaldo \u00dej\u00f3\u00f0\u00f3lfr Arn\u00f3rsson, egli partecip\u00f2 alla cattura di non meno di otto fortezze arabe, un numero che gli storici tendono ad accettare. Anche se \u00e8 probabile che Harald non avesse il comando indipendente di un esercito, come implicano le saghe, non \u00e8 improbabile che lui e la guardia siano stati mandati in missione per catturare citt\u00e0 e castelli.\nDurante i primi quattro anni del regno di Michele IV il Paflagone \u00e8 possibile che Harald abbia combattuto anche contro i Peceneghi.\nLe saghe quindi riportano che egli si rec\u00f2 a Gerusalemme e che combatt\u00e9 ancora in quella zona, e bench\u00e9 esse collochino tale viaggio dopo la sua spedizione in Sicilia alcuni storici contestano questa cronologia. Che il suo viaggio avesse una natura militare o fosse di stampo pi\u00f9 pacifico dipende dal fatto che esso abbia avuto luogo prima o dopo il trattato di pace che Michele strinse con il califfo dei Fatimidi Al-Mustan\u1e63ir Bi-ll\u0101h, in ogni caso sembra improbabile che tale viaggio abbia avuto luogo prima del trattato. Alcuni storici hanno ipotizzato che Harald facesse parte di un gruppo militare messo a protezione dei pellegrini che si recavano a Gerusalemme e fra i quali si sarebbero trovati anche dei membri della famiglia imperiale e che ebbe luogo dopo il trattato che ebbe fra le clausole il permesso che i bizantini restaurassero la Basilica del Santo Sepolcro. Questa sarebbe stata, per altro, un'occasione per Harald di battersi contro i banditi che volevano depredare i pellegrini.\nNel 1038 Harald partecip\u00f2 a una spedizione in Sicilia motivata, secondo Giorgio Maniace, dal tentativo dei bizantini di recuperare l'isola dal dominio dei Saraceni che vi avevano costituito l'Emirato della Sicilia. Durante la campagna Harald combatt\u00e9 al fianco di mercenari normanni quale Guglielmo Braccio di Ferro e secondo Snorri Sturluson egli cattur\u00f2 quattro citt\u00e0.\nNel 1041 la spedizione siciliana ebbe termine, ma poco dopo una rivolta normanno-lombarda esplose nell'isola ed Harald si trov\u00f2 a combattere nuovamente insieme al Catepano d'Italia Michele Doceano. All'inizio le cose parvero volgere a loro favore, ma i normanni guidati dal loro vecchio alleato Guglielmo Braccio di Ferro vinsero sia alla Battaglia di Olivento che a quella di Montemaggiore, combattute rispettivamente in marzo e in maggio. Harald venne quindi richiamato d'urgenza dall'imperatore anche per l'insorgere di questioni pi\u00f9 pressanti, nel tardo 1041 lui e la guardia vennero infatti mandati in Bulgaria per contrastare le rivolte capitanate da Peter Delyan.\nIl successo della repressione delle rivolte in Bulgaria gli valse la promozione a \"Spatharokandidatos\" un titolo di livello medio entro la corte di Bisanzio, tuttavia la buona stella di Harald era in discesa, poco dopo la morte di Michele, nel 1041 sorsero dei conflitti fra il suo successore e nipote Michele V il Calafato e la sua potente vedova Zoe Porfirogenita in cui Harald venne coinvolto.\nNel periodo convulso della successione egli venne arrestato, anche se le fonti discordano sul reale motivo del suo fermo, le saghe affermano che venne arrestato perch\u00e9 defraud\u00f2 l'imperatore di parte del suo tesoro, mentre altri affermano che la sua colpa fu di aver chiesto la mano di una nipote di Zoe la cui esistenza \u00e8 per altro messa in dubbio. Se quest'ultimo motivo fosse vero \u00e8 probabile che l'ira dell'imperatrice vedova nascesse dal fatto che fosse stata lei a pensare di poter sposare Harald.\nSecondo Guglielmo di Malmesbury Harald venne fermato perch\u00e9 aveva violentato una nobildonna, mentre la Saxo Grammaticus lo accusa addirittura di omicidio, alcuni storici oggi ritengono che Michele V lo fece imprigionare semplicemente perch\u00e9 temeva che la sua lealt\u00e0 fosse restata devota al defunto zio Michele IV. Le fonti discordano anche su come Harald sia fuggito di prigione, non si sa se gli venne un aiuto dall'esterno o se approfitt\u00f2 della confusione che segu\u00ec all'incoronazione di Michele V, quel che si sa \u00e8 che la guardia variaga si scisse, una parte rest\u00f2 fedele all'imperatore e un'altra fin\u00ec sotto la guida di Harald che capeggiava le rivolte. Alla fine Michele V nell'aprile 1042 venne portato fuori dal proprio rifugio, accecato e condannato all'esilio in un monastero e secondo le saghe fu lo stesso Harald a privarlo della vista.\nVerso casa.\nDurante il suo soggiorno in Oriente Harald aveva accumulato grandi ricchezze che aveva saggiamente fatto arrivare via nave fino alla Rus' dove le aveva affidate alla custodia di Jaroslav Per altro le saghe annotano che, insieme ai proventi dei bottini che si ottenevano in battaglia egli partecip\u00f2 almeno tre volte al cosiddetto \"polutasvarf\" che si pu\u00f2 grosso modo tradurre come \"saccheggio di palazzo\" un termine che potrebbe significare o il saccheggio dell'erario a seguito della morte dell'imperatore o l'esborso di una forte somma alla guardia variaga da parte di Michele V con lo scopo di ottenerne la lealt\u00e0.\n\u00c8 probabile che quel denaro servisse ad Harald per finanziare la sua corsa alla corona di Norvegia e se davvero partecip\u00f2 alle polutasvarf dovette essere in concomitanza con la morte di Romano III Argiro, Michele IV e la deposizione di Michele V in cui Harald ebbe sicuramente l'occasione di appropriarsi, oltre che di quel che gli spettava, anche di denaro aggiuntivo. Dopo che Zoe torn\u00f2 al trono nel 1042 insieme al terzo marito Costantino IX Monomaco Harald chiese il permesso di tornare in patria, tuttavia l'imperatrice glielo rifiut\u00f2 ed egli riusc\u00ec a scappare con un paio di navi e pochi uomini attraverso il Bosforo. Nonostante due navi fossero state distrutte grazie a delle catene di ferro la nave di Harald riusc\u00ec a raggiungere sana e salva il Mar Nero riuscendo a tornare nella Rus' nel tardo 1042.\nDurante questo soggiorno Harald spos\u00f2 una delle figlie di Jaroslav, Elisabetta di Kiev, nonch\u00e9 nipote del re di Svezia Olof III di Svezia, poco dopo il suo rientro Jaroslav attacc\u00f2 Costantinopoli ed \u00e8 plausibile che Harald gli abbia fornito diverse informazioni utili all'impresa.\nRiguardo al matrimonio \u00e8 possibile che fosse gi\u00e0 stato deciso prima della sua partenza per Costantinopoli o che quantomeno fosse stato messo in progetto, durante la sua lontananza Harald compose un poema in cui s'accennava a una \"dea russa\" che ancora non aveva accettato il suo anello d'oro e che alcuni identificano con Elisabetta. Sempre secondo la Morkinskinna Harald aveva gi\u00e0 chiesto a Jaroslav la mano della figlia solo per sentirsela rifiutare perch\u00e9 non era abbastanza ricco, rimane comunque significativo che alla fine le nozze si siano celebrate giacch\u00e9 le altre figlie erano maritate a uomini come Enrico I di Francia e Andrea I d'Ungheria, uomini che la corona l'avevano gi\u00e0 in testa.\nIl ritorno in Norvegia.\nUtilizzando le enormi ricchezze raccolte dai suoi bottini di guerra, Harald fece ritorno in Norvegia nel 1045 partendo da Velikij Novgorod passando quindi per il Lago Ladoga, la Neva, il Golfo di Finlandia e infine il Mar Baltico. Harald port\u00f2 con s\u00e9 un gran numero di uomini e infine sbarc\u00f2 a Sigtuna, in Svezia, fra la fine del 1045 e l'inizio del 1046. Durante la sua assenza al trono di Norvegia era salito Magnus I di Norvegia, figlio di Olaf II e nipote di Harald, tornato dall'esilio nel 1035 per reclamare il trono di suo padre dopo la morte di Canuto il Grande. \u00c8 possibile che fu proprio per questo che Harald decise di tornare in Norvegia appena possibile, i figli di Canuto avevano deciso di abbandonare il paese per combattere e cercare di tenersi l'Inghilterra e giacch\u00e9 i suoi figli Aroldo I d'Inghilterra e Canuto II d'Inghilterra erano morti entrambi entro il 1042 la posizione di Magnus come re pareva inattaccabile. Durante i suoi undici anni di regno non vi furono mai rivolte interne e quando il trono di Danimarca rest\u00f2 vacante nel 1042 Magnus venne eletto re anche di quel paese sconfiggendo l'altro pretendente Sweyn Estridsson.\nAvendo udito della sua sconfitta Harald propose a Sweyn di incontrarsi in Svezia insieme ad Anund Jacob di Svezia che regnava su quelle terre gi\u00e0 dal 1022.\nMagnus accett\u00f2 di condividere il potere con Harald ed i due divennero entrambi regnanti di Norvegia. Appena un anno dopo Magnus mor\u00ec, e sorsero diverse speculazioni sulla misteriosa morte di suo nipote e della possibile presenza di un complotto di Harald per diventare l'unico sovrano di Norvegia.\nHarald fond\u00f2 intorno al 1050 la citt\u00e0 di Oslo.\nL'invasione dell'Inghilterra.\nIl sovrano norvegese era giunto in Inghilterra con l'intenzione di reclamare il trono inglese in forza di un supposto patto stretto tra Magnus e re Hartacanuto secondo il quale se uno dei due fosse morto senza eredi l'altro sarebbe diventato sovrano di Norvegia e d'Inghilterra. Harald sbarc\u00f2 sulle coste inglesi con un esercito di 15.000 uomini ed ottenne una prima vittoria il 20 settembre 1066 nella battaglia di Fulford a due miglia a sud di York, ma in seguito il suo esercito venne sconfitto nella battaglia di Stamford Bridge, vicino a York, il 25 settembre 1066 combattendo contro le forze di Harold II d'Inghilterra. Qui Harald III morir\u00e0, colpito da una freccia alla gola."}
{"id": "683880", "revid": "1451848", "url": "https://it.wikipedia.org/wiki?curid=683880", "title": "Drag the Waters", "text": "Drag the Waters \u00e8 un singolo della band heavy metal Pantera, pubblicato nel 1996 come quarto estratto dall'album \"The Great Southern Trendkill\", e riproposto nelle due raccolte del gruppo, ' e ', entrambe del 2003.\nIl brano.\nLa canzone si incentra sul tema della droga e dell'overdose, argomento molto vicino al gruppo dopo i recenti avvenimenti legati a Phil Anselmo. Gli strumenti di Dimebag e Rex sono accordati in Do#, cio\u00e8 di un tono e mezzo sotto il normale livello."}
{"id": "683896", "revid": "28406", "url": "https://it.wikipedia.org/wiki?curid=683896", "title": "Giovanni Giorgio I", "text": ""}
{"id": "683899", "revid": "124997325", "url": "https://it.wikipedia.org/wiki?curid=683899", "title": "Arcipelago artico canadese", "text": "L'arcipelago artico canadese, anche conosciuto come arcipelago artico \u00e8 un arcipelago a nord del Canada, nel Mar Glaciale Artico. Si trova all'estremit\u00e0 nord del Nord America e copre un'area di 1.424.500 km\u00b2: questo gruppo di 36.563 isole comprende i territori del Nunavut, parte del Territori del Nord-Ovest e dello Yukon.\nStoria.\nGli inglesi rivendicano il fatto che le isole furono scoperte in una spedizione del 1570 di Martin Frobisher, mentre la sovranit\u00e0 del Canada sulle isole non fu stabilita finch\u00e9 il Distretto di Franklin, che comprende quasi tutto l'arcipelago, non fu istituito nel 1895; questo distretto si sciolse con la creazione di Nunavut nel 1999. Il Canada reclama la sovranit\u00e0 in un settore che si estende fino al Polo Nord, ma questa richiesta non \u00e8 universalmente riconosciuta. Inoltre, il Canada rivendica tutte le strade d'acqua del passaggio a nord-ovest e tutte le acque interne all'arcipelago; gli Stati Uniti e altri Paesi vedono tuttavia queste come acque internazionali. L'isola Hans, a est dell'isola di Ellesmere, \u00e8 un territorio ancora conteso tra il Canada e la Danimarca.\nGeografia.\nL'arcipelago si estende per circa 2.400\u00a0km longitudinalmente, e ci sono 1.900\u00a0km dalla terraferma a Capo Columbia, il punto pi\u00f9 a nord dell'isola di Ellesmere. \u00c8 circondato a ovest dal Mare di Beaufort, a nord dall'Oceano Artico, a est dalla Groenlandia, dalla Baia di Baffin, dallo Stretto di Davis e a sud dalla Baia di Hudson e dalla terraferma canadese. Le varie isole sono separate tra loro da una serie di vie d'acqua conosciute come \"passaggio a nord-ovest\". Due grandi penisole, la Boothia e la Penisola di Melville si estendono a nord della terraferma.\nLista.\nL'arcipelago contiene 94 isole maggiori (pi\u00f9 grandi di 130\u00a0km\u00b2), incluse tre tra le dieci isole maggiori del mondo; ci sono anche 36.469 isole minori. Le isole principali dell'arcipelago (con estensione maggiore di 10.000\u00a0km\u00b2), sono:\nDopo la Groenlandia, l'arcipelago \u00e8 il maggiore territorio dell'alto artico. Il clima delle isole \u00e8 artico e vi si trova la tundra eccetto che nelle aree montagnose. La maggior parte delle isole \u00e8 disabitata; gli insediamenti umani sono estremamente ridotti e concentrati principalmente sulle coste, come gli insediamenti Inuit sulle isole del sud."}
{"id": "683900", "revid": "729019", "url": "https://it.wikipedia.org/wiki?curid=683900", "title": "Jean Poton de Xaintrailles", "text": "Originario del Limosino da una famiglia della nobilt\u00e0 minore, sin da giovane si mostr\u00f2 legato al Delfino Carlo, poi Carlo VII, il quale lo ricompens\u00f2 affidandogli le scuderie reali.\nBiografia.\nTutta la sua carriera militare si svolse al servizio della Corona di Francia durante la guerra dei cent'anni: combatt\u00e9 all'assedio di Saint-Riquier nel 1420, venendo fatto prigioniero dagli inglesi nell'agosto dello stesso anno nei pressi di Abbeville; fu rilasciato in cambio della resa della citt\u00e0, e pot\u00e9 riprendere a combattere: il 3 ottobre 1423 attacc\u00f2 di sorpresa Ham, ma cadde in un'imboscata tesa da Filippo di Brabante.\nEra presente all'assedio di Braine-le-Comte, nell'Hainaut, nel 1424; prese parte alla battaglia di Verneuil, il 17 agosto dello stesso anno, durante la quale ebbe il comando di due ali di cavalleria. Nel 1427, con il Bastardo d'Orl\u00e9ans e La Hire, liber\u00f2 Montargis, assediata dal conte di Warwick.\nDurante l'assedio di Orl\u00e9ans era presente alla cosiddetta battaglia delle aringhe il 12 febbraio 1429, ancora al fianco di La Hire e del Bastardo. Rientrato a Bordeaux, venne ferito qualche tempo dopo nel corso di una sortita.\nFu al fianco di Giovanna d'Arco dal momento della conclusione dell'assedio, l'8 maggio, partecipando quindi alle battaglie successive della campagna: Jargeau, Meung, Beaugency; comandava l'avanguardia a Patay il 18 giugno, quando prese prigioniero John Talbot.\nIl 17 luglio 1429 era presente a Reims, alla consacrazione di Carlo VII, e nello stesso giorno fu nominato prima guardia del corpo e maestro delle scuderie reali.\nPoco dopo cadde prigioniero degli inglesi, in un'imboscata nei pressi di Beauvais, per venire rilasciato solo nel 1431.\nNel 1435, Poton, insieme a \u00c9tienne de Vignolles, usc\u00ec vittorioso dalla battaglia di Gerberoy e fece prigioniero il conte d'Arundel.\nIl re lo nomin\u00f2 balivo del Berry, comandante della torre maggiore di Bourges, con lettera del 19 agosto 1437; ebbe poi dal sovrano il governo di Ch\u00e2teau-Thierry, la signoria di Tonneins, per s\u00e9 e la famiglia, e per s\u00e9 solo la citt\u00e0 di Saint-Macaire.\nDurante l'ultima fase della guerra dei cent'anni Poton ebbe un ruolo essenziale nella riconquista della Normandia prima, sino alla presa di Cherbourg del 12 agosto 1450, e della Guienna poi, dove fu inviato nel 1451. Fu nominato governatore del Ch\u00e2teau-Trompette, a Bordeaux, quindi siniscalco del Limosino nel 1453.\nNel 1454 succedette a Philippe de Culant nella carica di maresciallo di Francia. L'anno successivo con Andr\u00e9 de Loh\u00e9ac comand\u00f2 l'armata del conte di Clermont contro Giovanni V d'Armagnac.\nVenne destituito dalla carica di maresciallo il 3 agosto 1461 da Luigi XI, avendogli il sovrano preferito Jean de Lescun. Poton mor\u00ec a Bordeaux pochi mesi dopo, il 7 ottobre, e venne seppellito nella chiesa dei francescani a N\u00e9rac.\nNon ebbe discendenti dal matrimonio con Catherine Brachet, signora di Salignac in Limosino. Nel testamento nomin\u00f2 suo principale erede Jean de La Motte, signore di Nolhan, a condizione che sposasse sua nipote, Beatrix de Pardaillan.\nUn documento del Parlamento di Parigi si riferisce a lui come \u00ab...Siniscalco del bordolese, uno dei pi\u00f9 valorosi capitani del regno, colui che, insieme ad \u00c9tienne de Vignolles, fu causa della cacciata degli inglesi dalla Francia\u00bb.\nUn \u00abcoraggioso cavaliere Poton de Xaintrailles\u00bb appare in \"Enrico VI, parte I\", di William Shakespeare."}
{"id": "683901", "revid": "1181", "url": "https://it.wikipedia.org/wiki?curid=683901", "title": "Lavori virtuali", "text": ""}
{"id": "683902", "revid": "74173", "url": "https://it.wikipedia.org/wiki?curid=683902", "title": "Isole artiche canadesi", "text": ""}
{"id": "683909", "revid": "1318658", "url": "https://it.wikipedia.org/wiki?curid=683909", "title": "Floods (Pantera)", "text": "Floods (in italiano \"Inondazioni\") \u00e8 una famosa canzone della band heavy metal Pantera. Il brano \u00e8 contenuto nell'album del 1996 \"The Great Southern Trendkill\".\nLa canzone.\nLa rivista \"Guitar World\" vot\u00f2 l'assolo di Dimebag Darrell contenuto in \"Floods\" come il quindicesimo migliore di tutti i tempi. L'assolo nacque originariamente come riff, per poi essere trasformato dal talentuoso Dime in un pezzo esempio di tecnica e velocit\u00e0. Generalmente, la canzone si diversifica notevolmente dalle altre composte dalla band texana. Essa \u00e8 infatti a tratti estremamente lenta e presenta un tono vocale cupo inedito per tale gruppo. La base musicale non presenta infatti le solite potenti e rapide percussioni di Vinnie Paul, che qui si incentrano solo su un \"calmo\" accompagnamento, e la voce di Phil Anselmo \u00e8 notevolmente cupa e rauca."}
{"id": "683911", "revid": "767487", "url": "https://it.wikipedia.org/wiki?curid=683911", "title": "Mega Logoteta", "text": "Il Mega Logoteta (in lingua greca \u039c\u03ad\u03b3\u03b1\u03c2 \u039b\u03bf\u03b3\u03bf\u03b8\u03ad\u03c4\u03b7\u03c2, \"grande ragioniere\") era il capo della burocrazia bizantina durante l'era centrale - ovvero quella di maggiore forza - dell'impero di Bisanzio. Questa figura di burocrate era personalmente responsabile della gestione del Ministero del Tesoro, al pari del moderno cancelliere di stampo occidentale.\nAnche se l'ufficio del Mega Logoteta \u00e8 proseguito dopo la caduta di Costantinopoli, conquistata dai crociati nel 1204 durante la quarta crociata, molte delle sue funzioni sono state assunte gradualmente durante il periodo di Paleologi, ultimi imperatori bizantini, da altri uffici (quale il Mega Dux).\nIl termine \"Logoteta\" unisce \"i marchi\" (parola) e \"i thetes\" (dal verbo \"tithemi\" = mettere, disporre) cosicch\u00e9 il suo significato pu\u00f2 essere quello di \"colui che custodisce la parola\"."}
{"id": "683922", "revid": "618763", "url": "https://it.wikipedia.org/wiki?curid=683922", "title": "EDT (editore)", "text": "EDT (Edizioni Di Torino) \u00e8 una casa editrice italiana fondata a Torino nel 1976 da Enzo Peruccio. Attiva in origine nel campo musicale, ha ampliato nel corso degli anni il proprio catalogo includendo saggistica, narrativa, libri per ragazzi, gastronomia e turistica, con le guide Lonely Planet e Marco Polo.\nStoria.\nLa casa editrice esord\u00ec con una collana dedicata alla storia della musica dall\u2019et\u00e0 antica al Novecento, curata da alcuni dei maggiori musicologi, tra cui Giorgio Pestelli, Alberto Basso, Fabrizio Della Seta, Giulio Cattin. La collana, patrocinata dalla Societ\u00e0 Italiana di Musicologia, ha trovato largo impiego negli insegnamenti di settore all\u2019universit\u00e0 e nei conservatori. Il catalogo Musica si \u00e8 arricchito nel corso degli anni di oltre 250 pubblicazioni riguardanti i vari generi, dalla classica alla contemporanea al pop, con una particolare attenzione al jazz, anche in collaborazione con la Fondazione Siena Jazz. Al 1985 risale la fondazione del Giornale della musica: uscito in formato cartaceo fino al 2015, prosegue da allora l\u2019attivit\u00e0 sul web.\nNei primi anni Novanta EDT si concentr\u00f2 sul tema del viaggio con la collana di letteratura Viaggi e avventura, inaugurata nel 1991 con la direzione di Bruno Gambarotta, e con l\u2019acquisizione, l\u2019anno successivo, dei diritti per l\u2019Italia delle celebri guide di viaggio Lonely Planet, ideate da Tony e Maureen Wheeler: un'operazione che ha portato la casa editrice al primato sul mercato italiano del settore, rafforzata poi dalle Guide Marco Polo, pubblicate in originale in Germania e in italiano da EDT a partire dal 2011.\nNegli anni successivi i campi di interesse dell\u2019editore si sono ulteriormente ampliati. L\u2019area della narrativa di viaggio \u00e8 cresciuta e si \u00e8 trasformata per numero di collane e temi trattati, dalle narrazioni alla saggistica dal reportage alla storia, senza dimenticare carnet illustrati e vite straordinarie. Nel 2007 EDT ha lanciato il marchio Giralangolo, dedicato a bambini e ragazzi, attento ai temi di attualit\u00e0 e pi\u00f9 volte premiato. Dal 2013 \u00e8 presente in EDT anche un\u2019area Food, dedicata al cibo in tutte le sue forme, dalla narrativa di genere alle guide gastronomiche ICento.\nDal 2017 EDT organizza il festival del viaggio UlisseFest: la prima edizione si \u00e8 tenuta a Bergamo, le tre successive a Rimini."}
{"id": "683931", "revid": "1543377", "url": "https://it.wikipedia.org/wiki?curid=683931", "title": "Fumariaceae", "text": "Le fumariacee (Fumariaceae) sono una famiglia di piante dell'ordine Ranunculales.\nEssa include circa 575 specie di piante erbacee annuali o perenni, suddivise in 20 generi, presenti nell'emisfero boreale e in Sudafrica. In Europa sono presenti 4 generi con circa 20 specie.\nQuesto taxon non \u00e8 pi\u00f9 considerato una famiglia a s\u00e9 stante sin dalla classificazione APG III del 2009, in cui \u00e8 classificato come sottofamiglia di Papaveraceae (Fumarioideae).\nDescrizione.\nLe specie di questa famiglia non contengono lattice, ma linfa chiara.\nForma del fiore.\nLe fumariaceae sono facilmente riconoscibili dai loro fiori caratteristici con petali diversi a coppie. I fiori, che sono ermafroditi, non presentano mai simmetria radiale.\nUno o entrambi i petali pi\u00f9 esterni sono solitamente a sperone, mentre i petali interni sono appuntiti.\nI quattro petali sono disposti in due cerchi. \nCi sono due tipologie di fiori. Ciascun genere ne ha un tipo o l'altro. \nAd esempio, il genere \"Dicentra\" ha fiori con due piani di simmetria, mentre i generi \"Fumaria\" e \"Corydalis\" hanno fiori con un solo piano di simmetria (fiori zigomorfi).\nIn ogni fiore sono presenti quattro o sei stami (questo diversifica le trib\u00f9) e due diverse capsule del frutto o nocciole.\nFoglie.\nLa maggior parte delle specie ha foglie composte.\nTassonomia.\nA partire dalla classificazione APG II (che lasciava l'opzione di considerarla ancora come famiglia a parte) e definitivamente dalla classificazione APG III questa famiglia non \u00e8 pi\u00f9 riconosciuta e i generi che precedentemente appartenevano a essa sono assegnati alla famiglia delle Papaveraceae, nell'ordine Ranunculales.\nLe circa 575 specie sono suddivise fra 20 generi, dei quali il genere \"Hypecoum\" \u00e8 inserito nella trib\u00f9 Hypecoeae, il genere \"Lamprocapnos\" non \u00e8 associato ad alcuna trib\u00f9, mentre gli altri generi sono inclusi nella trib\u00f9 Fumarieae. "}
{"id": "683932", "revid": "53508", "url": "https://it.wikipedia.org/wiki?curid=683932", "title": "Fan (disambigua)", "text": ""}
{"id": "683935", "revid": "287204", "url": "https://it.wikipedia.org/wiki?curid=683935", "title": "Pulcinella (balletto)", "text": "Pulcinella \u00e8 un balletto con canto, in un atto, scritto da Igor' F\u00ebdorovi\u010d Stravinskij tra il 1919 e il 1920 su musiche di Giovanni Battista Pergolesi; il titolo originale \u00e8 \"\u00abBallet avec chant\u00bb Pulchinella (Musique d'apr\u00e8s Pergolesi)\". \u00c8 la prima importante opera del periodo neoclassico dell'autore.\nStoria.\nSergej Djagilev, durante uno dei suoi viaggi in Italia, aveva scoperto al Conservatorio di Napoli parecchi manoscritti di musica incompiuta di Pergolesi; li aveva quindi fatti copiare e li un\u00ec ad altri reperiti al British Museum di Londra; egli aveva anche trovato alla Biblioteca Nazionale di Napoli degli abbozzi di commedie del 1700 che avevano tutte come protagonista \"Pulcinella\". Rientrato a Parigi propose a Stravinskij di esaminare quelle musiche per riorchestrarle e realizzarne un balletto. Quando il compositore seppe che si trattava di Pergolesi, inizialmente rimase molto perplesso; del musicista di Jesi egli conosceva solo \"La serva padrona\" e lo \"Stabat Mater\" e non riteneva la sua musica adatta allo scopo; quando esamin\u00f2 le partiture trovate da Djagilev ne rimase per\u00f2 affascinato e si convinse. L'impresario contatt\u00f2 anche L\u00e9onide Massine per la coreografia e Pablo Picasso per le scene, i costumi e il sipario.\nIl successo gi\u00e0 conseguito con \"Les femmes de bonne humeur\" su musiche di Domenico Scarlatti arrangiate da Vincenzo Tommasini e de \"La boutique fantasque\" su musiche di Gioachino Rossini adattate da Ottorino Respighi, faceva ben sperare Djagilev. Stravinskij suon\u00f2 tutte le musiche di Pergolesi che aveva a disposizione e fece una scelta dei brani. L'intreccio della storia, basata sui canovacci trovati da Djagilev, fu realizzato da quest'ultimo unitamente a Massine e Stravinskij. La collaborazione fra i tre non fu semplice, ognuno cercava di imprimere all'opera modifiche secondo la propria personalit\u00e0 e spesso i disaccordi finivano in litigi burrascosi. Djagilev fece pi\u00f9 volte cambiare a Picasso i costumi poich\u00e9 non erano quelli da lui voluti. Stravinskij componeva come sempre al pianoforte e Massine realizzava su questa partitura i suoi passi che, essendo troppo enfatici, non avrebbero potuto in alcun modo adattarsi alle sonorit\u00e0 della piccola orchestra da camera della versione definitiva. Dopo infinite discussioni i tre vennero a capo dei problemi. Stravinskij termin\u00f2 la partitura a Biarritz il 20 aprile 1920 e la prima rappresentazione avvenne a Parigi all'Op\u00e9ra il 15 maggio 1920 con la direzione orchestrale di Ernest Ansermet. Interpreti principali furono Massine (Pulcinella), Tamara Karsavina (Pimpinella), Enrico Cecchetti (Dottore), Ljubov' \u010cerny\u0161\u00ebva (Prudenza), Vera Nem\u010dinova (Rosetta), Sigmund Novak (Furbo), Stanislas Idzikowsky (Coviello), Nicholas Zverev (Florindo).\nSuccessive versioni.\nAlla prima versione del 1920 Stravinskij fece seguire diverse suites orchestrali e strumentali. Nella prima, per orchestra, del 1922, ridusse le parti da 18 a 8 ed elimin\u00f2 totalmente le voci sostituendole con gli strumenti. Nel 1925 realizz\u00f2 una nuova versione per violino e pianoforte con solo cinque movimenti. Nel 1932 scrisse la prima delle due \"Suite italienne\" per violoncello e pianoforte, in cinque movimenti, realizzata in collaborazione con il violoncellista Grigorij Pjatigorskij. L'anno seguente, questa volta con la collaborazione del violinista Samuel Dushkin, scrisse la seconda \"Suite italienne\" per violino e pianoforte in sei movimenti.\nRealizzazione scenica.\n\"Lo spettacolo di \"Pulcinella\" \u00e8 di quelli, e sono rari, in cui tutto si regge e dove tutti gli elementi (soggetto, musica, coreografia, complesso decorativo) formano un tutto coerente e omogeneo\". Le parole di Stravinskij indicano come, nonostante le traversie e i diverbi, il gruppo di artisti riunito da Djagilev port\u00f2 a termine un'opera veramente notevole.\nMassine realizz\u00f2 una delle sue pi\u00f9 belle creazioni potendo esprimere al meglio le sue grandi doti di interprete brillante e immedesimandosi pienamente nello spirito del teatro napoletano. Egli costru\u00ec una coreografia in cui un\u00ec ai passi rigorosi della danza accademica, con fouett\u00e9s en tournant e \"entrechats\", interpretati da Rosetta e Prudenza, alle invenzioni folcloristiche paesane delle esibizioni di Pimpinella.\nLe controversie fra Djagilev e Picasso non riguardarono solo i costumi, ma anche le scene ideate dal pittore; inizialmente esse non avevano corrispondenza con quelle immaginate dall'impresario che desiderava un'ambientazione caratteristica da Commedia dell'Arte. Il primo bozzetto ideato da Picasso si basava su tre semplici colori, bianco, nero e blu, con il mare sullo sfondo e una serie di finti palchi ai due lati del palcoscenico. Dopo aver gettato per terra e calpestato i disegni di Picasso, Djagilev riusc\u00ec, con i suoi modi affascinanti, a far cambiare idea al pittore che realizz\u00f2 una scena dai colori tipicamente mediterranei. Anche i costumi, inizialmente ispirati alle opere di Offenbach con parrucche e basettoni, divennero molto semplici, bianchi e gonfi con calze rosse per Pulcinella, e camicie rosse a righe con corsetti neri per le donne.\nArgomento.\nPulcinella \u00e8 una delle figure della Commedia dell'arte italiana; con Arlecchino, Brighella, Scapino e Scaramuccia appartiene al tipo del servitore comico e un po' sciocco, derivato dalla maschera di \"Zanni\". Pulcinella, tipico personaggio del teatro napoletano, \u00e8 di solito caratterizzato come un paesano non molto furbo, ma che a volte si dimostra anche intelligente e un po' rude; nel balletto predomina comunque l'elemento allegro e burlesco.\nLa partitura del Pulcinella di Stravinskij non contiene indicazioni riguardanti la scena e lo svolgimento dell'azione, ma \u00e8 preceduta da un breve riassunto dell'argomento. I testi non sono legati direttamente all'azione del balletto con eccezione del terzetto finale che illustra la soluzione lieta della vicenda.\nTrama.\nScena: una piazzetta di Napoli - case con balconi, arco di un portone.\nDue cavalieri, Coviello e Florindo, cercano di conversare con Rosetta e Prudenza, due giovani a cui fanno la corte senza molto successo. Rosetta, figlia del Dottore, e Prudenza, figlia del vecchio Tartaglia, si affacciano al balcone e rovesciano sui poveri spasimanti delle brocche d'acqua. Entra in scena Pulcinella strimpellando un piccolo violino e si mette a ballare. Le due ragazze lo ascoltano e ne restano affascinate; Prudenza scende per corteggiarlo, ma Pulcinella si ritrae poich\u00e9 il suo amore \u00e8 tutto per Pimpinella; sopraggiunge anche Rosetta e, nonostante i rimproveri del padre, tenta anche lei di sedurre Pulcinella che finisce per baciarla. Pimpinella, che ha visto tutto, si indigna, ma alla fine cede alle lusinghe dell'innamorato. Coviello e Florindo, gelosi, aggrediscono a pugni il povero Pulcinella che, sfuggito ai soccorsi delle tre donne gelose l'una dell'altra, riceve un altro pesante colpo dai due cavalieri e si finge morto. La presunta salma di Pulcinella viene trasportata in piazza da quattro piccoli Pulcinella e compianta da tutti in maniera solenne; uno strano Mago afferma di poterlo resuscitare e, con un plateale gesto della mano, ordina al morto di alzarsi; la finta salma si scuote e balza in piedi tra la gioia di tutti. Il Mago allora rivela di essere il vero Pulcinella mentre il morto era Furbo, suo amico. Coviello e Florindo, ignari della cosa, tornano in scena travestiti da Pulcinella, sperando cos\u00ec di avere finalmente successo con le fanciulle. Riappare quindi il vero Pulcinella che, infuriato, prende tutti a calci. Furbo assume allora le sembianze del Mago e obbliga il Dottore e Tartaglia a benedire le nozze delle rispettive figlie con i cavalieri; infine anche Pulcinella si riavvicina all'amata Pimpinella.\nLa musica.\nStravinskij con Pulcinella inizia a muoversi su di un terreno molto diverso da quello esplorato precedentemente, abbandonando il principio ispiratore della tradizione popolare russa e ponendo come essenza della sua scrittura forme o materiali attinti direttamente dal passato. Qui la base tematica \u00e8 tratta interamente da musiche di Pergolesi e da altre all'epoca a lui attribuite.\nI manoscritti trovati da Djagilev comprendevano tre opere, \"Lo frate 'nnamorato\" del 1732, \"Adriano in Siria\" del 1734, \"Il Flaminio\" del 1735 e alcune Sonate a tre per due violini e basso continuo. All'epoca si pensava che tutte queste musiche fossero state scritte da Pergolesi, in realt\u00e0 molte fanno parte di un gran numero di falsi scritti da altri autori e fatti passare per autentici dopo la morte del musicista di Jesi. Infatti, recentemente, dopo accurate ricerche filologiche, si \u00e8 appurato che solo otto dei brani di Pulcinella sono autentici, mentre gli altri sono opera di Domenico Gallo, Unico Wilhelm van Wassenaer e Alessandro Parisotti.\nStravinskij si era innamorato di quelle musiche, vere o false che fossero, e man mano che procedeva nello studio trovava sempre pi\u00f9 una affinit\u00e0 spirituale o meglio sensoriale con il loro autore. In quei brani egli cercava proprio la verve napoletana, schietta nella sua veste popolare, dal ritmo vivace e avvincente.\nStravinskij non oper\u00f2 alcun cambiamento delle linee melodiche dei brani di Pergolesi, anche i bassi sono rimasti immutati seppure con una certa libert\u00e0 di scrittura; quello che cambia sostanzialmente \u00e8 la struttura armonica, la dissonanza e la poliarmonia entrano nell'ambito settecentesco e lo rendono pi\u00f9 mordente. Anche il ritmo viene spesso spezzato da sincopi e da spostamenti di accento con procedimenti tipicamente stravinskijani; l'aspetto strumentale \u00e8 invece totalmente innovativo. L'intervento di Stravinskij sulle musiche di Pergolesi \u00e8 sempre riconoscibile, anche in brani pochissimo rielaborati.\nI ruoli vocali non corrispondono ai personaggi in scena; come gi\u00e0 ne Les noces, i cantanti eseguono melodie \"in carattere\", duetti, trii, serenate, inframmezzati all'azione scenica.\n\"Pulcinella fu la mia scoperta del passato, l'epifania attraverso la quale tutto il mio lavoro ulteriore divenne possibile. Fu uno sguardo all'indietro, la prima di molte avventure amorose in quella direzione\". L'affermazione di Stravinskij sottolinea come da allora in poi la rivisitazione del passato diverr\u00e0 il punto di partenza delle sue opere che verranno definite \"neoclassiche\".\nMovimenti.\nRicostruzione filologica alle fonti del Prof. Helmut Hucke di Francoforte. Quando non diversamente specificato, si tratta di composizioni di Pergolesi.\nOrganico.\nSoprano, tenore, basso; orchestra composta da due flauti, due oboi, due fagotti, due corni, tromba, trombone, archi (di cui cinque soli: due violini, viola, violoncello, contrabbasso).\nAltre realizzazioni coreografiche.\nNel 1925 \"Andrej Lopukhov\" rappresent\u00f2 \"Pulcinella\" a Leningrado al \"Teatro Kirov\".\n\"Kurt Jooss\" nel 1932 realizz\u00f2 il balletto all'Opera di Essen.\n\"Leon Woizikowsky\" cre\u00f2 nel 1935, con la propria compagnia, \"I due pulcinella\" sempre con la musica di Stravinskij, a Londra al Coliseum Theatre.\nMaurice B\u00e9jart nel 1957 mise in scena il suo Pulcinella a Liegi con scene e costumi di Bernard Dayd\u00e9.\nNel 1971 Massine rielabor\u00f2 la sua coreografia creando una nuova realizzazione per il Teatro alla Scala.\nGeorge Balanchine e Jerome Robbins misero in scena Pulcinella il 23 giugno 1972 con il New York City Ballet per il Festival dedicato a Stravinskij. Nel 2007 il Teatro Comunale di Bologna ha curato un allestimento del balletto, con la regia di Lucio Dalla e la coreografia di Luciano Cannito, che ha spostato l'azione a New York."}
{"id": "683938", "revid": "599013", "url": "https://it.wikipedia.org/wiki?curid=683938", "title": "Fij", "text": ""}
{"id": "683941", "revid": "74173", "url": "https://it.wikipedia.org/wiki?curid=683941", "title": "Clima artico", "text": ""}
{"id": "683948", "revid": "1313191", "url": "https://it.wikipedia.org/wiki?curid=683948", "title": "Fumaria", "text": "Fumaria \u00e8 un genere di piante erbacee appartenente alla famiglia delle Papaveraceae, diffuso dall'Europa all'Asia centrale ed in Africa.\nTassonomia.\nSpecie.\nAll'interno del genere \"Fumaria\" sono incluse 53 specie:"}
{"id": "683949", "revid": "729019", "url": "https://it.wikipedia.org/wiki?curid=683949", "title": "Enzo Omiccioli", "text": "Sottufficiale della Regia Aeronautica, fu un eroe di guerra ed asso della seconda guerra mondiale, accreditato di cinque abbattimenti individuali e decorato con la medaglia d'oro al valore militare alla memoria.\nIl 15 dicembre 1942 con foglio d'ordini n.35, la Regia Aeronautica stabiliva che all'aeroporto di Fano fosse attribuito il nome del pilota fanese caduto in combattimento.\nEra fratello maggiore dell'eroe di guerra Walter Omiccioli anche lui aviatore e asso dell'aviazione italiana durante la seconda guerra mondiale.\nGli inizi della carriera da aviatore.\nNel '34 Omiccioli si arruola nella Regia Aeronautica e nel '35 inizia a frequentare il corso per allievi sergenti piloti uscendone l'anno seguente con il brevetto di pilota militare ed il grado di sergente, dopo esser tornato brevemente alla vita civile, si diploma in ragioneria presso l'Istituto Commerciale della sua citt\u00e0, venendo richiamato solo nel 1938 nei ranghi della Regia Aeronautica e promosso al grado di sergente maggiore pilota in servizio permanente effettivo.\nIn guerra.\nAll'inizio della campagna d'Africa Orientale (1940-41), l'allora sergente maggiore Enzo Omiccioli si trovava in forza all'Aeronautica dell'Africa Orientale Italiana, con la 410\u00aa Squadriglia autonoma da caccia (capitano Corrado Ricci) basata a Dire Daua e dotata di biplani Fiat C.R.32. Pochi giorni dopo l'entrata in guerra dell'Italia, il 15 giugno 1940 cerc\u00f2 invano di intercettare bombardieri Bristol Blenheim del No. 39 Squadron della Royal Air Force, senza per\u00f2 ottenere alcun risultato.\nNel luglio del '40 venne temporaneamente trasferito alla 411\u00aa Squadriglia in Bahar Dar sul lago Tana e nella giornata dell'11 dello stesso mese durante una missione di scorta a bombardieri Caproni Ca.133 incaricati di bombardare obiettivi britannici presso Moyale (Kenya), si scontr\u00f2 assieme ad altri aviatori italiani contro cinque velivoli da caccia nemici, abbattendone due di cui uno assegnato al sergente maggiore Omiccioli.\nDi nuovo in forza alla 410\u00aa Squadriglia partecipa alla distruzione in combattimenti aerei di due Bristol Blenheim.\nDefinitivamente assegnato alla 412\u00aa Squadriglia dotata di biplani Fiat C.R.42 e basata ad Azezo (Gondar), partecipa con questa unit\u00e0 a numerose missioni di mitragliamento al suolo e alla distruzione di quattro aerei nemici, azioni per le quali verr\u00e0 insignito della medaglia d'argento al valor militare.\nL'ultimo volo.\nIl 3 febbraio 1941, durante un attacco sull'aeroporto di Azezo (Gondar) operato da sei Gloster Gladiator del No. 1 Squadron della South African Air Force, nonostante la disparit\u00e0 numerica e di forza, il sergente maggiore Omiccioli prendeva il volo per contrastare il nemico in combattimento aereo, ripetutamente colpito dai numerosi velivoli avversari veniva visto precipitare al suolo ormai privo di vita.\nPer tale azione di coraggio, Enzo Omiccioli venne promosso postumo al grado di maresciallo di terza classe ed insignito della medaglia d'oro al valor militare \"alla memoria\"."}
{"id": "683951", "revid": "400694", "url": "https://it.wikipedia.org/wiki?curid=683951", "title": "Marco Furio Forieri", "text": ""}
{"id": "683954", "revid": "125611189", "url": "https://it.wikipedia.org/wiki?curid=683954", "title": "Vallagarina", "text": "Il nome Vallagarina o Val Lagarina (\"Lagertal\" in tedesco) identifica l'ultimo tratto tra i monti della valle percorsa dal fiume Adige.\nGeografia.\nIl limite superiore \u00e8 fissato comunemente all'altezza dei \"Murazzi\", stretta della valle poco a nord del paese di Besenello, circa 10 chilometri a sud di Trento; a nord di essa la valle prende il nome di Val d'Adige. Il limite inferiore \u00e8 lo sbocco nella pianura Padana del fiume presso la chiusa di Ceraino. \nLe parti pi\u00f9 a nord della valle in cui scorre l'Adige sono chiamate Val Venosta tra le sorgenti e Merano, e Val d'Adige tra Merano e l'inizio della Vallagarina. Come la Val d'Adige, anche la Vallagarina \u00e8 di origine glaciale. Dal punto di vista orografico, la valle separa le Prealpi Bresciane e Gardesane ad ovest dalle Prealpi Venete ad est. Essendo entrambi massicci prevalentemente calcarei, sono sovente presenti fenomeni carsici.\nStoria.\nNella parte nord della valle, in localit\u00e0 \"Lavini di Marco\" presso Rovereto, sono visibili le orme di dinosauri attribuibili, tra gli altri, a teropodi (dinosauri carnivori) simili a Dilophosaurus e a vari erbivori sia bipedi (ornitopodi), sia quadrupedi (sauropodi). Esse risalgono al periodo Giurassico, pi\u00f9 precisamente ad un lasso di tempo compreso tra i 190 e i 200 milioni di anni fa. La stessa localit\u00e0 \u00e8 citata da Dante Alighieri nel canto XII dell'Inferno e ricordata in una stele come \"la ruina che di qua l'Adige percosse o per tremoto o per sostegno manco\"' a causa degli enormi massi causati da una grande frana, la \"slavina dei Lavini\", che si abbatt\u00e9 sulla sinistra orografica dell'Adige.\nLa presenza romana \u00e8 attestata fin dal I secolo a.C., come dimostrano i resti del \"Covelo di Rio Malo\" ai \"Piccoli\" di Lavarone, sito archeologico costituito da una piccola grotta di 30\u00a0m di profondit\u00e0 che serviva come postazione per il controllo delle merci in transito.\nCon l'avvento del Cristianesimo la zona faceva parte fin dall'epoca longobarda della corte del Monastero di San Colombano del Priorato di Bardolino dipendente dall'Abbazia di San Colombano di Bobbio (PC) e del grande feudo monastico di Bobbio. I monaci evangelizzarono il territorio favorendo l'espansione dei commerci, dell'agricoltura (specie la vite e l'olivo), del sistema di pesca, e della cultura, introducendo importanti innovazioni ed aprendo vie commerciali. In seguito la valle fu inglobata nella diocesi di Trento. Tuttora \u00e8 visibile dall'altopiano di Lavarone scendendo verso la pianura veneta (seguendo quella che un tempo era la \"via dell'ancino\") un manufatto di origine naturale detto \"sass dei 3 vescovi\", che serviva a delimitare le diocesi confinanti.\nDall'XI secolo, fino all'occupazione napoleonica, la valle \u00e8 sotto il dominio del Principato vescovile di Trento.\nNel XIII secolo per volere del vescovo Federico Vanga si decise di riconoscere la comunit\u00e0 dei Cimbri, provenienti dalla provincia di Vicenza.\nNel XVI secolo si ripeterono tentativi di penetrazione militare, ed anche culturale, da parte della Repubblica di Venezia, che riusc\u00ec a conquistare Rovereto ed a mantenerne il possesso dal 1416 al 1509. La sconfitta nella battaglia di Calliano del 1487 e nella successiva guerra del 1508-1509 posero fine alle ambizioni espansionistiche della \"Serenissima\" e riconsegnarono ai vescovi di Trento il dominio sull'intera valle. Tuttora ogni anno a Calliano si commemora la battaglia, nella quale le truppe trentine, alleate ai conti del Tirolo, sconfissero i veneziani comandati da Roberto Sanseverino, le cui spoglie furono tumulate nel duomo di Trento.\nNel XIX secolo, con la Restaurazione, la valle pass\u00f2 sotto il dominio austriaco, entrando a far parte della contea del Tirolo. Vi si svilupp\u00f2 il movimento irredentista. Fu teatro di battaglie durante la Grande guerra, essendovi presenti numerosi forti costruiti dall'Impero Austroungarico per difendere i propri confini. Al termine della guerra pass\u00f2 definitivamente all'Italia.\nEconomia.\nNella valle \u00e8 molto diffusa la viticoltura. Sono vini autoctoni:\nPregevole \u00e8 anche l'industria del miele. Procedendo da Folgaria verso Lavarone si ripercorre la celebre \"strada del miele\" in ricordo delle numerose qualit\u00e0 prodotte.\nLa ricca economia della valle si completa con la pastorizia, l'allevamento e l'agricoltura:\nArte e cultura.\nRovereto \u00e8 ricordata proverbialmente come \"citt\u00e0 della guerra\" dal nome dell'omonimo museo che raccoglie cimeli della prima guerra mondiale e retoricamente come \"citt\u00e0 della pace\" dal nome della Campana dei Caduti, una delle pi\u00f9 grandi del mondo con i suoi 3,2 metri di diametro, visibile sul colle di Miravalle. Dal forte Belvedere Gschwent di Lavarone, oggi trasformato in museo della guerra e visitabile, nel 1916 prese il via la strafexpedition, cio\u00e8 la spedizione punitiva degli austriaci contro l'esercito italiano che diede luogo a sanguinose battaglie. Sul colle Dante presso Lizzana \u00e8 sato eretto il Sacrario militare di Castel Dante che conserva le spoglie di circa 20.000 caduti di tutte le nazionalit\u00e0.\nLa valle \u00e8 famosa per i suoi castelli: Castello di Rovereto, Castel Beseno, Castel Pietra, Castello di Avio (dove sono raffigurate delle scacchiere sulle pareti con delle lettere alfabetiche incise, che i prigionieri erano costretti a \"indovinare\" prima della pronuncia della sentenza, che era formulata in base alla parola data), Castello di Castellano, Castel Noarna.\nMeta di pellegrini sono il santuario di S. Valentino ad Ala, che \u00e8 ricordato per un miracolo avvenuto quando un boscaiolo cadde illeso insieme al proprio carro mentre passava sopra la Gola dei Fusi, il Santuario della Madonna della Corona raggiungibile tramite il sentiero del pellegrino nella frazione di Brentino e, poco distante da Folgaria, presso la torbiera Ecchen, il santuario della Madonna delle Grazie, che nel 1955 fu proclamata protettrice degli sciatori.\nOgni anno si celebrano varie manifestazioni a livello locale:"}
{"id": "683957", "revid": "93317", "url": "https://it.wikipedia.org/wiki?curid=683957", "title": "Val Lagarina", "text": ""}
{"id": "683958", "revid": "228587", "url": "https://it.wikipedia.org/wiki?curid=683958", "title": "Regione del Nord (Camerun)", "text": "La regione del Nord (ufficialmente North Region in inglese e R\u00e9gion du Nord in francese) \u00e8 una delle 10 Regioni del Camerun, situata nella parte settentrionale del paese il capoluogo \u00e8 la citt\u00e0 di Garoua.\nGeografia fisica.\nConfina a nord con la Regione dell'Estremo Nord, a est con il Ciad e la Repubblica Centrafricana, a sud con la Regione di Adamaoua e a ovest con la Nigeria.\nStoria.\nIl 12 novembre 2008 la provincia \u00e8 stata sostituita dalla regione.\nSuddivisione amministrativa.\nLa regione \u00e8 divisa in 4 dipartimenti. "}
{"id": "683960", "revid": "228587", "url": "https://it.wikipedia.org/wiki?curid=683960", "title": "Regione del Nordovest (Camerun)", "text": "La Regione del Nordovest (Northwest Region in inglese e R\u00e9gion du Nord-Ouest in francese) \u00e8 una delle 10 Regioni del Camerun. Si trova nella parte occidentale del paese, e ha per capoluogo la citt\u00e0 di Bamenda. \nGeografia fisica.\nConfina a nord con la Nigeria, a est con la Regione di Adamaoua, a sud con la Regione dell'Ovest e a ovest con la Regione del Sudovest.\nStoria.\nIl 12 novembre 2008 la provincia \u00e8 stata sostituita dalla regione con la stessa denominazione.\nSuddivisione amministrativa.\nLa regione \u00e8 divisa in 7 dipartimenti. "}
{"id": "683962", "revid": "104967744", "url": "https://it.wikipedia.org/wiki?curid=683962", "title": "Free Karma Food", "text": "Free Karma Food \u00e8 un romanzo del 2006 scritto da Wu Ming 5, alias Riccardo Pedrini, all'epoca uno dei cinque scrittori che componevano il collettivo letterario Wu Ming.\nTrama.\nIl libro parla di un viaggio in un mondo distopico ambientato nel 2025. Questo mondo \u00e8 stato colpito da una catastrofe passata alla storia come Mor\u00eca, che ha eliminato dalla faccia della terra bovini e suini. La popolazione si trova cos\u00ec costretta a nutrirsi di carne di cane e gatto, oltre che di carne umana, nutrendosi cos\u00ec di s\u00e9 stessa, rendendo ogni manufatto di pelle di mucca raro, e quasi antidiluviano. La frase \"Roba da tempo delle vacche vive\" ricorre spesso per indicare un periodo lontano. Inoltre vi \u00e8 anche un alto uso di droghe, nuove e innovative, che spingono a consumare carne umana."}
{"id": "683965", "revid": "1718925", "url": "https://it.wikipedia.org/wiki?curid=683965", "title": "Valle dell'Adige", "text": " \nIl nome valle dell'Adige o val d'Adige (\"Etschtal\" in tedesco) identifica il tratto della valle percorsa dal fiume Adige che va da Merano a Rovereto. La parte pi\u00f9 settentrionale del corso del fiume, infatti, appartiene alla val Venosta, mentre a sud di Rovereto il fiume scorre in Vallagarina fino all'ingresso nella pianura Padana poco a nord di Verona.\nHa origine primariamente fluviale, ma presenta anche evidenze di modellamento glaciale e legate alla gravit\u00e0. Dal punto di vista orografico la valle separa: nella parte superiore le Alpi Retiche meridionali (a ovest) dalle Dolomiti (a est); nella parte inferiore le Prealpi Bresciane e Gardesane (a ovest) dalle Prealpi Venete (a est). Un comprensorio della provincia di Trento ha assunto il nome di \"Comprensorio Val d'Adige\".\nLe principali citt\u00e0 sono Trento e Bolzano. Nel tratto meridionale della valle (Rovereto-Bolzano) corrono la strada statale 12 dell'Abetone e del Brennero, l'autostrada A22 del Brennero e la ferrovia del Brennero oltre a varie strade provinciali. Nel tratto tra Bolzano e Merano corrono la ferrovia Bolzano-Merano, la strada statale 38 dello Stelvio che tra i due centri \u00e8 una superstrada detta MeBo, nonch\u00e9 varie altre strade minori."}
{"id": "683967", "revid": "93317", "url": "https://it.wikipedia.org/wiki?curid=683967", "title": "Val d'Adige", "text": ""}
{"id": "683971", "revid": "256896", "url": "https://it.wikipedia.org/wiki?curid=683971", "title": "Regione del Sud (Camerun)", "text": "La regione del Sud (South Region in inglese e R\u00e9gion du Sud in francese) \u00e8 una delle 10 Regioni del Camerun, situata nella parte meridionale del paese, il capoluogo \u00e8 la citt\u00e0 di Ebolowa.\nGeografia fisica.\nConfina a nord con la Regione del Centro, a nord-est e ad est con la Regione dell'Est, a sud-est con la Repubblica del Congo, a sud con il Gabon, a sud-ovest con la Guinea Equatoriale, a ovest si affaccia sull'Oceano Atlantico e a nord ovest confina con la Regione del Litorale.\nStoria.\nIl 12 novembre 2008 la provincia \u00e8 stata sostituita dalla regione.\nSuddivisione amministrativa.\nLa regione \u00e8 divisa in 4 dipartimenti. "}
{"id": "683973", "revid": "133557", "url": "https://it.wikipedia.org/wiki?curid=683973", "title": "Diabolik, chi sei?", "text": "Diabolik, chi sei? \u00e8 una storia a fumetti di Diabolik pubblicata per la prima volta nel quinto albo del settimo anno della serie a fumetti edita dalla Editrice Astorina in data 4 marzo 1968; il soggetto e la sceneggiatura sono delle sorelle Angela e Luciana Giussani mentre i disegni sono di Glauco Coretti ed Enzo Facciolo. \u00c8 il 107 volume della serie. \u00c8 ritenuta una delle storie pi\u00f9 importanti della serie in quanto in essa viene svelato il passato del criminale e viene rivelata l'origine del nome.\nTrama.\nDiabolik e Ginko sono rinchiusi insieme in una cella senza via d'uscita certi di andare incontro a una morte inevitabile. Ginko ne approfitta per soddisfare una curiosit\u00e0 che lo assilla da tempo ponendo al suo nemico la seguente domanda: \"Diabolik, chi sei?\".\nDiabolik gli racconta che quando era ancora bambino a seguito di un naufragio viene trovato su una barca alla deriva e portato in salvo su un'isola da un gruppo di criminali. Sull'isola comanda un malavitoso internazionale di nome King che si circonda di collaboratori specializzati in attivit\u00e0 criminali. Qui crescer\u00e0 da solo nell'indifferenza di tutti e in un clima di profondo sprezzo delle convenzioni e delle leggi civili ma studiando e specializzandosi in vari settori. Quando \u00e8 poco pi\u00f9 che ventenne viene convocato da King che vuole sapere come procedono i suoi studi sulla formula per ottenere un composto simile alla pelle umana con cui poter fare maschere estremamente realistiche. Nell'ufficio di King c'\u00e8 una pantera imbalsamata chiamata Diabolik dagli abitanti dell'isola in quanto li assaliva terrorizzandoli nel cuore della notte. King era riuscito a ucciderla dopo una estenuante battuta di caccia. Un anno dopo camuffato con una maschera che riproduce le fattezze del boss riesce a ucciderlo cogliendolo di sorpresa e, sostituendosi a lui, fa caricare le ricchezze di King sul panfilo dai suoi uomini che credono di avere di fronte il vero King. Salito sul panfilo Diabolik abbandona l'isola indossando la sua prima maschera. Dopo un periodo in Oriente per apprendere le arti marziali e le tecniche di lancio del coltello, approda nella citt\u00e0 di Clerville dove si ambienteranno tutte le sue future avventure.\nPrima di morire King lo battezza \"Diabolik\" in ricordo della pantera nera che un tempo seminava morte e terrore nell'isola.\nSequel, prequel e retcon.\nQuesto celebre episodio ha avuto nel corso degli anni alcuni \"sequel\" che ne hanno approfondito la trama aggiungendovi alcuni elementi; altre volte ci sono stati dei prequel, ossia episodi ambientati prima dei fatti narrati nell'albo. In alcuni di questi episodi si sono verificate delle retcon, delle \"correzioni\" di alcuni elementi della trama dell'albo originale, dovute a imprecisioni o semplicemente a esigenze narrative. Di seguito un elenco di sequel e prequel ed eventuali retcon."}
{"id": "683975", "revid": "1564499", "url": "https://it.wikipedia.org/wiki?curid=683975", "title": "Dialetto teochew", "text": "Il Teochew, anche chiamato Chaozhouhua, Tiechiu, Ti\u00e9chiu, Tie-chiw, Tiochiu, o Tiochew (caratteri cinesi: \u6f6e\u5dde\u8a71; AFI: tie55-11 tsiu33 ue11) \u00e8 un dialetto della lingua min nan. Il suo sistema di romanizzazione si chiama Peng'im e fa parte di quattro romanizzazioni dette \"Guangdong Romanization\" promulgate nel 1960 per romanizzare il Teochew, l'Hainanese, lo Yue/cantonese e l'Hakka. Le prime due opere europee che parlano di questo dialetto sono una grammatica di William Dean del 1842, \"First Lessons in the Tie-chiw Dialect\", e un vocabolario di guanhua con pronunce dialettali (tra cui il Teochew, chiamato \"Ti\u00e9chiu\") di Samuel Wells Williams, \"An English and Chinese Vocabulary in the Court Dialect\".\nDistribuzione geografica.\n\u00c8 parlato nella regione orientale della provincia di Guangdong al sud della Cina.\nClassificazione.\nIl teochew appartiene alla famiglia linguistica min che, a sua volta, appartiene alle lingue sinitiche. Secondo \"Glossika\", la mutua intelligibilit\u00e0 \u00e8 valutata 50,4% fra il teochew e l'hokkien (un altro dialetto min parlato a Xiamen), 46,1% fra il teochew e il mandarino e 43,5% fra il teochew e il cantonese.\nCome altre lingue, anche il teochew presenta diverse variet\u00e0 in funzione della differente collocazione geografica. Dunque, le lingue teochew, in termini di loro prossimit\u00e0 linguistica, possono essere divise approssimativamente in tre sottogruppi:\nPronuncia puntuale del Teochew in base al Peng'im e sistema tonale.\nNel 1960 il Peng'im fu promulgato insieme ad altre tre romanizzazioni (dette tutte insieme \"Guangdong Romanization\"), di cui una per il Teochew (ovvero il Peng'im), una per il cantonese (non usata, siccome le pi\u00f9 usate sono la Yale, lo Jyutping e talvolta il Lau), una per l'hainanese (un dialetto Min; la variante di prestigio \u00e8 quella di Wenchang) e una per l'Hakka (ovvero il Pinfa; la variante di prestigio \u00e8 quella Meixian parlata a Meizhou). Ognuna di esse meriterebbe una tabella a s\u00e9, con un'eventuale tavola riassuntiva che dia una grande visione d'insieme della Guangdong Romanization. Studiando il Peng'im, il lettore potrebbe imbattersi nella dicitura \"Guangdong Romanization\" e/o trovare suoni estranei, come ad esempio \u00fc /y/, \u00ea /\u00f8/ (vocale arrotondata chiusa), \u00e9 /\u0153/ (vocale arrotondata aperta), tutti e tre presenti nello schema per il cantonese. /v/ \u00e8 presente in Pinfa, mentre \"\u00ea\" e \"o\" cambiano in /\u025b/ e /\u0254/ aperti in Pinfa. In hainanese, \"h\" muta in /x/, mentre /h/ viene romanizzata con \"hh\". La \"\u00ea\" resta aperta ma non ha pi\u00f9 il circonflesso, mentre \"o\" /\u0254/ resta aperta. Tutti e quattro i sistemi segnalano gli stop come -b, -d e -g. Ad ogni modo, sono un'unica promulgazione di 4 schemi diversi per 4 dialetti diversi, tutti accomunati dall'essere meridionali (due Min, lo Yue, l'Hakka).\nToni del Peng'im (Teochew/Chaozhou).\nIl Teochew ha 8 toni, rappresentati con diacritici o con le cifre come nel pinyin corrente. Di questi otto, due sono toni entranti, cio\u00e8 seguiti sempre da uno stop senza rilascio udibile di suono o dallo stacco glottale. L'intonazione \u00e8 tracciata con dei numeri: 5 indica il registro acuto, mentre 1 il grave (la \"partenza\" immaginaria \u00e8 sempre il registro grave). Ai toni \u00e8 aggiunto il nome tradizionale (anche se pu\u00f2 non corrispondere a causa dell'evoluzione: in certi dialetti, toni indicati come crescenti o pianeggianti si pronunciano in tutt'altro modo). Se si desidera pronunciare i toni, si immagini di dividere la propria voce in tre registri senza forzarla: registro acuto, medio/mediano e grave."}
{"id": "683977", "revid": "123885043", "url": "https://it.wikipedia.org/wiki?curid=683977", "title": "Sir Oliver Skardy", "text": "Biografia.\nCarriera solista.\nDopo la ventennale esperienza da front-man dei Pitura Freska, coi quali ha firmato numerosi successi che gli hanno dato notoriet\u00e0 e l'hanno consacrato come musicista reggae, nel 2002, scioltasi la band, Skardy ha intrapreso la carriera di cantante solista, aperta dal singolo \"President Buana\" e proseguita nel 2004 con l'album \"Grande Bidello\".\nDal febbraio 2006 Skardy ha iniziato, con una serie di concerti sotto il nome di \"Fahrenheit 451 meets Skardy\", una collaborazione con i Fahrenheit 451, gruppo ska mestrino, portando in tour le canzoni del suo nuovo album e alcuni classici dei Pitura Freska.\nIl sodalizio tra Skardy e i Fahrenheit 451 d\u00e0 alla luce, nel 2008, il singolo \"Destra sinistra\", cover del celebre brano di Giorgio Gaber, con un inserto attualizzante in dialetto veneziano; per questo singolo \u00e8 stato girato anche un videoclip, tributo allo storico video di \"Subterranean Homesick Blues\" di Bob Dylan.\nNel 2010 esce \"Fame un spritz\", singolo tipicamente estivo in veneziano, anch'esso accompagnato da un video girato tra le calli di Venezia; esso \u00e8 scritto da Paolo Baldini, Christian \"Noochie\" Rigano e Davide Tagliapietra e fa da apripista a \"Piragna\", nuovo album di Skardy e Fahrenheit 451, uscito nell'autunno 2010; nel dicembre 2011 esce la versione dub dell'ultimo album: \"Piragna in Dub\".\nNel 2011 nasce il canale YouTube ufficiale di Sir Oliver Skardy, attraverso il quale - con la pubblicazione di video - sono comunicate in prima persona molte delle novit\u00e0 inerenti all'artista.\nNell'estate del 2012 esce il singolo \"Mamba Nero\" (video diretto da Riccardo Nardini), anteprima di un nuovo album in lavorazione.\nBidello.\nOltre a fare il cantante, Skardy lavora anche come collaboratore scolastico nell'Istituto Tecnico industriale statale Antonio Pacinotti a Mestre e successivamente al Liceo Artistico Michelangelo Guggenheim, sede dei Carmini, a Venezia (Dorsoduro), dopo aver lavorato alcuni anni nella sede di Mestre. Questo suo impiego diviene spunto per il nome del primo album solista, oltre che per il primo singolo da esso estratto, \"Bideo\", dai tratti fortemente autobiografici."}
{"id": "683980", "revid": "852396", "url": "https://it.wikipedia.org/wiki?curid=683980", "title": "Regione del Sudovest (Camerun)", "text": "La Regione del Sudovest (Southwest Region in inglese, R\u00e9gion du Sud-Ouest in francese) \u00e8 una delle 10 Regioni del Camerun, situata nella parte occidentale del paese, il capoluogo \u00e8 la citt\u00e0 di Bu\u00e9a.\nGeografia fisica.\nConfina a nord-est con la Regione del Nordovest, a est con la Regione dell'Ovest, a sud-est con la Regione del Litorale, a sud-ovest si affaccia sull'Oceano Atlantico e a ovest e nord-ovest confina con la Nigeria.\nStoria.\nIl 12 novembre 2008 la provincia \u00e8 stata sostituita dalla regione.\nSuddivisione amministrativa.\nLa regione \u00e8 divisa in 6 dipartimenti. "}
{"id": "683981", "revid": "181699", "url": "https://it.wikipedia.org/wiki?curid=683981", "title": "Lingua infernale", "text": ""}
{"id": "683985", "revid": "228587", "url": "https://it.wikipedia.org/wiki?curid=683985", "title": "Regione dell'Ovest (Camerun)", "text": "La Regione dell'Ovest (West Region in inglese e R\u00e9gion de l'Ouest in francese) \u00e8 una delle 10 Regioni del Camerun situata nella parte occidentale del paese, il capoluogo \u00e8 la citt\u00e0 di Bafoussam. \nGeografia fisica.\nConfina a nord con la Regione del Nordovest, a nord-est con la Regione di Adamaoua, a est e sud-est con la Regione del Centro, a sud-ovest con la Regione del Litorale, e a ovest con la Regione del Sudovest.\nStoria.\nIl 12 novembre 2008 la provincia \u00e8 stata sostituita dalla regione.\nSuddivisione amministrativa.\nLa regione \u00e8 divisa in 8 dipartimenti. "}
{"id": "683986", "revid": "121394499", "url": "https://it.wikipedia.org/wiki?curid=683986", "title": "Hittin", "text": "\u1e24i\u1e6d\u1e6d\u012bn, o \u1e24a\u1e6d\u1e6d\u012bn () \u00e8 una localit\u00e0 in cui il 5 luglio 1187 ebbe luogo la famosa battaglia in cui le forze musulmane di Saladino sconfissero l'esercito crociato di Guido di Lusignano, aprendosi la strada per la successiva riconquista musulmana della citt\u00e0 di Gerusalemme, espugnata dai cristiani nella Prima Crociata del 1099."}
{"id": "683989", "revid": "599013", "url": "https://it.wikipedia.org/wiki?curid=683989", "title": "Ouest", "text": "Ouest \u00e8 il nome di:"}
{"id": "683990", "revid": "15756", "url": "https://it.wikipedia.org/wiki?curid=683990", "title": "MTV Trip", "text": "MTV Trip \u00e8 stato un reality show con Luca e Paolo prodotto da MTV Italia.\nI due conduttori andavano in giro per l'Europa alla guida di una Fiat 130 targata Bologna con allestimento autofunebre chiacchierando e creando parodie, sketch e filmati divertenti del paese in cui alloggiavano.\nDopo quattro stagioni, lo show fu cancellato e limitato ad una fascia ristretta di soli 10 minuti che andava in onda pi\u00f9 volte durante il giorno.\nGrazie a Paramount Comedy \u00e8 stato possibile rivedere il meglio del programma.\nIl 1\u00ba luglio 2013, a distanza di pi\u00f9 di 10 anni dall'ultima puntata, alcuni degli episodi dello show vengono caricati nell'archivio web di MTV On Demand."}
{"id": "684001", "revid": "11959", "url": "https://it.wikipedia.org/wiki?curid=684001", "title": "Battaglia di Hittin", "text": ""}
{"id": "684007", "revid": "1305772", "url": "https://it.wikipedia.org/wiki?curid=684007", "title": "Dait\u014d", "text": " \u00e8 una situata nella parte orientale della prefettura di Osaka, in Giappone. \u00c8 stata fondata il 1\u00ba aprile 1956.\nGeografia fisica.\nLa superficie comunale \u00e8 di . Al 1\u00ba gennaio 2010, la popolazione era di abitanti, per una densit\u00e0 di . La maggior parte degli abitanti risiede nel quartiere di Kochi.\nDait\u014d sorge sul margine orientale della pianura alluvionale di cui fa parte Osaka, alle pendici del monte Iimori. Il 38% del territorio \u00e8 occupato dal centro abitato e dalla zona industriale, mentre il 35% \u00e8 area agricola e forestale.\nStoria.\nLa municipalit\u00e0 \u00e8 stata istituita nel 1956 con la fusione delle cittadine di Suminodo e Shijo e del villaggio di Nango. Successivamente sono state apportate modifiche territoriali di lieve entit\u00e0.\nAttrazioni turistiche.\nIl complesso templare buddhista Jigen-ji si trova nel territorio comunale, ai piedi del monte Iimori. \u00c8 famoso per un'antica statua della bodhisattva Avalokite\u015bvara, venerata qui con il nome Nozaki Kannon. Si dice sia stata scolpita dal famoso monaco Gy\u014dki, vissuto tra il 668 ed il 749 d.C.\nInfrastrutture e trasporti.\nA Dait\u014d vi sono tre stazioni della linea Katamachi delle ferrovie JR West. La principale arteria automobilistica che attraversa il comune \u00e8 la strada statale 170."}
{"id": "684012", "revid": "2128848", "url": "https://it.wikipedia.org/wiki?curid=684012", "title": "Aniello Falcone", "text": "Biografia.\nNella sua bottega napoletana, Aniello Falcone accoglieva giovani interessati all'arte e insegnava loro i segreti e le tecniche della pittura, trattandoli sempre con gentilezza quasi paterna. Nella sua bottega si formarono artisti come Micco Spadaro, Salvator Rosa, Luca Forte ed altri, in una Napoli posta sotto la dominazione spagnola.\nMolti dei suoi allievi aderirono alla \"Compagnia della Morte\", creata dallo stesso Falcone per vendicare un amico, morto per mano di uno spagnolo, con l'improbabile scopo di uccidere tutti gli spagnoli di Napoli.\nDi questa \"Compagnia\" fece parte anche Masaniello, con gli esiti passati poi alla storia.\nQuando il Regno di Napoli, dopo quasi un anno di rivoluzione, ritorn\u00f2 sotto il dominio degli spagnoli e la \"Compagnia della Morte\" si disciolse, Aniello Falcone spar\u00ec dalla circolazione e la sua bottega fu sostituita da quella di Luca Giordano.\nOpere.\nI soggetti preferiti da Aniello Falcone erano le battaglie, ma non mancano dipinti raffiguranti \"sante immagini\":"}
{"id": "684014", "revid": "124451682", "url": "https://it.wikipedia.org/wiki?curid=684014", "title": "Monica Sarnelli", "text": "\u00c8 interprete in particolare della canzone napoletana, ma conosciuta anche in ambito nazionale per essere l'interprete della sigla della soap televisiva di Rai 3 \"Un posto al sole\".\nCarriera.\nDebutta nel 1981, all'et\u00e0 di quindici anni, con un 45 giri intitolato \"Amo\". Collabora successivamente come corista di cantanti affermati come Wess, Gianni Bella, Dario Baldan Bembo, Edoardo Bennato, Little Tony, Peppino Di Capri, Fred Bongusto, Gino Paoli, Gigi D'Alessio, Sal da Vinci.\nNel 1992 riprende la sua attivit\u00e0 solistica cantando con la sua band nei locali e presentando un repertorio pi\u00f9 vario non limitato alla sola musica napoletana, pubblicando nel 1993 il suo primo album dal titolo \"Plays\".\nI suoi singoli successivi, \"La citt\u00e0 che brucia\" e \"Romantica\" (1994), \"Le cose che non dir\u00f2\" e \"Come cambia la vita\" (1995) sono trasmessi nelle radio locali ma \u00e8 con l'occasione di interpretare la sigla della soap opera ambientata a Napoli che acquista notoriet\u00e0 anche al di fuori dell'ambito locale.\nTorna alle origini, riscoprendo le sonorit\u00e0 napoletane, con gli album \"Lazzare felici volume 1\" (2004), \"Lazzare felici volume 2\" (2007) e la raccolta antologica \"Neapolitan power i feel\" in cui interpreta brani come: \"Chesta sera\" di Nino D'Angelo, \"Campagna\" di James Senese e Franco Del Prete, \"Lazzarella\" di Riccardo Pazzaglia e Domenico Modugno, la classica \"O surdato 'nnammurato\" di Aniello Califano, \"Maruzzella\" di Renato Carosone, oltre a tanti brani del suo \"mito\" Pino Daniele come: \"Terra mia\", \"A me me piace 'o blues\", \"Chi tene 'o mare\", \"Canzone nova\", \"Assaie\" e \"Lazzari felici\".\nIn queste incisioni, di \"vecchi classici\" e \"nuovi classici\" della canzone partenopea, la \"produzione artistica\" e gli \"arrangiamenti\" sono di Gigi De Rienzo; alla batteria \"spicca\" Agostino Marangolo; le chitarre sono di Franco Giacoia; alle tastiere c'\u00e8 Ernesto Vitolo; gli \"ospiti speciali\" sono tanti e di \"grande prestigio\": Peppino Di Capri, James Senese, Enzo Gragnaniello, Lino Cannavacciuolo, Marcello Colasurdo, Marco Zurzolo, Solis String Quartet, Alfonso Deidda, Sha One, Patrix Duenas,\nNel 2004 partecipa al Premio Carosone; \nNel 2005, con Sal da Vinci e Gigi Finizio, \u00e8 in concerto ad Agnano per il \"G.P. Lotteria\";\nNel 2007 \u00e8 protagonista in diretta su SKY - con Gigi D'Alessio, Alessandro Siani e Sal da Vinci - alla festa per il ritorno in serie A della SSC Napoli dallo stadio San Paolo di Napoli;\nNel 2008 \u00e8 in concerto al \"Leuciana Festival\" al Belvedere di San Leucio (CE);\nNel 2008 \"duetta\" con Nino D'Angelo, alla serata finale della \"Piedigrotta\", sul palco di Piazza del Plebiscito a Napoli (con \"ospiti illustri\" quali: Sophia Loren e Pippo Baudo);\nNel 2010 \u00e8 su RAIUNO - con Lucio Dalla, Jos\u00e8 Feliciano ed altri - protagonista in \"Napoli prima e dopo\";\nNel 2010 \u00e8 su RAIDUE in \"NAPOLI RACCONTA\", programma di Giorgio Verdelli, con la conduzione di Enzo De Caro;\n\u00c8 stata anche conduttrice, dal 1994 al 2003, di Ritmi Urbani, \"storica ed innovativa trasmissione musicale\", in onda ancora oggi sulle televisioni locali della Campania.\nAttualmente, con la sua band, \u00e8 in tour nelle pi\u00f9 belle piazze italiane con il suo progetto \n\"NEAPOLITAN NU_CLASSIC\".\nHa debuttato a Teatro, al Sannazaro di Napoli, con lo spettacolo di storie e canzoni, \"NAPOLI PLEBISCITO ITALIA\", da lei scritto con Dario Andreano, nel mese di novembre 2011.\nAd ottobre 2012, con il disco \"Notte Lenta\", realizzato ancora su etichetta Bop and Pop, si ripropone al pubblico, continuando il suo percorso di rilettura di brani partenopei (tra \"vecchi classici\" e \"nuovi classici\"), ma con la novit\u00e0 di due canzoni scritte apposta per lei da importanti autori quali Franco Del Prete (\"Notte Lenta\") ed Enzo Leomporro (\"Tu nun siente niente\").\nNel 2015 \u00e8 la volta dell'album \"Sirene, sciantose, malafemmene ed altre storie di donne veraci\" che la Sarnelli presenta andando in tour con uno spettacolo musicale dello stesso nome.\nNel 2016 rilascia un cofanetto di 4 dischi, di cui uno intitolato \"A testa in su\" che contiene 7 nuovi registrazioni fra inediti e nuove riletture di alcuni classici, fra cui spicca il brano \"Mentecuore\" di Nino D'Angelo.\nNel tardo 2017 rilascia un inedito dal titolo \"Vicino a te\", accompagnato anche da una videoclip.\nAd inizio del 2020 il ricordo e l\u2019omaggio a Pino Daniele, a cinque anni dalla scomparsa del grande musicista un nuovo concerto della cantante napoletana in programma alla Domus Ars di Santa Chiara a Napoli il 4 gennaio sera.\nSuccessivamente la cantante si \u00e8 esibita l'8 agosto 2021 a Napoli, con il suo concerto \u201cNapoli a Colori\u201d nell\u2019ambito della programmazione di \u201cAgor\u00e0 Scarlatti\u201d."}
{"id": "684020", "revid": "93556", "url": "https://it.wikipedia.org/wiki?curid=684020", "title": "Fujiidera", "text": " \u00e8 una citt\u00e0 di 66.442 abitanti situata nella prefettura di \u014csaka, in Giappone. La citt\u00e0 \u00e8 stata fondata il 1\u00ba novembre 1966."}
{"id": "684021", "revid": "287204", "url": "https://it.wikipedia.org/wiki?curid=684021", "title": "Daito", "text": ""}
{"id": "684026", "revid": "287204", "url": "https://it.wikipedia.org/wiki?curid=684026", "title": "Pape Satan, pape Satan aleppe", "text": ""}
{"id": "684027", "revid": "799504", "url": "https://it.wikipedia.org/wiki?curid=684027", "title": "Bacchidi", "text": "Bacchidi (\"Bacchides\") \u00e8 una commedia di Plauto scritta verso la seconda met\u00e0 del III secolo a.C.\nLa commedia si basa su uno dei classici schemi della Palliata: due giovanotti sono innamorati di due meretrici, ma i loro genitori si oppongono; in loro aiuto accorre il servo furbo che risolver\u00e0 la situazione. Ad ingarbugliare maggiormente la vicenda il nome identico, \"Bacchide\", tra le due sorelle meretrici: sar\u00e0 naturalmente causa momentanea di scontro tra i due giovanotti, che credono di competere per la stessa donna. La scena \u00e8 ambientata ad Atene.\nQuesta commedia \u00e8 l'unica superstite di cui si possegga, per una sezione, il testo del modello greco: il \"Dis exapaton\" (\"Duplice ingannatore) di Menandro.\nPersonaggi.\nAltri personaggi secondari sono uno Schiavetto, un Parassita del soldato ed Artamone, un aguzzino di Nicobulo, chiamato dal vecchio per punire Crisalo.\nLa commedia.\nIl testo arrivato fino ai nostri giorni manca dei primi 200 versi, quindi mancano sia l'argomento che il prologo dell'opera. Quello che si \u00e8 riuscito a dedurre dai frammenti \u00e8 che la scena inizia con l'arrivo di un servo che informa Bacchide I dell'arrivo della sorella, poi tra le due scoppia una concitata discussione.\nI atto.\nArriva Pistoclero, che provoca distaccato le due sorelle criticando la loro vita dissoluta. Ma alla fine le due ammaliatrici riescono a convincere il giovane ad entrare in casa loro. Ma arriva Lido, il pedagogo mette in guardia il suo allievo dall'amore per le donnine, ma Pistoclero \u00e8 convinto ad entrare. I due entrano nella casa delle Bacchidi.\nII atto.\nDialogo tra Crisalo, appena arrivato, e Pistoclero: il giovane gli comunica di aver ritrovato l'amata di Mnesiloco, il servo gi\u00e0 escogita un piano a svantaggio del padrone per raggranellare la cauzione per Bacchide: 200 filippi d'oro. Andatosene Pistoclero arriva Nicobulo padre del giovane padrone; il servo racconta al padre del suo padrone che parte dei soldi \u00e8 rimasta ad Efeso, al sicuro nella casa di un sacerdote ed a disposizione del vecchio, avendo Arcifrega, amico di Nicobulo rifiutato di pagarli: in questo modo Mnesiloco potr\u00e0 usare tutto il denaro a suo piacimento. Poi Nicobulo se ne va in cerca del figlio che vuole salutare.\nIII atto.\nLido esce furioso dalla casa delle Bacchidi, intenzionato ad informare Filosseno del comportamento del figlio. Arriva Mnesiloco grato all'amico di cui tesse le lodi, ma si ricrede stupefatto davanti al racconto di Lido che trascina un riluttante Filosseno davanti alla casa delle Bacchidi: Pistoclero si lasciava andare a inequivocabili effusioni con Bacchide. I due lasciano poi il giovane con il compito di riportare Pistoclero sulla retta via, ma Mnesiloco \u00e8 furente: infatti crede ancora che vi sia una sola Bacchide. Il giovane decide di restituire i soldi al padre per non riscattare la meretrice, chiedendo per\u00f2 il perdono per Crisalo che ha agito su suo ordine. Quando arriva Pistoclero Mnesiloco lo accusa, ma si deve ricredere alla vista delle due Bacchidi.\nIV atto.\nArriva il parassita a reclamare i soldi per il suo padrone, Pistoclero lo caccia a male parole. Ora i due amici sono alle prese con il problema di recuperare il denaro. Sopraggiunge Crisalo che trova subito l'inghippo ai danni di Nicobulo che inizialmente non si fida di lui. All'arrivo di Cleomaco Crisalo riesce con l'inganno a far pagare al vecchio la cauzione per Bacchide. Rimasto solo Crisalo si loda, paragonandosi agli Atridi e ad Ulisse, espugnatori della vecchia rocca di Troia. Alla fine il servo riesce a ricavare altri 200 filippi al padre del suo padrone. Come? Il servo racconta al padre di Mnesiloco che per zittire Bacchide e impedire che l'infamia dell'accaduto colpisca suo figlio servono questi altri 200 filippi. Intanto Filosseno \u00e8 ormai convinto a passare sopra le scappatelle del figlio.\nV atto.\nNicobulo, ormai cosciente dello smacco subito, incontra Filosseno: insieme decidono di far visita alle Bacchidi per recuperare i loro figli. La storia ha un epilogo irriverente: anche i due vecchi finiscono nel cadere nelle trappole amorose delle due meretrici.\nBaccanti in baccanali.\nSpesso in Plauto ricorre l'espressione \"bacchae bacchanti\" per indicare un personaggio, quasi sempre una donna, in preda ad un delirio che non conosce ragioni esterne.\nL'omofonia tra il nome delle due meretrici della commedia e i riti orgiastici molto in voga a Roma verso la met\u00e0 del III secolo. Lo stesso Pistoclero dice (\"Bac\". 55-56) a Bacchide di avere grande paura di lei e del suo baccanale, del quale si pu\u00f2 scorgere una parodia nella commedia: l'iniziazione che vede protagonista il giovane nel primo atto, il grande spazio che acquista la descrizione degli ornamenti di Pistoclero e del suo carico di cibarie, vino e fiori poco dopo, e l'indignazione del severo pedagogo in apertura del terzo atto contro quei costumi dissoluti.\nI culti bacchici avevano raggiunto una straordinaria partecipazione a Roma, tanto da diventare molto pi\u00f9 simili ad un'orgia piuttosto che a un rito religioso, motivo per cui il senato li proibir\u00e0 nel 186 a.C."}
{"id": "684028", "revid": "125866499", "url": "https://it.wikipedia.org/wiki?curid=684028", "title": "Sergio di Radone\u017e", "text": "Insieme a Serafino di Sarov, \u00e8 il pi\u00f9 venerato dei santi russi. Le fonti su cui si basa la sua biografia provengono dagli scritti dello stesso Sergio e dall'opera di Epifanio il Saggio, suo discepolo, \"Vita di Sergio di Radone\u017e\".\nBiografia.\nLa data della sua nascita \u00e8 controversa ed \u00e8 stata collocata da diverse correnti agiografiche rispettivamente nel 1314, nel 1319 e nel 1322. Come narrato dalla sua \"Vita\", scritta nel medioevo, nacque da una famiglia boiara nei pressi di Rostov ma fu costretto in giovane et\u00e0 a trasferirsi a Radone\u017e a causa dell'improvvisa situazione economica disagiata dei suoi genitori, Cirillo e Maria, costretti a tale passo dopo aver perso tutti i loro beni per la conquista della citt\u00e0 da parte di Ivan I di Russia e della successiva deportazione degli abitanti. Trasformatisi da possidenti in contadini, iniziarono a lavorare la terra insieme a Sergio e ai suoi due fratelli Pietro e Stefano, sebbene quest'ultimo decidesse presto di recarsi a Mosca dopo aver preso i voti sacerdotali.\nLa vocazione monastica.\nAlla morte dei genitori, Sergio, spinto da visioni mistiche che lo spronavano a dedicarsi totalmente alla fede, convinse il fratello Stefano ad abbandonare il monastero dove risiedeva e a seguirlo nella vita claustrale. Nel profondo della foresta, nei pressi della collina Makovec, i due decisero di costruire una piccola cella e una chiesa dedicata alla Trinit\u00e0. In tal modo venne fondato il primo nucleo del monastero che diventer\u00e0 famoso con il nome di Troice-Sergieva Lavra.\nLa separazione dal fratello.\nDopo poco tempo Stefano scelse nuovamente di vivere in un monastero di Mosca. Varfolomej prese invece i voti monastici, con il nome di Sergej, trascorrendo pi\u00f9 di un anno solo nel bosco come eremita. Presto tuttavia altri monaci decisero di unirsi a lui e edificarono nuove celle. Nel 1354 questi convinsero Sergej a diventare l'egumeno, ruolo che corrisponde a quello di padre superiore, del monastero che era venuto formandosi. Sergio si dimostr\u00f2 dapprima titubante di fronte a una scelta che andava profondamente a turbare i propri intenti eremitici ma poi, dopo aver ricevuto l'approvazione del Patriarca di Costantinopoli e del Metropolita di Mosca, acconsenti a guidare il cenobio che si stava costituendo. La regola della comunit\u00e0 ripercorreva quella del Pe\u010derska Lavra di Kiev, il cui fondatore, Teodosio di Pe\u010derska, fu per Sergio un'importante fonte di insegnamento. Poich\u00e9 sempre pi\u00f9 monaci continuavano ad aggiungersi al nucleo originario, attirati dalla figura di Sergio, presto si form\u00f2 un posad (insediamento), che successivamente crebbe fino a diventare il paese di Sergiev Posad.\nIl riconoscimento delle autorit\u00e0 e dei fedeli.\nQuando la notizia del nuovo gruppo religioso raggiunse il Patriarca di Costantinopoli, Filoteo, questi decise di inviare a Sergio, in segno della propria benedizione per l'opera intrapresa, una carta monasteriale, anche detta \"kinovija\", nella quale lo benediceva nella sua opera e indicava le linee guida nella gestione del monastero. In poco tempo il Troitse-Sergiyeva Lavra divent\u00f2 un punto di riferimento nel movimento monacale russo, come trecento anni prima era stato il Pe\u010derska Lavra per quello della Rus' di Kiev.\nDurante il regno di Dmitrij Donskoj, infatti, i suoi discepoli iniziarono a predicare in tutta la Russia centrale e settentrionale, stabilendosi in siti impervi e fondando, a immagine della comunit\u00e0 di Sergio, numerosi monasteri quali quelli di Borisoglebskij, Ferapontov e Kirillo-Belozerskij. San Sergio \u00e8 inoltre strettamente collegato alla fondazione dei due monasteri moscoviti di Andronnikov e Simonov. In tutto i seguaci di Sergio diedero vita a oltre 400 monasteri facendo crescere in tutta la Russia l'influenza e l'autorit\u00e0 di quest'ultimo. Tuttavia quando il Metropolita Alessio, sul proprio letto di morte, chiese a questi di voler diventare il suo successore nella guida della Chiesa ortodossa russa, Sergio oppose un netto rifiuto, preferendo rimanere un semplice monaco.\nGli interventi nella vita politica.\nPur vivendo una vita ascetica, Sergio prese parte per ben due volte alla vita politica del proprio Paese. La prima quando fu inviato dallo stesso Alessio a sedare una rivolta nelle citt\u00e0 di Tver' e di Ni\u017enij Novgorod, annunciando la sospensione di tutti i servizi liturgici fino al termine della sollevazione, e una seconda volta nel 1380, benedicendo e incoraggiando Dimitri Donskoj nella sua rivolta contro i tatari dell'Orda d'Oro, che porter\u00e0 alla vittoriosa battaglia di Kulikovo. Alcuni storici interpretano queste azioni attribuendo al santo l'interesse politico della pacificazione e dell'unione delle terre russe sotto la guida di Mosca.\nIl temperamento.\nMolte leggende devozionali sono confluite a delineare il suo carattere, caratterizzato da una straordinaria mitezza e umilt\u00e0. Epifanio racconta ad esempio che una volta ordin\u00f2 di custodire il fieno per gli animali nella propria cella o decise di invitare a desinare nel refettorio un contadino che lo aveva insultato. Come i monaci del Monastero delle grotte di Kiev anche Sergio e i suoi confratelli si dice fossero spesso visitati da demoni che tentavano invano di spaventarli o di farli cadere in tentazione. Il Santo \u00e8 inoltre considerato dalla Chiesa ortodossa il primo russo a contemplare la Madonna.\nLa canonizzazione.\nSergio fu glorificato nel 1452. Le sue reliquie furono rinvenute nel 1422 e furono poste nel monastero di Troice-Sergieva Lavra, da lui fondato. La Chiesa ortodossa lo commemora il 25 settembre, data della sua morte e il 5 luglio, data in cui furono rinvenute le sue reliquie. \n\u00e8 venerato anche dalla Chiesa cattolica che lo celebra alla data del 25 settembre."}
{"id": "684034", "revid": "161374", "url": "https://it.wikipedia.org/wiki?curid=684034", "title": "Bethanoun", "text": ""}
{"id": "684040", "revid": "110157", "url": "https://it.wikipedia.org/wiki?curid=684040", "title": "Habikino", "text": " \u00e8 una citt\u00e0 di 120.894 abitanti situata nella prefettura di \u014csaka, in Giappone. La citt\u00e0 \u00e8 stata fondata il 15 gennaio 1959."}
{"id": "684047", "revid": "486946", "url": "https://it.wikipedia.org/wiki?curid=684047", "title": "Rabi' II", "text": "Rab\u012b\u02bf II , ossia \"primavera seconda\" o \"seconda quarta parte\", \u00e8 il quarto mese dell'anno lunare usato per scandire il tempo dai musulmani.\nSi colloca fra rab\u012b\u02bf al-awwal e jum\u0101d\u0101 al-awwal e ha 29 giorni soltanto."}
{"id": "684051", "revid": "75775", "url": "https://it.wikipedia.org/wiki?curid=684051", "title": "Forma (cosmologia)", "text": ""}
{"id": "684052", "revid": "599013", "url": "https://it.wikipedia.org/wiki?curid=684052", "title": "Adamaoua", "text": ""}
{"id": "684053", "revid": "298055", "url": "https://it.wikipedia.org/wiki?curid=684053", "title": "Bikini Bottom", "text": ""}
{"id": "684054", "revid": "2519", "url": "https://it.wikipedia.org/wiki?curid=684054", "title": "Adamawa", "text": ""}
{"id": "684056", "revid": "124921801", "url": "https://it.wikipedia.org/wiki?curid=684056", "title": "Metodo di Gauss-Seidel", "text": "In analisi numerica il metodo di Gauss-Seidel \u00e8 un metodo iterativo, simile al metodo di Jacobi, per la risoluzione di un sistema lineare, scritto nella forma matriciale formula_1\nAlgoritmo.\nCome per il metodo di Jacobi, la matrice formula_2 viene scritta come differenza di due matrici: formula_3 Nel metodo di Gauss-Seidel si prendono formula_4 matrice triangolare inferiore, e formula_5 matrice triangolare superiore con diagonale nulla.\nPreso un qualunque vettore formula_6 si costruisce quindi una successione di vettori per iterazione (come per il metodo di Jacobi)\nCome sistema lineare.\nCome per il metodo di Jacobi, la ricorrenza si pu\u00f2 ottenere riscrivendo il sistema di equazioni lineari in modo da isolare una variabile per ogni riga. In questo caso, tuttavia, ogni nuova componente di formula_8 viene immediatamente sostituita per il calcolo delle successive\nAd esempio, se con il metodo di Jacobi in un sistema \"3x3\" si utilizza la ricorrenza\ncon il metodo di Gauss-Seidel si utilizza la ricorrenza\nConvergenza.\nCome per il metodo di Jacobi, la successione converge indipendentemente dalla scelta di formula_11 se e solo se la matrice formula_12 ha tutti autovalori con valore assoluto minore di 1.\nUna condizione sufficiente perch\u00e9 questo avvenga \u00e8 che formula_2 sia una matrice a diagonale dominante per righe o per colonne in senso stretto. (Questa condizione implica la non singolarit\u00e0 di formula_14 quindi l'unicit\u00e0 della soluzione.)\nPer risolvere il sistema lineare si utilizza quindi una successione formula_15 che converge verso la soluzione formula_16 del sistema lineare.\nSiano formula_17 e formula_18, la successione \u00e8 costruita come segue:\nAspetti computazionali.\nA differenza del metodo di Jacobi, il metodo di Gauss-Seidel richiede di tenere in memoria un solo vettore, purch\u00e9 i calcoli non vengano svolti in parallelo. \nConsiderando il fatto che per calcolare la componente formula_20-esima formula_21 del nuovo vettore della successione si utilizzano le formula_22 gi\u00e0 calcolate, si osserva che una iterazione del metodo di Gauss-Seidel equivale a due iterazioni del metodo di Jacobi (che utilizza soltanto le componenti del vecchio vettore formula_23), quindi nel metodo di Gauss-Seidel si eseguano meno iterazioni e, quindi, converge pi\u00f9 velocemente. Tuttavia la complessit\u00e0 computazionale non varia ed entrambi i due metodi hanno una complessit\u00e0 di formula_24 iterazioni."}
{"id": "684057", "revid": "289247", "url": "https://it.wikipedia.org/wiki?curid=684057", "title": "San Secondo d'Asti", "text": ""}
{"id": "684072", "revid": "75775", "url": "https://it.wikipedia.org/wiki?curid=684072", "title": "Lord Ao", "text": ""}
{"id": "684081", "revid": "804", "url": "https://it.wikipedia.org/wiki?curid=684081", "title": "Vuolsi cos\u00ec col\u00e0 dove si puote", "text": "Vuolsi cos\u00ec col\u00e0 dove si puote \u00e8 una celebre espressione mutuata dalla \"Divina Commedia\" di Dante Alighieri. La pronuncia Virgilio, guida di Dante nel viaggio nell'aldil\u00e0, per quietare gli spiriti infernali che protestano al passaggio dei due visitatori, in particolar modo contro Dante stesso che \u00e8 persona vivente; l'accettazione da parte dei diavoli del passaggio dei due visitatori dopo la formulazione dell'esorcismo indica anche la loro sottomissione alla legge divina, di cui sono anch'essi esecutori.\nSignificato.\nL'espressione completa \u00e8 \"Vuolsi cos\u00ec col\u00e0 dove si puote / ci\u00f2 che si vuole, e pi\u00f9 non dimandare\" e viene ripetuta da Virgilio nell'\"Inferno\" per due volte in maniera esattamente uguale e per una terza volta con qualche variazione. La perifrasi \"col\u00e0 dove si puote ci\u00f2 che si vuole\" indica il Paradiso, dove si trovano coloro che vogliono il viaggio di Dante.\nIl significato in prosa \u00e8 pi\u00f9 o meno \"Questa \u00e8 la volont\u00e0 di chi detiene il potere, non chiedere altro\" (si vuol cos\u00ec l\u00e0, dove si pu\u00f2). Nel linguaggio comune l'espressione viene usata per indicare (anche in maniera sarcastica) la volont\u00e0 di qualcuno che non pu\u00f2 essere messa in discussione, cio\u00e8 l'ordine di un superiore che ha il potere ultimo di decisione, contro il quale ogni lamentela \u00e8 inutile, sottintendendo quindi una gerarchia inoppugnabile. Il \"col\u00e0\" inteso come luogo dove si decide, assomiglia per analogia a quello dell'espressione della cosiddetta \"stanza dei bottoni\".\nSul piano filosofico, a cui fa da sostrato la concezione tomistica di Tommaso d'Aquino, indica l'immediatezza con la quale in Dio si identificano la Volont\u00e0 e la Potenza, e dunque l'assoluta libert\u00e0 con cui l'Onnipotente attua i suoi propositi: Dio pu\u00f2 ci\u00f2 che vuole, a differenza dell'agire dell'uomo che invece ha bisogno di esplicare nel tempo la realizzazione dei suoi fini, servendosi di qualcosa di diverso da questi, cio\u00e8 di strumenti intermedi, attuando qualcosa in vista di altro.\nOccorrenze e funzioni.\nQuesto verso, pi\u00f9 un emistichio, presenta una struttura retorica molto densa: una epanadiplosi tra \"vuolsi\" e \"si vuole\", con l'allitterazione del gruppo \"si\". In base a ci\u00f2 il \"cos\u00ec\" funge da anello, incatenando \"Vuolsi\" con \"col\u00e0\". Uno degli effetti che il Poeta ottiene da questa combinazione \u00e8 senz'altro quello della velocit\u00e0, in modo da zittire subito le proteste di Caronte, che infatti fermer\u00e0 le \"lanose gote\".\nL'espressione viene usata per la prima volta nei confronti di Caronte:\nLa seconda volta viene rivolta a Minosse:\nLa terza, con qualche variazione, a Pluto:\ncio\u00e8 si vuole lass\u00f9 dove l'Arcangelo Michele vendic\u00f2 la ribellione degli angeli, cio\u00e8 in Paradiso.\nIn ognuno di questi casi le parole hanno l'effetto di calmare immediatamente i mostri, i quali si ammansiscono facendo passare i due pellegrini.\nDatazione dell'Inferno.\nQuesto verso ha anche un importante ruolo nella datazione della stesura e della diffusione della cantica dell'\"Inferno\", essendo la prima trascrizione (con tutta la terzina del Canto III) di un passo della \"Divina Commedia\". Essa fu rinvenuta nella coperta membranacea di un registro di atti penali bolognese, redatto nel primo semestre del 1317 da un certo Tieri di Gano degli Useppi, notaio originario di San Gimignano, in un'epoca nella quale Dante era ancora vivo."}
{"id": "684083", "revid": "767487", "url": "https://it.wikipedia.org/wiki?curid=684083", "title": "Metodo di Jacobi", "text": "In analisi numerica il metodo di Jacobi \u00e8 un metodo iterativo per la risoluzione di sistemi lineari, un metodo cio\u00e8 che calcola la soluzione di un sistema di equazioni lineari dopo un numero teoricamente infinito di passi. Per calcolare tale risultato il metodo utilizza una successione formula_1 che converge verso la soluzione esatta del sistema lineare e ne calcola progressivamente i valori arrestandosi quando la soluzione ottenuta \u00e8 sufficientemente vicina a quella esatta. Fu ideato dal matematico tedesco Carl Jacobi.\nPremessa.\nIdea.\nScrivendo la matrice \"A\" come differenza \"A\" = \"M\" - \"N\", dove \"M\" \u00e8 una matrice invertibile (ovvero non singolare, con determinante non nullo), allora la soluzione \"x\" di risolve anche le equazioni\nAlgoritmo generico.\nPartendo da un qualunque vettore \"x\"0, si pu\u00f2 allora costruire una successione di vettori \"xk\" come\nSe questa successione converge ad un vettore \"x\", allora \"Ax\" = \"b\".\nPropagazione dell'errore.\nPer misurare la distanza dei termini della successione \"xk\" dalla soluzione e controllare se la successione converge, si pu\u00f2 considerare un vettore differenza\nLa successione dei vettori differenza \u00e8 data dalla ricorsione\novvero\nConvergenza.\nL'algoritmo converge se e solo se la successione delle differenze \"ek\" tende al vettore nullo.\nLa convergenza \u00e8 garantita, indipendentemente dalla scelta iniziale di \"x\"0, se e solo se tutti gli autovalori di \"B\" = \"M\"\u22121\"N\" = \"M\"\u22121\"A\" - \"I\" hanno norma inferiore a 1, ovvero se il raggio spettrale (il valore massimo tra i moduli degli autovalori) \u00e8 inferiore a 1.\nSi pu\u00f2 dimostrare che se \"A\" \u00e8 una matrice a diagonale dominante per righe allora l'algoritmo converge (la stessa cosa vale per il Metodo di Gauss-Seidel).\nMetodo di Jacobi.\nIl metodo di Jacobi consiste nell'applicare l'algoritmo precedente con \"M\" = \"D\", la matrice diagonale con la stessa diagonale di \"A\".\n\u00c8 necessario che \"A\" non abbia elementi nulli sulla diagonale, perch\u00e9 \"D\" dev'essere invertibile. In caso contrario \u00e8 possibile operare su \"A\" con una matrice di permutazione \"P\", in modo che non vi siano elementi nulli sulla diagonale; la stessa permutazione va applicata al vettore \"b\" delle soluzioni ( \"PAx=Pb\" ).\nCome sistema lineare.\nLa formula ricorsiva diventa ora\nLeggendo il metodo di Jacobi su un sistema lineare, la scrittura \"x\" = -\"D\"\u22121((\"A\" - \"D\")\"x\" - \"b\") corrisponde ad isolare una variabile per ogni riga:\nLa ricorsione sui vettori \u00e8 allora definita da\nIn generale, la ricorsione si pu\u00f2 esprimere come\nAspetto computazionale.\nIl metodo di Jacobi richiede di tenere in memoria almeno due vettori (2\"n\"), ma i calcoli possono essere svolti in parallelo sulle componenti.\nUna volta calcolata la matrice \"B\", per ogni iterazione il calcolo di ognuna delle \"n\" componenti richiede \"n\" - 1 moltiplicazioni e \"n\" - 1 somme.\nRecenti sviluppi.\nNel 2014, \u00e8 stata pubblicata una nuova versione dell'algoritmo, detta \"metodo di Jacobi con rilassamento programmato dei vincoli\" presso la Johns Hopkins University. Il nuovo metodo \u00e8 stato dichiarato essere 200 volte pi\u00f9 rapido."}
{"id": "684089", "revid": "6923", "url": "https://it.wikipedia.org/wiki?curid=684089", "title": "Aerotaxi", "text": "Un aerotaxi o aerotass\u00ec \u00e8 un volo charter passeggeri o merci che opera un servizio aereo su base on-demand. Un volo \u00e8 definito charter solo se il numero di posti \u00e8 superiore a 19, altrimenti si parla di servizio aerotaxi.\nRegolamento.\nNegli Stati Uniti, le operazioni aerotaxi e aerocharter sono disciplinate dal \"FAR part 135\" del Federal Aviation Regulations (FAR), a differenza dei pi\u00f9 grandi voli di linea che sono disciplinati dalle norme pi\u00f9 severe del \"FAR part 121\"."}
{"id": "684098", "revid": "1926649", "url": "https://it.wikipedia.org/wiki?curid=684098", "title": "Napoli Soccer 2004-2005", "text": "Questa voce raccoglie le informazioni riguardanti il Napoli Soccer nelle competizioni ufficiali della stagione 2004-2005.\nStagione.\nNella stagione 2004-2005 il Napoli, costretto a ripartire dalla C1, affida la panchina a Gian Piero Ventura cominciando il suo campionato in ritardo, non avendo neanche i palloni. Senza una preparazione atletica valida e con una rosa di calciatori inadeguata \u2013 conseguenza della tardiva iscrizione che di fatto fa partire il calciomercato della compagine solo alla fine di agosto (e prolungato dalla FIGC fino alla met\u00e0 di settembre) ma comunque in un periodo dove erano disponibili prevalentemente giocatori svincolati \u2013 per aspirare ai primissimi posti, la squadra ha subito delle grandi difficolt\u00e0, riuscendo a collocarsi in una posizione a ridosso della zona play-off e puntando sul mercato di gennaio per compiere gli aggiustamenti necessari.\nCon gli acquisti di calciatori di buon livello tra i quali Calai\u00f2, Fontana, Pi\u00e1 e Capparella, e con l'esonero di Ventura sostituito da Edy Reja, si spera di raggiungere la zona promozione. Cos\u00ec avviene ed il Napoli, con il terzo posto in graduatoria, supera in semifinale la , ma perde la finale play-off contro l', pareggiando 0-0 in casa e perdendo 2-1 in Irpinia.\nPer tutta l'estate il Napoli confida ugualmente nell'accesso in Serie B tramite il ripescaggio; a fine luglio, per qualche giorno, il Napoli \u00e8 virtualmente in B grazie alla bocciatura del da parte del Consiglio Federale, ma il TAR riabilita i peloritani ed il Napoli rimane in C1. Ad agosto sembrano essere il Pescara prima ed il Torino poi a fare posto al Napoli nella serie cadetta, ma anche in questi casi i regolamenti vengono applicati senza favorire gli azzurri che dovranno riconquistare la Serie B sul campo.\nMaglie e sponsor.\nLa prima versione aveva come sponsor tecnico Legea, fu presentata per essere indossata nel campionato di serie B di quell'anno nel quale la S.S.C. Napoli avrebbe dovuto giocare, in seguito al fallimento e alla conseguente retrocessione in serie C1, la neo-nata Napoli Soccer adott\u00f2 la seconda versione Kappa.\nDalla 1\u00aa alla 7\u00aa giornata non furono adottati sponsor; dalla 8\u00aa alla 11\u00aa giornata Sky Captain; dalla 12\u00aa alla 19\u00aa giornata Christmas in Love; dalla 20\u00aa alla 23\u00aa Manuale d'amore; dalla 24\u00aa fino a fine campionato (compresi i play-off) Mandi.\nOrganigramma societario.\nArea direttiva\nArea tecnica\nCalciomercato.\nSessione estiva \"(dal 7/9 al 23/9)\".\n\"A causa della mancata iscrizione alla Serie B della S.S.C. Napoli e della conseguente ammissione del Napoli Soccer alla Serie C1, le cessioni sono da ritenere virtuali, in quanto tutti i calciatori della precedente stagione si sono automaticamente svincolati. Cos\u00ec come i pochi calciatori confermati sono da ritenersi in questa condizione solo virtualmente.\"\nStatistiche.\n\"Statistiche aggiornate al 19 giugno 2005.\"\nStatistiche dei giocatori.\nSono in \"corsivo\" i calciatori che hanno lasciato la societ\u00e0 a stagione in corso."}
{"id": "684105", "revid": "2231400", "url": "https://it.wikipedia.org/wiki?curid=684105", "title": "Andreas Seppi", "text": "\u00c8 stato n\u00ba 18 del mondo nel gennaio 2013, ottava migliore classifica ATP raggiunta da un tennista italiano, a pari merito con Omar Camporese e Andrea Gaudenzi. \n\u00c8 il primo tennista italiano della storia ad aver vinto un titolo ATP sull'erba e l'unico ad averne vinti tre su altrettante diverse superfici (erba, terra rossa e cemento). Ha disputato 10 finali ATP di cui tre sull'erba, altra impresa senza precedenti nel tennis italiano.\nBiografia.\nVita privata.\nAndreas Seppi \u00e8 nato a Bolzano da Hugo, autotrasportatore, e Maria-Luise, che lavora in un negozio di articoli sportivi. \u00c8 cresciuto insieme alla sorella Maria in un paese vicino a Bolzano, Caldaro sulla Strada del Vino. All'infuori del tennis Andreas ama sciare ed \u00e8 un tifoso del Milan, \u00e8 di madrelingua tedesca e parla anche italiano e inglese. Il 10 settembre 2016 ha sposato Michaela Bernardi, figlia di albergatori gardenesi, con la quale nel 2017 si \u00e8 trasferito negli Stati Uniti a Boulder (Colorado). Il 20 febbraio 2020 la coppia ha avuto la primogenita Liv, nata in Colorado.\nSeppi \u00e8 allenato dal 1995, quando aveva ancora undici anni, da Massimo Sartori, secondo il quale il segreto di questo storico sodalizio \u00e8: \"Io rispetto il giocatore, lui l'allenatore\". Nel 2012 \u00e8 entrato nello staff di Seppi Dalibor Sirola, ex preparatore atletico di Ivan Ljubi\u010di\u0107, al quale riconosce di avere aumentato la sua elasticit\u00e0 muscolare e in generale le sue prestazioni fisiche.\nCarriera sportiva.\nDal 2004 al 2006.\nDue anni dopo essere passato al professionismo inizi\u00f2 a disputare con maggiore frequenza i tornei del circuito challenger, raggiungendo i quarti a San Marino e Barletta, le semifinali a Torino e nel Bronx. Nel circuito maggiore ottenne buoni risultati, con le qualificazioni ai tornei ATP di Milano, Amburgo, Gstaad, Halle (battendo Davydenko), Vienna e Us Open (prima vittoria in un torneo dello Slam contro Rainer Sch\u00fcttler, allora numero 12 del ranking mondiale). A Palermo raggiunse i quarti in un ATP per la prima volta in carriera. Venne convocato in Coppa Davis in tre occasioni a fare parte della squadra che riport\u00f2 l'Italia in serie B. A Palermo raggiunse la prima semifinale ATP in carriera.\nA Roma e Montecarlo riusc\u00ec a passare il primo turno. Ai tornei ATP di Gstaad, Stoccarda e Metz raggiunse i quarti di finale. Al Masters Series di Amburgo, dopo avere superato le qualificazioni, raggiunse i quarti di finale battendo in serie Rainer Sch\u00fcttler, Guillermo Ca\u00f1as e Ji\u0159\u00ed Nov\u00e1k. A Torre del Greco, nello spareggio di Coppa Davis, Seppi riusc\u00ec nell'impresa di battere l'ex numero 1 del mondo Juan Carlos Ferrero recuperando da due set di svantaggio e nell'altro singolare strapp\u00f2 un set a Nadal sulla terra rossa. Chiuse l'anno alla 69\u00aa posizione mondiale. Il 2006 fu una stagione altalenante; dopo un ottimo inizio che gli consent\u00ec di ottenere il suo best ranking (51) il finale di stagione fu disastroso. Raggiunse la sua semifinale nei tornei ATP di Sydney e Nottingham e nei Challenger di Bergamo e Sunrise. Arriv\u00f2 ai quarti nei tornei ATP di Adelaide, Zagabria e Valencia ma dopo Wimbledon, in cui riusc\u00ec a raggiungere il secondo turno, vinse solo 2 partite prima della fine della stagione.\n2007.\nLa stagione 2007 inizi\u00f2 per Seppi con le sconfitte nei primi turni al torneo di Doha, contro Ga\u00ebl Monfils, e di Sydney, dove entr\u00f2 nel tabellone principale come lucky loser. Agli Australian Open super\u00f2 al primo turno Bobby Reynolds in 5 set prima di perdere dal tedesco Florian Mayer in quattro set. Nel mese di febbraio Andreas torn\u00f2 in Europa, dove a sorpresa fu sconfitto all'esordio da Alexander Peya al torneo di Zagabria. All'Open 13 di Marsiglia usufru\u00ec al primo turno del ritiro di Mario An\u010di\u0107 quando si trovava avanti per 4-0 nel primo set, per poi venire sconfitto al secondo turno dallo svedese Jonas Bj\u00f6rkman con un eloquente 1-6, 0-6. Seppi fall\u00ec poi le qualificazioni a Rotterdam e perse al primo turno a Dubai, dopo avere superato il tabellone cadetto senza concedere alcun set. Negli Stati Uniti prese parte al Master Series di Indian Wells, dove super\u00f2 sia le qualificazioni che il primo turno, venendo sconfitto al secondo dallo spagnolo Fernando Verdasco in due set.\nSeppi giunse poi alla finale del Challenger di Sunrise, battendo tra gli altri Juan Mart\u00edn del Potro e Nicol\u00e1s Mass\u00fa, prima di perdere dal francese Ga\u00ebl Monfils per 3-6, 6-1, 1-6. Andreas super\u00f2 le qualificazioni anche al Miami Open, perdendo al primo turno da Janko Tipsarevi\u0107. Perse in Coppa Davis da Dudi Sela in cinque set e vinse l'incontro ininfluente contro Noam Okun in due tie-break, dopo che Israele aveva gi\u00e0 conquistato i tre punti che gli consentirono di accedere al turno successivo. Sulla terra rossa europea perse al primo turno a Valencia da Alejandro Falla. Nel Master 1000 di Montecarlo, Seppi riusc\u00ec a qualificarsi e a superare al primo il russo Tejmuraz Gaba\u0161vili prima di perdere con due tie-break da Roger Federer. Il tennista di Caldaro fu sconfitto al secondo turno a Barcellona da Jarkko Nieminen, prima di fallire tre qualificazioni consecutive a Roma, ad Amburgo e a P\u00f6rtschach, tutte sulla terra rossa.\nPrese poi parte agli Open di Francia, sconfitto all'esordio in cinque set dallo spagnolo Carlos Moy\u00e1. Agli inizi di giugno gioc\u00f2 al Challenger di Prostejov, dove fu sconfitto a sorpresa nei quarti dal trentaduenne Bohdan Ulihrach. Nella breve stagione sull'erba, l'italiano fu sconfitto all'esordio al Queen's da Chris Guccione, mentre nel torneo di 's-Hertogenbosch pass\u00f2 il primo turno vincendo contro Alexander Peya prima di arrendersi al croato Ivan Ljubi\u010di\u0107. Al primo turno del torneo di Wimbledon, Seppi sconfisse in tre set lo slovacco Dominik Hrbat\u00fd e perse al secondo turno sempre in tre set da Fernando Verdasco. Nel mese di luglio Andreas riprese a giocare sulla terra rossa, dove fu sconfitto al secondo turno del Challenger di Torino da Daniel Mu\u00f1oz de la Nava, classificato quella settimana 349 posizioni indietro rispetto all'altoatesino.\nAl torneo di Gstaad raggiunse la sua prima finale nel circuito ATP, la n\u00ba 127 disputata da un tennista italiano. Al secondo turno contro Stefan Koubek e in semifinale contro Igor' Andreev si era aggiudicato il match al tie-break decisivo. mentre nella partita per il titolo contro il francese Paul-Henri Mathieu, dopo essere stato avanti di un set, aveva anche servito per il match sul 5-3 del terzo set, prima di arrendersi per 7-6(1), 4-6, 5-7. Nella successiva sfida di Coppa Davis contro il Lussemburgo, disputata ad Alghero, vinse un singolare contro Gilles M\u00fcller. Al torneo di Kitzb\u00fchel ottenne tre vittorie contro gli spagnoli Feliciano L\u00f3pez e Juan Carlos Ferrero e il giovane italiano Fabio Fognini, prima di arrendersi al campano Potito Starace in un match rocambolesco nel quale Seppi fall\u00ec un match-point sul 6-1, 5-3, perdendo poi 6-1, 5-7, 6-7(7). L'italiano prosegu\u00ec la stagione spostandosi sul cemento statunitense, ma fall\u00ec le qualificazioni sia a Cincinnati, dove batt\u00e9 al primo turno un giovane Marin \u010cili\u0107, che a New Haven.\nFu sconfitto al primo turno anche agli US Open in quattro set da Agust\u00edn Calleri. Tornato in Europa, Seppi prese parte al torneo di Bucarest sulla terra rossa, dove super\u00f2 al primo turno J\u00fcrgen Melzer ma poi perse a sorpresa da Hugo Armando per 0-6, 3-6. Sempre sulla terra rossa fu sconfitto in due set da Jan Hernych al primo turno del Challenger di Szczecin. Nel finale di stagione, Andreas prese parte ai tornei indoor europei: a Metz si arrese al secondo turno all'allora numero 9 del mondo Tommy Robredo. Nel torneo di Vienna raggiunse la sua quinta semifinale in carriera, dopo avere battuto a sorpresa al primo turno il cipriota Marcos Baghdatis e nei quarti il numero 13 del \"ranking\" Ivan Ljubi\u010di\u0107, per 6-3, 6-3, perdendo 4-6, 3-6 dal serbo Novak \u0110okovi\u0107, che si sarebbe aggiudicato la manifestazione. Nel successivo torneo di Lione, Andreas perse al primo turno dall'austriaco Oliver Marach in due tie-break, mentre super\u00f2 le qualificazioni nell'ultimo torneo dell'anno, il Master Series di Parigi-Bercy; pass\u00f2 anche il primo turno ai danni di Sam Querrey prima di perdere contro Guillermo Ca\u00f1as per 3-6, 6-7(5).\n2008: 1\u00ba Titolo Challenger, vittoria su Rafael Nadal e semifinali ad Amburgo.\nInizi\u00f2 il 2008 vincendo il Challenger di Bergamo, sconfiggendo in finale il francese Benneteau e conquistando cos\u00ec il primo trofeo in carriera. In coppia con Simone Bolelli conquist\u00f2 anche il torneo di doppio. Nel mese di febbraio si fece notare all'Abn Amro World Tennis Tournament di Rotterdam battendo l'australiano Lleyton Hewitt e il numero 2 del ranking mondiale Rafael Nadal. Il torneo si chiuse per Seppi ai quarti dove fu sconfitto 6-3, 6-2 da Robin S\u00f6derling. \nIl 12 maggio, grazie alla posizione n\u00ba 43 del ranking ATP, divent\u00f2 il primo giocatore italiano.\nAd Amburgo raggiunse la sua sesta semifinale in carriera, la prima in un torneo Masters 1000, dove venne sconfitto in 2 set (6-3, 6-1) dal numero 1 del mondo Roger Federer, dopo avere eliminato avversari del calibro di Richard Gasquet, Juan M\u00f3naco e l'idolo di casa Nicolas Kiefer. \nAgli inizi di giugno raggiunse i quarti di finale nel torneo ATP in erba di Nottingham, dove cedette al terzo set, dopo un match combattuto, ad Ivo Karlovi\u0107. Sull'erba di Wimbledon ottenne nel giugno del 2008 il suo miglior risultato in carriera raggiungendo il terzo turno, dove perse contro un risorto Marat Safin al termine di un incontro molto bello e combattuto (7-6, 3-6, 7-6, 6-4). Seppi aveva superato nei turni precedenti Tobias Kamke e Florent Serra. Ad agosto nel Grand Slam degli US Open sconfisse al primo turno il coreano Hiung Taik Lee con il punteggio di 6-3 7-5 3-6 3-6 6-3, e al secondo turno lo spagnolo Garcia Lopez per 6-2 4-6 6-4 6-4. La sua corsa fu fermata da Andy Roddick in 3 set (6-2, 7-5, 7-6).\n2009.\nNel primo torneo stagionale, a Doha, dopo avere superato al primo turno con relativa facilit\u00e0 il tedesco Denis Gremelmayr con un netto 6-4, 6-2, fu sconfitto al secondo turno da Roger Federer per 6-3, 6-3, in una partita pi\u00f9 combattuta di quanto non dica il punteggio. Ai successivi Australian Open, Andreas fu il primo escluso dalle teste di serie e trov\u00f2 al primo turno nuovamente Federer. Dopo un primo set perso 6-1, nel secondo entr\u00f2 progressivamente in partita, riuscendo per lunghi tratti a giocare alla pari con lo svizzero. Si procur\u00f2 diverse palle break, tra le quali il set point sul 6-5 che non riusc\u00ec a concretizzare e Federer vinse poi il tie break del 2\u00ba set per 7 punti a 4. Fin\u00ec l'incontro senza riuscire a sfruttare nessuna delle 10 palle break conquistate, cedendo con il punteggio di 6-1, 7-6(4), 7-5.\nIn entrambi i successivi tornei ATP 500 fu sconfitto al secondo turno, a Rotterdam dal numero 4 mondiale Andy Murray e a Marsiglia da Ju\u017enyj. Al successivo torneo di Dubai fu eliminato al primo turno dal russo Dmitrij Igorevi\u010d Tursunov con il punteggio di 6-1, 6-4. Ai successivi Master 1000 di Indian Wells e di Key Biscayne fu eliminato entrambe le volte al secondo turno dallo svizzero Stanislas Wawrinka, rispettivamente, con il punteggio di 6-3, 6-1, e 7-5, 7-5. Fu poi eliminato al secondo turno del torneo Master 1000 di Montercarlo, con il punteggio di 6-4, 6-4, nuovamente da Roger Federer. Al Master 1000 degli Internazionali d'Italia, dopo avere battuto in rimonta al primo turno Sam Querrey con il punteggio di 3-6, 6-4, 6-3, fu sconfitto al secondo per 6-2, 6-3 dallo spagnolo Rafael Nadal,con una prestazione pi\u00f9 consistente di quanto il punteggio potrebbe indicare.\nSuccessivamente raggiunse la sua settima semifinale ATP, al torneo di Belgrado, dove perse da \u0110okovi\u0107 4-6 6-1 6-2, gli ottavi di finale nel torneo ATP Masters 1000 di Madrid e il secondo turno al Queen's di Londra. A Wimbledon super\u00f2 il primo turno battendo James Blake, testa di serie n\u00ba 17, con il punteggio di 7-5 6-4 7-6(5), e al secondo turno il francese Giquel al quinto set con il punteggio di 7-5 6-4 6-7 5-7 6-4; fu eliminato al terzo turno dal russo Igor' Andreev. Nel mese di agosto raggiunse per l'ottava volta una semifinale Atp, a Umago, dove fu sconfitto da Juan Carlos Ferrero con il punteggio di 6-1 6-7(1) 7-5; la settimana successiva vinse il Challenger di San Marino battendo in finale Potito Starace in tre set.\nLa settimana successiva pass\u00f2 il primo turno a Cincinnati vincendo contro Jan Hernych, per poi perdere contro la testa di serie numero 2 Rafael Nadal con il punteggio di 7-6(4), 7-6(3). Partecip\u00f2 quindi al torneo di New Haven dove usufru\u00ec di un bye al primo turno, vinse contro Lu Yen-Hsun al secondo e perse da Fernando Verdasco. Agli US Open fu sconfitto al primo turno con il punteggio di 6-0, 6-4, 6-4 dal tedesco Philipp Kohlschreiber. A settembre, Andreas gioc\u00f2 con la squadra italiana di Coppa Davis a Genova lo spareggio per il tabellone A contro la Svizzera. Perse il primo singolare contro Stanislas Wawrinka, sua \"bestia nera\" quell'anno, anche a causa di un problema intestinale. Subito dopo perse al primo turno del torneo di Bucarest.\n2010.\nAndreas inizi\u00f2 la stagione arrivando al secondo turno a Doha e a Sydney. Agli Australian Open 2010 perse al primo turno dallo statunitense John Isner al quinto set. Perse poi al secondo turno a Rotterdam e a Marsiglia. Sul cemento americano Seppi vinse una sola partita tra i tornei di Indian Wells, Sunrise e Miami, prima di fare ritorno sulla terra europea conquistando due secondi turni a Roma e Montecarlo. A maggio vinse altre due partite, rispettivamente a Belgrado e a Nizza, prima di chiudere la stagione europea sul rosso con un altro secondo turno al Roland Garros, sconfitto da Philipp Kohlschreiber. Sull'erba Seppi vinse solo a Wimbledon contro Nicol\u00e1s Almagro, prima di arrendersi a Tobias Kamke.\nLa svolta nella stagione di Seppi avvenne a B\u00e5stad, dove perse ai quarti un match molto equilibrato contro lo svedese Robin S\u00f6derling; da segnalare inoltre la finale persa in doppio con Simone Vagnozzi. Gioc\u00f2 poi l'ATP 500 di Amburgo, dove raggiunse la sua nona semifinale ATP, battendo tra gli altri Fabio Fognini e Thomaz Bellucci, prima di perdere da J\u00fcrgen Melzer. Arriv\u00f2 ancora alle semifinali ad Umago, battendo ai quarti di finale Melzer, prima di perdere da Juan Carlos Ferrero. Vinse poi all'inizio di agosto al Challenger austriaco di Kitzb\u00fchel, perdendo un solo set in tutto il torneo contro Daniel K\u00f6llerer. Perse al primo turno a New Haven, sul cemento americano, e in seguito dovette subire una brutta sconfitta con Marcel Granollers per 6-2, 7-5, 3-6, 2-6, 3-6 agli US Open. Il 18 ottobre 2010, dopo 21 settimane di assenza, il tennista altoatesino torn\u00f2 tra i primi 50 tennisti del mondo, occupando proprio questa posizione, e stabilendosi come tennista numero uno in Italia.\n2011: 1\u00ba titolo in carriera.\nIl 2011 inizi\u00f2 male per Seppi, che perse al primo turno del torneo di Doha contro Philipp Kohlschreiber. Nello stesso torneo per\u00f2 raggiunse in doppio la finale con Daniele Bracciali, persa per 3-6, 6-7(4) contro Rafael Nadal e Marc L\u00f3pez. Dopo la sconfitta ancora al secondo turno a Sydney nell'equilibrato incontro con Richard Gasquet, Andreas super\u00f2 il primo turno agli Australian Open in un difficile match Arnaud Cl\u00e9ment, prima di perdere in tre set contro l'altro francese Jo-Wilfried Tsonga, non sfruttando alcune buone occasioni. Seppi torn\u00f2 in Europa a febbraio e vinse il Challenger di Bergamo, dove cedette un solo set in finale contro Gilles M\u00fcller.\nA Marsiglia super\u00f2 Robin Haase prima di perdere da J\u00fcrgen Melzer, mentre a Dubai fu subito eliminato dal tedesco Philipp Petzschner. L'altoatesino partecip\u00f2 quindi ai due tornei della categoria 1000 sul cemento statunitense. Nel torneo di Indian Wells venne eliminato al primo turno da Victor H\u0103nescu in tre set, mentre a Miami super\u00f2 Mi\u0161a Zverev sempre in tre set prima di arrendersi al secondo turno contro Aleksandr Dolgopolov. In questo match Seppi fu costretto al ritiro, dovendo quindi fermarsi per quasi due mesi a causa della frattura di un osso del metatarso del piede sinistro. Erano ben otto anni che il caldarense non si fermava per un problema fisico. Seppi rientr\u00f2 quindi solo a Roma, dove perse all'esordio in tre set contro Juan M\u00f3naco, dando comunque buoni segnali di ripresa. Al torneo di Nizza non riusc\u00ec ad andare oltre il secondo turno, dove fu sconfitto dall'esperto spagnolo David Ferrer.\nSempre in Francia Seppi prese parte al secondo Grande Slam dell'anno, a Parigi, dove si impose con autorit\u00e0 al primo turno su Tejmuraz Gaba\u0161vili, per perdere in malomodo dal brasiliano Thomaz Bellucci 1-6, 2-6, 4-6. A fine maggio Andreas chiuse la stagione sulla terra giocando nel Challenger di Prostejov, dove fu sconfitto nei quarti di finale da Radek \u0160t\u011bp\u00e1nek. Inizi\u00f2 la breve stagione sull'erba ad Halle, dove sconfisse al primo turno l'ex numero due del mondo Tommy Haas in tre set, per poi perdere dal detentore del titolo Lleyton Hewitt, giocando un buon match. I buoni segnali dati nel primo torneo si confermarono la settimana successiva sull'erba di Eastbourne. Qui Andreas super\u00f2 al primo turno in tre set Tobias Kamke e al secondo Donald Young, entrato in tabellone dopo il forfait di Philipp Kohlschreiber, imponendosi per 7-6(1), 6-3. Trov\u00f2 poi nei quarti di finale Olivier Rochus, e dopo avere fallito una buona occasione per chiudere in due set non perse la concentrazione e chiuse il match per 6-2, 6-7(5), 6-3. L'intensa pioggia costrinse gli organizzatori a fare disputare al sabato sia le semifinali che la finale. Nella sua undicesima semifinale ATP, Seppi si impose nella mattinata sul russo Igor' Kunicyn per 6-4, 2-6, 6-4, in un match durato poco pi\u00f9 di due ore, conquistando cos\u00ec l'accesso alla sua seconda finale in carriera, la n\u00ba 128 disputata da un giocatore italiano, mentre aveva gi\u00e0 conquistato nella stessa settimana quella di doppio con Grigor Dimitrov. Nel tardo pomeriggio disput\u00f2 la finale del singolare contro Janko Tipsarevi\u0107 e si impose in un match molto equilibrato, che si concluse 7-6(5), 3-6, 5-3 e ritiro di Tipsarevic a causa di un infortunio occorso pochi minuti prima. Andreas vinse cos\u00ec il suo primo titolo ATP in carriera. \u00c8 il primo titolo conquistato sull'erba nella storia del tennis italiano e il 48\u00ba in assoluto, ottenuto cinque anni dopo il successo di Filippo Volandri a Palermo.\nDopo avere superato il primo turno di Wimbledon contro Albert Monta\u00f1\u00e9s, stabilendo la seconda serie pi\u00f9 lunga di incontri vinti consecutivamente sull'erba da un tennista italiano, perse al secondo turno da Marcos Baghdatis in un incontro interrotto due volte per la pioggia. Al ritorno sulla terra rossa, perse al primo turno nel torneo di Stoccarda da Marcel Granollers in tre set, mentre nel torneo di Amburgo, usufruendo di un bye al primo turno perse al secondo da Radek \u0160t\u011bp\u00e1nek in due set. Prese quindi parte al torneo di Umago, dove perse da Marin \u010cili\u0107 nei quarti di finale, e al torneo di Kitzb\u00fchel, dove fu sconfitto ancora ai quarti, da Robin Haase, futuro vincitore del torneo. Nella trasferta nordamericana perse al primo turno senza conquistare un set a Montr\u00e9al, Cincinnati e agli US Open.\nRitornato in Europa raggiunse i quarti a Bucarest battendo \u00c9ric Prodon e Igor' Andreev prima di perdere da Juan Ignacio Chela. Agli inizi di ottobre, inizi\u00f2 la stagione indoor vincendo il ricco torneo Challenger di Mons, battendo in finale il 9 ottobre Julien Benneteau con il punteggio di 2-6, 6-3, 7-6(4). Nel torneo di Mosca perse prematuramente da Michael Berrer al secondo turno. Sempre in Russia, a San Pietroburgo, raggiunse i quarti di finale per l'ottava volta in stagione, ma fu sconfitto per la terza volta in pochi mesi da Marin \u010cili\u0107, dopo avere mancato un match point. Perse quindi al secondo turno al torneo di Basilea dal futuro finalista Kei Nishikori. Nel suo ultimo torneo dell'anno, a Bercy, fu costretto a superare le qualificazioni, contro Marc Gicquel e Sam Querrey. Nel tabellone principale colse due vittorie contro pronostico, prima contro Nikolaj Davydenko per 7-62, 7-5 e poi contro Nicol\u00e1s Almagro, n\u00ba 11 del mondo, per 6-3, 7-5. Al terzo turno fu sconfitto da Jo-Wilfried Tsonga per 3-6, 4-6.\n2012: 2\u00ba e 3\u00ba titolo in carriera e 4 finali.\nSeppi inizi\u00f2 la stagione nel circuito ATP disputando il torneo di Doha in Qatar, dove raggiunse i quarti di finale, perdendo in tre set da Roger Federer. A Sydney fu sconfitto al primo turno da Julien Benneteau e agli Australian Open, il primo \"grande slam\" dell'anno, perse di nuovo all'esordio contro il francese Richard Gasquet. Tornato il 30 gennaio in Europa, sconfisse al primo turno dell'ATP 250 di Zagabria Daniel Brands, ma dovette cedere nel match successivo con il pi\u00f9 quotato J\u00fcrgen Melzer. A febbraio fu convocato dopo 2 anni e mezzo in Coppa Davis per la sfida di primo turno del World Group contro la Repubblica Ceca, dove fu sconfitto nella partita di esordio da Radek \u0160t\u011bp\u00e1nek e poi da Luk\u00e1\u0161 Rosol nel quarto match, a punteggio gi\u00e0 acquisito dai cechi. Il 13 febbraio fece il suo esordio nell'ATP 500 di Rotterdam, nei Paesi Bassi, dove sconfisse al primo turno Rik De Voest e poi Philipp Kohlschreiber, prima di essere battuto nei quarti di finale da Tom\u00e1\u0161 Berdych.\nDopo essere stato sconfitto all'Open di Marsiglia nel derby con Flavio Cipolla ebbe la meglio al primo turno del Master 1000 di Indian Wells su Olivier Rochus, ma fu costretto al ritiro nel secondo turno che lo vedeva di fronte a Mardy Fish a causa di un virus influenzale. Dopo la sconfitta al primo turno nel Challenger di Dallas da Tommy Haas fu subito eliminato dal qualificato Roberto Bautista Agut al successivo Master 1000 di Miami. Il 6 maggio conquist\u00f2 a Belgrado il suo secondo titolo ATP, l'unico sulla terra battuta. In finale batt\u00e9 il francese Beno\u00eet Paire per 6-3, 6-2. Nei turni precedenti, aveva eliminato nell'ordine Ivan Dodig, Gilles M\u00fcller e David Nalbandian. Fu il 49\u00ba titolo vinto da un tennista italiano nell'era Open. Agli Internazionali d'Italia raggiunse i quarti di finale sconfiggendo Denis Istomin, la testa di serie n\u00ba 10 John Isner e il n\u00ba 20 del ranking mondiale, Stanislas Wawrinka, al quale annull\u00f2 sei match point, prima di essere battuto da Roger Federer.\nAgli Open di Francia 2012 Seppi elimin\u00f2 al primo turno con il punteggio di 6-3, 7-6, 7-5 il russo Davydenko, che aveva battuto solo ad Halle nel 2004. Al secondo turno sconfisse Michail Kuku\u0161kin al quinto set di un incontro molto equilibrato finito con il punteggio di 6-7, 6-2, 2-6, 6-1, 6-2; fu la prima volta che Seppi approd\u00f2 al terzo turno del Roland Garros. Il terzo turno lo vide contrapposto a Fernando Verdasco, testa di serie n\u00ba14, battendolo al quinto set per 7-5, 3-6, 6-3, 4-6, 6-2. Giunto agli ottavi di finale, fu protagonista di una grande partita con il n\u00ba1 del mondo Novak \u0110okovi\u0107, al quale dovette arrendersi al quinto set dopo avere vinto i primi due e sfiorato la clamorosa impresa; 6-4, 7-6, 3-6, 5-7, 3-6 il punteggio finale. Si tratta del miglior risultato di Andreas in uno dei tornei del \"Grande Slam\" e gli valse il miglior piazzamento (al 24\u00ba posto) nella classifica mondiale ATP.\nA giugno, ad Halle, Andreas fu eliminato al primo turno da Radek \u0160t\u011bp\u00e1nek, non sfruttando un match point. A Eastbourne, dove era campione in carica, Seppi arriv\u00f2 alla sua quarta finale ATP in carriera, la n\u00ba 132 per il tennis italiano ma venne sconfitto da Andy Roddick con il punteggio di 6-3, 6-2. Fu poi eliminato a sorpresa al primo turno di Wimbledon da Denis Istomin, che vendic\u00f2 la sconfitta del Foro Italico, con il punteggio di 7-6, 4-6, 6-3, 3-6, 6-8, dopo avere servito per il match sul 5-3 del quinto set. Seppi prosegu\u00ec la stagione partecipando ai Giochi Olimpici di Londra dove sconfisse al primo turno lo statunitense Donald Young, ma fu battuto al secondo turno da Juan Mart\u00edn del Potro in due set. Andreas fu poi sconfitto a sorpresa al Master 1000 canadese di Toronto dalla wild-card locale Vasek Pospisil. Dopo avere vinto il primo set, Seppi fu costretto a rispondere per restare nel match e a salvare cinque match point prima di perdere al tie-break del terzo set con un punteggio complessivo di 6-4, 4-6, 6-7(6).\nLa serie dei tornei nordamericani prosegu\u00ec con il Cincinnati Open, dove sconfisse al primo turno Robin Haase, per poi venire battuto dal n\u00ba2 del \"ranking\" Novak \u0110okovi\u0107 per 6-74, 2-6. La sua stagione estiva sul cemento statunitense si concluse con gli US Open a Flushing Meadows con la netta sconfitta all'esordio patita contro Tommy Robredo in tre set, 1-6, 5-7, 3-6. Tornato in Europa per una breve parentesi sulla terra rossa, fu eliminato a sorpresa nei quarti al torneo Challenger di Genova da Albert Monta\u00f1\u00e9s per 1-6, 6-75. Successivamente prese parte allo spareggio di Coppa Davis per la permanenza nel Gruppo Mondiale contro il Cile, che si svolse a Napoli dal 14 al 16 settembre. Contribu\u00ec alla vittoria per 4-1 dell'Italia affermandosi in entrambi i singolari contro Guillermo Hormaz\u00e1bal e Paul Capdeville, senza concedere un solo set, mentre perse il doppio in coppia con Daniele Bracciali con il punteggio di 4-6, 6-4, 4-6, 2-6.\nInizi\u00f2 la parte finale di stagione sul cemento in Francia, al torneo di Metz, dove super\u00f2 Ivan Dodig in tre set. Raggiunse quindi la sua quinta finale ATP battendo la wild-card locale Vincent Millot, il tedesco Florian Mayer per 7-5, 6-2 e, in semifinale, Ga\u00ebl Monfils, al rientro da un lungo infortunio, per 3-6, 6-1, 6-4. Nell'atto conclusivo del torneo, la sua quinta finale in carriera, fu sconfitto per 1-6, 2-6 dalla testa di serie n\u00ba 1 Jo-Wilfried Tsonga.\nSuccessivamente prese parte alla breve stagione asiatica giocando il torneo 500 di Pechino. Batt\u00e9 al primo turno per ritiro il francese Julien Benneteau, per poi perdere nel match successivo contro Sam Querrey per 1-6, 4-6. Al successivo torneo Master 1000 di Shanghai, dopo avere battuto per 6-2, 7-65 il tedesco Michael Berrer, fu costretto ad arrendersi al numero 4 del seeding, il ceco Tom\u00e1\u0161 Berdych.\nNelle ultime settimane della stagione ATP, Andreas partecip\u00f2 al torneo ATP 250 di Mosca. Accreditato della testa di serie n\u00ba 2, entr\u00f2 in gara al secondo turno e, senza concedere un solo set, sconfisse nell'ordine l'olandese Igor Sijsling, il giapponese Tatsuma It\u014d e nella sua quindicesima semifinale ATP, il tunisino Malek Jaziri. La sua quarta finale nella stessa stagione, impresa riuscita nella storia soltanto ad altri tre suoi connazionali, lo vide imporsi in rimonta su Thomaz Bellucci con il punteggio di 3-6, 7-6(3), 6-3 e diventare il primo tennista italiano della storia a conquistare almeno un titolo ATP su tre superfici diverse, erba, terra rossa e cemento.\nFu poi sconfitto al primo turno a Basilea dal francese Beno\u00eet Paire in tre set. Al successivo torneo a Bercy, l'ultimo Master 1000 della stagione, super\u00f2 al primo turno Martin Kli\u017ean al tiebreak del terzo set, per arrendersi al turno successivo a Tom\u00e1\u0161 Berdych per 6-76, 2-6. Come ultimo impegno stagionale, disput\u00f2 il Challenger di Ortisei dove, accreditato della testa di serie n. 1, perse in finale da Benjamin Becker in due set.\n2013: Top 20.\nLa stagione 2013 inizia a Perth con la Hopman Cup, torneo di esibizione a squadre miste, nel quale perde i tre singolari giocati. Prende poi parte al torneo di Sydney dove raggiunge la semifinale, la sua sedicesima in carriera, in cui viene sconfitto da Bernard Tomi\u0107 per 6-710, 4-6. Agli Australian Open \u00e8 la 21\u00aa testa di serie. Dopo avere sconfitto nei primi due turni Horacio Zeballos e Denis Istomin, al terzo batte in cinque set Marin \u010cili\u0107, n. 12 del seeding, diventando il primo italiano dopo diciassette anni a disputare gli ottavi di finale del torneo australiano. Al quarto turno viene sconfitto da J\u00e9r\u00e9my Chardy per 7-5, 3-6, 2-6, 2-6.\nGrazie a questo risultato il 28 gennaio 2013 sale alla 18\u00aa posizione del ranking mondiale, diventando il settimo tennista italiano (su un totale di undici) a essere entrato tra i primi 20 giocatori del mondo dall'introduzione della classifica computerizzata. Dal primo al 3 febbraio difende i colori dell'Italia al primo turno del Gruppo Mondiale di Coppa Davis contro la Croazia a Torino. Impegnato come singolarista in due match vince contro Ivan Dodig per 6-2, 6-72, 6-4, 6-4 e perde nella giornata conclusiva da Marin \u010cili\u0107 per 3-6, 3-6, 5-7; l'Italia vince comunque la sfida per 3-2, approdando ai quarti di finale della competizione.\nAl torneo ATP 250 di Zagabria, dove \u00e8 testa di serie n\u00ba 2, deve ritirarsi dalla manifestazione a causa di un'influenza. Prende quindi parte all'ATP 500 di Rotterdam, venendo sconfitto al primo turno da Matthias Bachinger per 3-6, 4-6. Disputa l'altro ATP 500 di Dubai, dove raggiunge i quarti di finale, nei quali perde per 0-6, 3-6 da Novak \u0110okovi\u0107, futuro vincitore del torneo.\nNel mese di marzo prende parte alla campagna sul cemento americano che prende il via dal Masters 1000 di Indian Wells. Esentato dal primo turno, batte al secondo Daniel Brands per 7-5, 6-4, ma nel suo secondo match viene sconfitto da Ernests Gulbis in tre set. Nel Masters 1000 di Miami, si spinge fino agli ottavi, battendo Alja\u017e Bedene e Thomaz Bellucci, entrambi al terzo set, prima di arrendersi a Andy Murray per 2-6, 4-6. Trascorre un'altra settimana in America del Nord trasferendosi a Vancouver per giocare, con i colori dell'Italia, la sfida valida per i quarti di finale di Coppa Davis contro il Canada. Nel primo match affronta Vasek Pospisil al quale recupera due set di svantaggio per imporsi con il punteggio di 5-7, 4-6, 6-4, 6-3, 6-3. Sar\u00e0 questo l'unico punto degli azzurri che perdono il secondo singolare del venerd\u00ec, il doppio del sabato e il primo singolare della domenica, che vede la sconfitta di Seppi contro Milos Raonic in quattro set.\nLa stagione sulla terra rossa ha inizio con l'eliminazione al primo turno a Montecarlo per mano di Fabio Fognini con il punteggio di 6-3, 4-6, 4-6. A Bucarest usufruisce di un bye come testa di serie n\u00ba 3, ma al secondo turno viene eliminato dal futuro vincitore del torneo, Luk\u00e1\u0161 Rosol, in tre set. All'Estoril Open raggiunge la seconda semifinale dell'anno, diciassettesima in carriera. Dopo il bye al primo turno, elimina Alejandro Falla e Tommy Robredo, prima di perdere dal n\u00ba 1 del tabellone David Ferrer per 1-6, 4-6. Segue un periodo piuttosto opaco con le immediate eliminazioni prima nel Master 1000 di Madrid, sconfitto da Tommy Haas, poi in quello di Roma, nuovamente sconfitto da Fabio Fognini, per 4-6, 1-6. Immediata eliminazione anche a Nizza dove, da testa di serie n\u00ba 6, viene sconfitto da Lu Yen-Hsun per 5-7, 6-1, 4-6. Al Roland Garros raggiunge il terzo turno battendo Leonardo Mayer e Bla\u017e Kav\u010di\u010d per poi arrendersi, anche a causa di problemi fisici, a Nicol\u00e1s Almagro con il punteggio di 6-71, 0-6, 4-6.\nLa stagione sull'erba inizia con la sua 18\u00aa semifinale in carriera, a Eastbourne, raggiunta eliminando nell'ordine Guillaume Rufin, Ryan Harrison e Radek \u0160t\u011bp\u00e1nek. A estrometterlo \u00e8 il francese Gilles Simon per 6-4, 6-3. A Wimbledon supera all'esordio Denis Istomin in cinque set, Micha\u00ebl Llodra, ritiratosi al termine del primo set, e Kei Nishikori in 5 partite. Negli ottavi viene sconfitto da Juan Martin del Potro in tre set.\nA Umago, dopo avere beneficiato di un bye all'esordio, supera i primi due turni grazie ai ritiri di Andreas Haider-Maurer e Horacio Zeballos. In semifinale, la n\u00ba 19 in carriera, viene sconfitto da Tommy Robredo, futuro vincitore del torneo.\nTornato in America viene eliminato al secondo turno del Masters 1000 di Montr\u00e9al da Kei Nishikori e al primo turno del torneo di Cincinnati da Stanislas Wawrinka. Al debutto viene eliminato anche a Winston-Salem, dove gode di un bye al primo turno. Gli US Open lo vedono finalmente superare un turno dopo quattro stagioni. All'esordio supera Xavier Malisse e al secondo turno ha la meglio di Somdev Devvarman, prima di capitolare con Denis Istomin.\nEliminato all'esordio a Metz e Pechino, torna a vincere nel primo turno di Shanghai ai danni di Lleyton Hewitt, prima di cedere a Roger Federer. Il miglior risultato di fine stagione lo ottiene a Mosca, dove \u00e8 campione uscente, raggiungendo la semifinale, la quinta in stagione e la 20\u00aa in carriera. A eliminarlo \u00e8 il qualificato Michail Kuku\u0161kin. Fanno seguito altre due eliminazioni al primo turno, a Basilea e al Masters 1000 di Parigi). L'ultimo impegno dell'anno lo vede vincitore al Challenger di Ortisei, suo unico trofeo del 2013.\nChiude la stagione al venticinquesimo posto del ranking ATP.\n2014.\nLa stagione australiana gli regala poche soddisfazioni: eliminato al debutto nel secondo turno di Sydney da Marinko Matosevic, supera solo un turno agli Australian Open, contro Lleyton Hewitt prima di perdere con Donald Young. Convocato per il primo turno di Coppa Davis, viene sconfitto nel match d'esordio da Carlos Berlocq in quattro set, ma l'Italia si qualifica ai quarti grazie ai successi di Fognini. Subito eliminato da Tom\u00e1\u0161 Berdych a Rotterdam, raggiunge il secondo turno sia a Marsiglia (dove gode di un bye) sia all'ATP 500 di Dubai. I successivi due Masters 1000 americani di Indian Wells e Miami lo vedono entrambi raggiungere il terzo turno. Ad aprile torna a giocare in Coppa Davis per i quarti di finale contro la Gran Bretagna: sconfitto nella prima giornata da Andy Murray, conquista nell'ultimo match il punto decisivo per l'Italia battendo 6-3, 6-4, 6-3 James Ward. L'Italia raggiunge cos\u00ec la semifinale del torneo a squadre per la prima volta dal 1998.\nNel Masters 1000 di Monte Carlo approda al terzo turno eliminando Michail Ju\u017enyj e Pablo And\u00fajar, prima di cedere al n. 1 del mondo Rafael Nadal. La sua stagione sulla terra rossa prosegue con l'eliminazione al primo turno a opera di Carlos Berlocq per 6-0, 2-6, 6-74 nel torneo di Bucarest, dove \u00e8 testa di serie n. 6. Al torneo di Monaco, dove \u00e8 accreditato dell'ottava testa di serie, raggiunge i quarti di finale battendo Michael Berrer e Albert Ramos, prima di essere sconfitto in tre set da Tommy Haas. Nel Masters 1000 di Madrid viene eliminato al primo turno da Fernando Verdasco per 3-6, 6-73. Agli Internazionali d'Italia si arrende al primo turno a Tommy Haas in tre set.\nA D\u00fcsseldorf \u00e8 terza testa di serie ed entra in gara al secondo turno sconfiggendo Adrian Mannarino prima di arrendersi al terzo a Denis Istomin per 3-6, 4-6. Al Roland Garros\u00e8 testa di serie n. 32 e supera nei primi due turni Santiago Giraldo per 6-3, 7-5, 6-3, e Juan Monaco per 6-2, 6-4, 6-3, prima di perdere 6-2, 7-64, 6-3 dalla testa di serie n. 5 David Ferrer.\nInizia la sua stagione sull'erba dal torneo di Halle perdendo al primo di turno da Philipp Kohlschreiber in due set. Ritiratosi prima di giocare a Eastbourne, si presenta a Wimbledon come testa di serie n. 25 e viene eliminato al primo turno da Leonardo Mayer per 6-3, 2-6, 4-6, 7-65, 6-4. Usufruisce di un bye al primo turno del 500 di Amburgo e al secondo sconfigge Juan Monaco in tre set. Al terzo viene nuovamente battuto in tre set da David Ferrer, futuro finalista del torneo.\nTesta di serie n. 6 a Umago, esordisce vincendo in tre set contro Marco Cecchinato per poi perdere contro Pablo Cuevas, futuro vincitore del torneo. \u00c8 testa di serie n. 4 a Kitzb\u00fchel. Dopo il bye al primo turno e il ritiro di Pere Riba, viene sconfitto nei quarti di finale da Juan Monaco.\nIl 4 agosto esce dalla top 50 della classifica ATP, dove risiedeva stabilmente dal 7 novembre 2011. Nel Masters 1000 di Toronto, supera al primo turno il qualificato locale Brayden Schnur e viene sconfitto al secondo da Ivan Dodig. Al primo turno del Masters 1000 di Cincinnati vince in rimonta su Santiago Giraldo e al secondo perde nettamente da Michail Ju\u017enyj.\n2015: Vittoria su Roger Federer a Melbourne.\nA Doha elimina Leonardo Mayer, Jo\u00e3o Souza e Ivan Dodig tornando dopo oltre un anno a disputare una semifinale nel circuito maggiore, la 21\u00aa in carriera, dove Tom\u00e1\u0161 Berdych si aggiudica l'incontro con il punteggio di 6-2 6-3. Il 23 gennaio, sul campo centrale della Rod Laver Arena di Melbourne, batte con il punteggio di 6-4, 7-6(5) 4-6, 7-6(5) Roger Federer, numero due del mondo. Accede cos\u00ec per la seconda volta in carriera agli ottavi di finale degli Australian Open. Al quarto turno torna ad affrontare Nick Kyrgios e anche in questa occasione, nonostante un match point a favore nel quarto set, viene battuto col punteggio di 7-5, 6-4, 3-6, 6-7, 6-8.\nAl torneo di Zagabria parte come testa di serie n\u00ba 5. Sconfigge in successione, sempre in tre set, Robin Haase, James Ward e Ri\u010dardas Berankis, prima di giungere per la settima volta in finale, grazie al successo in due parziali contro Marcel Granollers per 7-6, 6-1. Nell'atto conclusivo del torneo viene sconfitto da Guillermo Garc\u00eda L\u00f3pez con il punteggio di 6-7, 3-6.\nIl 9 febbraio raggiunge la posizione n\u00ba 35 del ranking mondiale.\nDiscontinui i risultati nei tornei successivi: a Rotterdam, superato al primo turno Robin Haase, perde al secondo con il numero sette del mondo Berdych per 0-6, 6-3, 3-6; a Dubai perde al debutto contro Gasquet; dopo la sfortunata trasferta di Davis in Kazakistan, dove conquista un punto nel primo singolare, ma perde il secondo, Seppi raggiunge per il terzo anno consecutivo il terzo turno a Indian Wells usufruendo di un bye al primo turno, superando H\u0103nescu al secondo ma trovando poi sulla sua strada Roger Federer, che stavolta lo supera per 6-3, 6-4. Rinuncia al torneo di Miami annunciando di voler preparare al meglio la stagione sulla terra rossa, ma a Montecarlo, contro Tommy Robredo, perde per 1-6, 6-2, 4-6. La sconfitta arriva anche a causa di un infortunio all'anca che compromette completamente la stagione sulla terra rossa, compresi gli Internazionali d'Italia, fino al rientro al Roland Garros, dove perde al debutto per la prima volta dal 2008, per mano di Isner con lo score di 7-5, 6-2, 6-3.\nTorna alla vittoria sull'erba di Stoccarda dove batte il tedesco Benjamin Becker per poi perdere con Zverev, numero 502 del mondo. La settimana successiva scende in campo ad Halle e dopo avere sconfitto il tedesco Haas (entrato in tabellone grazie al ranking protetto dopo una prolungata assenza), elimina il n\u00ba 5 del torneo Robredo (6-2, 7-66, 6-3), il n\u00ba 4 Monfils che si ritira con Seppi in vantaggio 6-1, 1-0. Nella sua 23\u00aa semifinale in carriera, trova Nishikori, numero cinque del mondo, che \u00e8 costretto al ritiro per infortunio. Andreas raggiunge cos\u00ec la sua ottava finale ATP, la terza sull'erba, (record per il tennis italiano), e la prima in un torneo di categoria ATP 500. L'avversario \u00e8, per la terza volta in sei mesi, il sette volte vincitore del torneo Roger Federer, che si impone per 7-6, 6-4. Al termine del torneo, Seppi, torna a essere il numero uno italiano, scavalcando Fognini, alla posizione numero 27 del ranking mondiale.\nA Wimbledon raggiunge per la quarta volta il terzo turno perdendo di nuovo contro un top 5, Andy Murray, numero tre del mondo, in quattro set (6-2, 6-2, 1-6, 6-1).\nDopo l'uscita al primo turno a Umago, disputa un buon torneo ad Amburgo dove batte Martin Kli\u017ean, Florian Mayer e poi gode ancora del ritiro di Simone Bolelli, nei quarti di finale. Gioca cos\u00ec la seconda semifinale consecutiva in un 500, la sua 24\u00aa in assoluto, affrontando Rafael Nadal, numero 10 del mondo, che gli concede tre giochi (6-1, 6-2).\nAvaro di soddisfazioni l'ultimo scorcio di stagione, con cinque eliminazioni al primo turno e tre al secondo, tra cui quella di Parigi Bercy per mano ancora di Roger Federer, che stavolta lo supera con un duplice 6-1. Agli US Open: elimina il qualificato Tommy Paul, il russo Gaba\u0161vili in quattro set, per poi affrontare per l'undicesima volta in carriera il numero uno del mondo, \u0110jokovi\u0107, con il quale gioca per due set alla pari e si arrende col punteggio di 6-1, 7-5, 7-5.\n2016: Il matrimonio e il primo titolo in doppio.\nInizia la stagione a Doha sconfitto al primo turno da Ri\u010dardas Berankis. A Sydney batte Denis Istomin al primo turno per poi cedere a Nicolas Mahut nel secondo. Agli Australian Open vince in un difficile debutto contro Gaba\u0161vili, supera in tre set Kudla, ma incrocia di nuovo \u0110okovi\u0107; come agli ultimi US Open, cedendo nettamente il primo set, e lottando poi punto a punto nei successivi; ceduto il secondo per 7-5, Seppi arriva a condurre 6-5 nel terzo e conquista due set point nel tiebreak, subendo per\u00f2 il ritorno del serbo e cedendo alla fine il match. Vince un incontro a Sofia e, in virt\u00f9 del bye ottenuto in quanto testa di serie, raggiunge i primi quarti di finale dell'anno, persi poi contro Martin Kli\u017ean.\nSconfitto all'esordio sia a Rotterdam che a Dubai ritrova la vittoria a Pesaro nella sfida Davis contro una svizzera senza Wawrinka e Federer: Seppi contribuisce al successo azzurro prima con la vittoria in quattro set su Laaksonen, poi conquistando il terzo e decisivo punto nel doppio, giocato in coppia con Bolelli e vinto agevolmente 6-1, 6-3, 6-1 contro Chiudinelli e Laaksonen. In doppio conquista il titolo a Dubai in coppia con Simone Bolelli battendo in finale Feliciano e Marc L\u00f3pez con il punteggio di 6\u20132, 3\u20136, [14\u201312].\nSupera solo un turno nei due Masters 1000 americani, battendo in entrambe le occasioni Donald Young, poi sospende l'attivit\u00e0 per alcune settimane per affrontare l'ormai annoso problema all'anca, per il quale si era anche ipotizzato inizialmente un intervento chirurgico, dopo il torneo di Miami. Andreas si sottopone invece a un ciclo di infiltrazioni e riprende l'attivit\u00e0 in occasione degli Internazionali d'Italia dove batte con due tie break il canadese Pospisil prima di perdere al secondo turno con Gasquet per 3-6, 4-6.\nSolo a Nizza torna a vincere due incontri consecutivi (finora ci era riuscito solo a Melbourne) e lascia il torneo ai quarti, superato per 6-3, 6-3 dalla rivelazione della stagione, Dominic Thiem, che poi si aggiudicher\u00e0 il titolo. Chiude la stagione sulla terra rossa perdendo per il secondo anno consecutivo al primo turno del Roland Garros, questa volta contro Gulbis. Esce all'esordio a 's-Hertogenbosch per mano di Mannarino, ad Halle batte al primo turno David Ferrer e al secondo Y\u016bichi Sugita per poi arrendersi a Florian Mayer, futuro vincitore del torneo. A Nottingham come testa di serie numero sette riceve un bye al primo turno e raggiunge per la 25\u00aa volta una semifinale ATP, battendo in sequenza Jaziri, Mannarino e Sela. Viene sconfitto dallo statunitense Steve Johnson con un doppio 6-4. A Wimbledon batte agilmente 6-2, 6-4, 6-0 Guillermo Garc\u00eda L\u00f3pez ma si arrende alla tds numero 6 Milos Raonic, finalista di quell'edizione. Torna in campo a Pesaro per la sfida di Davis contro l'Argentina, perdendo in quattro set da Federico Delbonis. A Umago viene estromesso con un doppio 6-4 al primo turno da Pablo Carre\u00f1o Busta.\nRappresenta l'Italia per la terza volta alle olimpiadi di Rio. In singolare raggiunge per la terza volta il secondo turno battuto da Rafael Nadal mentre in doppio raggiunge, in coppia con Fabio Fognini, per la prima volta i quarti di finale, fermati dai canadesi Nestor e Pospisil. Torna in campo a Winston-Salem battuto 6-2, 6-3 da Jan-Lennard Struff. Non va meglio agli US Open dove, dopo avere superato St\u00e9phane Robert viene estromesso da Nadal in tre set. Il 10 settembre si sposa a Ortisei con Michela Bernardi. Subisce poi tre sconfitte consecutive a Metz, Pechino e Shanghai. Torna a vincere un match ad Anversa, battendo Federico Delbonis e Robin Haase per poi cedere nei quarti al britannico Kyle Edmund. A Vienna viene eliminato al primo turno da Karen Cha\u010danov. Questi pessimi risultati lo costringono a giocare le qualificazioni a Parigi, riesce a superarle ma viene eliminato al primo turno dal portoghese Jo\u00e3o Sousa. Chiude cos\u00ec la stagione alla posizione numero ottantasette del ranking.\n2017: Ottavi agli Australian Open.\nInizia la stagione partecipando direttamente all'Australian Open: al primo turno batte Paul-Henri Mathieu in quattro set, al secondo turno dopo essere andato sotto di due set, compie una grande rimonta ai danni di Nick Kyrgios (tds 14), supera poi Steve Darcis, raggiungendo per la terza volta in carriera gli ottavi dello slam australiano, dove viene battuto da Stan Wawrinka con tre tie-break. Viene convocato per il primo turno di Coppa Davis battendo in quattro set Carlos Berlocq, porta cos\u00ec sul 2-0 l'Italia.\nLa settimana successiva a Sofia batte Damir D\u017eumhur al primo turno ma viene sconfitto da Steve Darcis in due set nella patita successiva. Precipitato al numero 75 della classifica, decide di partecipare al \"Challenger\" di Bergamo dove era imbattuto nelle due edizioni (2008 e 2011) a cui aveva preso parte, ma viene sconfitto dal numero 345 ATP Yannick Hanfmann con il punteggio di 6-4, 6-2. Perde da Marius Copil nelle qualificazioni a Dubai ma entra in tabellone come lucky loser grazie al ritiro di Florian Mayer, fallendo nel primo turno contro Fernando Verdasco.\nSalta Indian Wells e torna in campo a Miami dove batte Radu Albot al primo turno per poi essere sconfitto da Gilles M\u00fcller. Nei quarti di Coppa Davis contro il Belgio viene sconfitto da David Goffin in tre set ma vince il doppio in coppia con Simone Bolelli al quinto set contro Bemelmans e De Loore. A Monte Carlo viene battuto nettamente al primo turno, 6-1, 6-2 da Alexander Zverev. Vince un match a Barcellona contro Mikael Ymer ma viene poi eliminato da Pablo Carre\u00f1o Busta. Al BMW Open \u00e8 Horacio Zeballos a batterlo in tre set. Fallisce poi le qualificazioni per il mille di Madrid sconfitto dal francese Pierre-Hugues Herbert nel turno decisivo. Riceve una wildcard per gli Internazionali BNL d'Italia ma viene eliminato da Nicol\u00e1s Almagro al primo turno. Prende parte al nuovo torneo di Lione dove batte di nuovo D\u017eumhur al primo turno prima di arrendersi a Basila\u0161vili. Al Roland Garros batte Santiago Giraldo 4-6, 6-1, 6-2, 6-2 ma viene eliminato da Fognini al secondo turno 6-4, 7-5, 6-3. Conclude la stagione su terra con un bilancio di 4 vittorie e 6 sconfitte.\nInizia la stagione sull'erba al Ricoh Open, supera in tre set Tatsuma It\u014d al primo turno ma viene sconfitto al secondo da Gilles M\u00fcller, futuro vincitore del torneo. La settimana successiva ad Halle, non riesce ad accedere al tabellone principale, venendo sconfitto nel turno decisivo di qualificazione da Luk\u00e1\u0161 Lacko. La settimana successiva prende parte al nuovo torneo di Antalya, dove batte al primo turno Kamil Majchrzak, al secondo Janko Tipsarevi\u0107 e nei quarti Radu Albot; nella sua 26\u00aa semifinale in carriera viene poi sconfitto dal francese Adrian Mannarino per 6-4, 6-4. Grazie a questa semifinale, la prima dopo circa un anno, rientra tra i primi cento della classifica mondiale dai quali era uscito, per la prima volta dopo sette anni, il 28 giugno toccando la 102\u00aa posizione. A Wimbledon, supera al primo turno Norbert Gombos 6-2, 3-6, 6-2, 6-1 ma viene battuto 3-6, 64-7, 3-6 dal sudafricano Kevin Anderson nel successivo.\nSalta i due master sul cemento e torna in campo a Winston-Salem, dove batte al primo turno Janko Tipsarevi\u0107 6-2, 6-2, al secondo Alja\u017e Bedene 6-4, 7-5 prima di cedere al terzo turno a Jan-Lennard Struff 3-6, 7-63, 63-7. Agli Us Open non riesce ad andare oltre al primo turno battuto, 2-6, 6-4, 2-6, 61-7, dal tennista spagnolo testa di serie n\u00ba11 Roberto Bautista Agut.\nDopo l'eliminazione al primo turno a Metz contro Simone i quarti nel Challenger di casa di Ortisei, dove viene superato da Matteo Donati, raggiunge nuovamente i quarti di finale a Mosca superando Vesel\u00fd (che si ritira nel secondo turno) e Kohlschreiber in tre set, prima di affrontare il futuro vincitore del torneo D\u017eumhur al quale deve cedere in tre set. Fallisce, perdendo al primo turno, le qualificazioni sia a Vienna che a Parigi.\n2018: Ottavi di finale a Melbourne.\nInizia la stagione australiana dal challenger di Canberra (75.000$) dove, accreditato della settima testa di serie, batte al primo turno il tedesco Maximilian Marterer per 3-6, 6-3, 7-6 e al secondo l'americano Nathan Pasha per 6-2, 6-4. Nei quarti di finale vince contro Guillermo Garc\u00eda L\u00f3pez per 6-3, 6-4 e approda in finale dopo avere battuto V\u00edctor Estrella Burgos con un doppio 6-2. In finale si trova opposto all'ungherese M\u00e1rton Fucsovics che doma in tre set per 5-7, 6-4, 6-3: per Andreas si tratta dell'ottavo titolo a livello Challenger.\nSi presenta agli Australian Open battendo all'esordio il giovane Corentin Moutet in quattro set e il giapponese Yoshihito Nishioka per 6-1, 6-3, 6-4. Al terzo turno sconfigge dopo 3 ore e 51 minuti il croato Ivo Karlovi\u0107 con lo score di 6-3, 7-6, 6-7, 6-7, 9-7. Con questo risultato raggiunge per la quarta volta in carriera la seconda settimana del torneo australiano, dove viene successivamente eliminato da Kyle Edmund in quattro set.\nPartecipa alle qualificazioni dell'ATP 500 di Rotterdam, dove viene eliminato al secondo turno ma, ripescato come lucky loser nel tabellone principale, batte all'esordio Jo\u00e3o Sousa in tre set. Lo scalpo pi\u00f9 importante lo ottiene per\u00f2 al secondo turno dove batte il n\u00ba 4 del mondo Alexander Zverev per 6-4, 6-3. Per Seppi \u00e8 la quarta vittoria nei confronti di un Top 4. Ai quarti batte il russo Daniil Medvedev per 7-6, 4-6, 6-3 e conquista la sua prima semifinale a Rotterdam, la 27\u00aa in carriera e sesta sul cemento indoor, dove si arrende al n\u00ba1 del mondo e futuro vincitore del torneo Roger Federer per 3-6, 63-7.\nNei quarti di Coppa Davis cede a Lucas Pouille in cinque set, mentre perde al primo turno per mano di Radu Albot nel torneo di Marrakech. Partecipa alle qualificazioni del Monte-Carlo Rolex Masters, eliminando Alex De Minaur e Marcel Granollers approdando cos\u00ec nel main draw del torneo monegasco. Al primo turno vendica la sconfitta subita con Kyle Edmund negli ottavi di finale di Melbourne, imponendosi con lo score di 6-3, 5-7, 6-2. Al secondo turno batte il lucky loser Guillermo Garc\u00eda L\u00f3pez in tre set. Raggiunge gli ottavi dove incontra il giapponene Kei Nishikori, futuro finalista del torneo, che, dopo avere sub\u00ecto un 6-0 iniziale, si impone in tre set.\nA Budapest si presenta come testa di serie n\u00ba 8, aggiudicandosi il derby italiano con Thomas Fabbiano con lo score di 4-6, 7-5, 6-3. Al secondo turno supera facilmente Michail Ju\u017enyj per 6-1, 6-2. Nei quarti ha la meglio sul georgiano Nikoloz Basila\u0161vili per 6-4, 7-63. Approda cos\u00ec alla seconda semifinale ATP dell'anno, la sua 28\u00aa in carriera e dodicesima sulla terra, dove affronta nuovamente un derby italiano, con il siciliano Marco Cecchinato, che vede trionfare quest'ultimo in tre set, risultato che consente comunque al tennista altoatesino di rientrare tra i Top 50. Nell'ATP 250 di Istanbul (terra battuta) esce subito al primo turno per mano del serbo Laslo Djere. Stesso destino anche agli Internazionali d'Italia dove a eliminarlo all'esordio \u00e8 Lucas Pouille. Al torneo di Ginevra (terra battuta) giunge ai quarti di finale dove viene sconfitto in tre set dal tedesco Peter Gojowczyk dopo avere eliminato, nell'ordine, Marco Cecchinato e Bernab\u00e9 Zapata Miralles. Seguono altre due sconfitte al primo turno, la prima al Roland Garros, per opera di Richard Gasquet, e la seconda sull'erba del torneo di 's-Hertogenbosch dove viene eliminato dallo statunitense Mackenzie McDonald. Ad Halle, secondo appuntamento dell'anno sull'erba, supera al primo turno il connazionale Matteo Berrettini e negli ottavi il tedesco Florian Mayer. Nei quarti viene sconfitto dal croato Borna Coric. Nel torneo di Eastbourne, ultimo impegno prima di Wimbledon, cede nel primo turno al tie-break del terzo set a Denis Istomin.\nAlla sua quattordicesima partecipazione consecutiva a Wimbledon non va oltre il secondo turno: dopo avere superato in tre set l'australiano John-Patrick Smith, viene sconfitto in quattro set da Kevin Anderson, futuro finalista del torneo.\nPrende poi parte alla campagna sul cemento nordamericano, iniziando con il torneo di Winston-Salem, dove elimina al primo turno il portoghese Joao Sousa per poi arrendersi al cileno Nicol\u00e1s Jarry. A causa di problemi fisici rinuncia ai due Masters 1000 di Toronto e Cincinnati.\nAi suoi tredicesimi US Open, supera al primo turno Sam Querrey, ritiratosi per problemi fisici nel quarto set quando era in svantaggio per 2 partite a 1. Al secondo turno, si arrende al quinto set al canadese Denis Shapovalov dopo quasi quattro ore di gara. La settimana successiva prende parte alla prima edizione del torneo Challenger di Chicago, dove esce nuovamente al primo turno, per mano dello statunitense Alexander Sarkissian. Al successivo torneo di Shenzhen \u00e8 lo spagnolo Albert Ramos Vi\u00f1olas a estrometterlo all'esordio in tre set. Una nuova sconfitta al primo turno arriva anche all'ATP 500 di Pechino per opera dell'ungherese M\u00e1rton Fucsovics. Seppi ritrova il successo al Masters 1000 di Shanghai, dove al turno inaugurale supera in due set Adrian Mannarino, prima di lasciare strada a Kyle Edmund che lo supera in due set.\nTornato in Europa, prende parte ai tornei conclusivi della stagione sul cemento indoor, cominciando da Mosca (ATP 250). Al primo turno supera in due set Martin Kli\u017ean, testa di serie n\u00ba8 del torneo, mentre negli ottavi di finale ha la meglio, grazie a due tie-break, su Pierre-Hugues Herbert. Superando nei quarti il serbo Filip Krajinovi\u0107, in due set, raggiunge la sua terza semifinale della stagione, la 29\u00aa in carriera e decima sul cemento. Nel penultimo atto del torneo ritrova dopo pochi giorni Adrian Mannarino, che stavolta gli nega l'accesso alla sua nona finale in carriera, superandolo in due set. Prende poi parte al torneo di Basilea (ATP 500), dove al primo turno supera facilmente il giapponese Taro Daniel e negli ottavi affronta Daniil Medvedev dal quale viene battuto in due set.\nA fine stagione Seppi \u00e8 quindi di nuovo piazzato tra i primi quaranta del mondo (38\u00ba al 19 novembre, posizione che non raggiungeva dal maggio 2016), con un considerevole miglioramento rispetto al ranking finale della stagione precedente.\n2019: Finale a Sydney.\nIl primo torneo dell'anno lo disputa sul cemento del torneo ATP 250 di Doha, dove viene eliminato all'esordio dal russo Andrej Rubl\u00ebv.\nLa settimana successiva, al torneo ATP 250 di Sydney, dopo oltre tre anni torna a disputare una finale, la sua nona in carriera e la prima su una superficie in cemento outdoor, eliminando nell'ordine J\u00e9r\u00e9my Chardy, Martin Klizan, il greco Stefanos Tsitispas, testa di serie n\u00ba1, e l'argentino Diego Schwartzman. Nell'ultimo atto, la finale n\u00ba162 per il tennis italiano dell'era Open, Seppi cede in due partite al giocatore di casa Alex De Minaur.\nDopo meno di 48 ore \u00e8 in campo per il primo turno degli Australian Open, dove supera Steve Johnson in quattro partite. Nei trentaduesimi, dispone in tre set del giocatore di casa Jordan Thompson approdando per la sesta volta in carriera al terzo turno del Major australiano. Nei sedicesimi di finale viene eliminato in rimonta, in cinque set, dallo statunitense Frances Tiafoe.\nNei primi due giorni di febbraio l'Italia supera per 3-1 l'India nel primo turno di qualificazione del nuovo formato della Coppa Davis, disputato sull'erba del Calcutta South Club di Calcutta. Seppi, al suo 14\u00ba anno di partecipazione alla manifestazione, si aggiudica entrambi i singolari senza perdere un set, rispettivamente contro Ramkumar Ramanathan e Prajnesh Gunneswaran.\nTre giorni dopo disputa il suo primo incontro indoor dell'anno partecipando alla quarta edizione del torneo ATP 250 di Sofia, dove \u00e8 accreditato della testa di serie n\u00ba8, ed esce di scena al suo turno d'esordio per mano del M\u00e1rton Fucsovics che lo supera in due set. La settima successiva prende parte per l'undicesima volta al 500 di Rotterdam, eliminando al primo turno Peter Gojowczyk in due set, prima di essere eliminato al secondo da Gael Monfils. A Delray Beach giunge ai quarti di finale superando nei primi due turni Bernard Tomic e Jordan Thompson. A estrometterlo dal torneo \u00e8 Daniel Evans. Dopo quasi quattro mesi e nove eliminazioni consecutive al primo turno, che lo fanno scendere al n\u00ba 72 del ranking mondiale, torna a vincere un incontro superando Thomas Fabbiano sull'erba del torneo di S-Hertogenbosch, per poi lasciare strada nei sedicesimi ad Alex De Minaur. Si qualifica ad Halle e supera al primo turno Moraing in due set, per poi arrendersi a Matteo Berrettini in tre set. Viene quindi eliminato all'esordio ad Adalia da Bernard Tomi\u0107 con il punteggio di 6-4, 4-6, 4-6. A Wimbledon, supera al primo turno Nicol\u00e1s Jarry per 6-3, 68-7, 6-1, 6-2, ma cede poi il passo al quinto set contro Guido Pella dopo essere stato in vantaggio per due set a uno.\nSubisce due eliminazioni al primo turno a Winston-Salem per mano di Tom\u00e1\u0161 Berdych in tre set e agli US Open a opera di Grigor Dimitrov in quattro set.\nDopo un anno torna a gareggiare nel circuito Challenger disputando due tornei negli Stati Uniti nei quali \u00e8 accreditato della testa di serie n. 1. A New Haven, viene eliminato nei quarti di finale da Noah Rubin, mentre a Cary coglie il suo nono successo di categoria sconfiggendo in finale Michael Mmoh, dopo avere salvato tre match-point in semifinale contro il francese Enzo Couacaud.\n2020: Finale a New York.\nInizia il 2020 sul cemento del challenger di Canberra nel quale \u00e8 testa di serie numero 2 e viene sconfitto al primo turno contro Zhe Li. La settimana successiva si iscrive al torneo di Auckland nel quale coglie la prima vittoria stagionale, vincendo in tre set su Adrian Mannarino. Nel turno successivo cede a Kyle Edmund in due set.\nAgli Australian Open supera in tre set Miomir Kecmanovi\u0107 prima di arrendersi al secondo turno in una battaglia di cinque set a Stan Wawrinka. Viene sconfitto nel match di esordio nei Challenger di Newport Beach e Dallas.\nAll'ATP 250 di New York sconfigge al primo turno Damir D\u017eumhur al tie-break del terzo set e al secondo supera in due partite Steve Johnson. Nei quarti ha la meglio in rimonta su Jordan Thompson approdando in semifinale dove supera Jason Jung in due set e raggiunge la sua decima finale ATP in carriera, dove si arrende a Kyle Edmund.\nDopo l'interruzione della stagione per la pandemia di Covid-19 torna in campo sempre negli USA, perdendo al debutto sia nelle qualificazioni del Masters di Cincinnati (giocato a New York) che agli US Open. Non sono pi\u00f9 fortunate le sue apparizioni sulla terra rossa: non supera infatti le qualificazioni n\u00e9 a Kitzbuhel, n\u00e9 agli Internazionali di Roma; dopo i quarti al Challenger di Forl\u00ec, dove viene battuto dal futuro vincitore del torneo Lorenzo Musetti, partecipa per la quindicesima volta al Roland Garros dove viene eliminato al primo turno da Sebastian Korda. In coda alla stagione viene eliminato al primo turno anche a nell'inedito 250 di Pula e nelle qualificazioni di Anversa prima di tornare a vincere un match in un torneo ATP ad Astana dove, superato il primo turno contro Karatsev, perde agli ottavi contro McDonald. A fine 2020 esce dai 100 per la prima volta dal giugno 2017; l'ultima volta che Seppi aveva chiuso l'anno oltre la centesima posizione era il 2004.\n2021.\nLa stagione australiana dell'altoatesino si limita alle due apparizioni di Melbourne, prima al Great Ocean dove perde subito da Caruso, poi all'Australian Open, dal quale viene eliminato in quattro set da Cuevas. Tornato in Europa \u00e8 in semifinale a Biella, nel primo dei quattro Challenger organizzati nella citt\u00e0 piemontese, poi viene eliminato al turno decisivo delle qualificazioni dell'ATP 500 di Rotterdam.\nNel terzo Challenger di Biella conquista l'undicesimo titolo di categoria superando agevolmente in finale il britannico Liam Broady per 6-2, 6-1 rientrando tra i primi 100 della classifica ATP.\nAl Roland Garros batte in 4 set al primo turno Felix Auger-Aliassime.\nIl 20 settembre raggiunge il ragguardevole traguardo delle 800 partite disputate in singolare nei tabelloni principali del circuito ATP. \nRisultati in progressione.\nSingolare.\n\"*\" "}
{"id": "684111", "revid": "320578", "url": "https://it.wikipedia.org/wiki?curid=684111", "title": "Viva Radio Due", "text": ""}
{"id": "684126", "revid": "27723", "url": "https://it.wikipedia.org/wiki?curid=684126", "title": "Virgo (interferometro)", "text": ""}
{"id": "684128", "revid": "118438260", "url": "https://it.wikipedia.org/wiki?curid=684128", "title": "Metodo del gradiente coniugato", "text": "In analisi numerica, il metodo del gradiente coniugato (spesso abbreviato in \"CG\", dall'inglese \"conjugate gradient\") \u00e8 un algoritmo per la risoluzione numerica di un sistema lineare la cui matrice sia simmetrica e definita positiva.\nIl metodo \u00e8 stato inizialmente proposto nel 1952 dai matematici Magnus Hestenes e Eduard Stiefel e costituisce una variante del metodo del gradiente in cui la direzione di discesa a ogni passo \u00e8 scelta in modo tale da garantire la convergenza del metodo (in aritmetica esatta) in un numero di iterazioni pari al pi\u00f9 alla dimensione del sistema da risolvere.\nIl metodo del gradiente biconiugato ne fornisce una generalizzazione al caso di matrici non simmetriche.\nDescrizione del metodo.\nSi voglia calcolare la soluzione formula_1 del sistema lineare\ndove formula_3 \u00e8 una matrice simmetrica e definita positiva a coefficienti reali e formula_4 \u00e8 il termine noto.\nLa matrice formula_5, grazie alle sue propriet\u00e0, induce un prodotto scalare formula_6 definito da\nUna coppia di vettori formula_8 che soddisfa formula_9, cio\u00e8 ortogonale rispetto a questo prodotto scalare, si dice formula_5-coniugata.\nInoltre la soluzione formula_11 del sistema lineare precedente corrisponde al punto di minimo della forma quadratica\nInfatti:\nda cui\nQuesto suggerisce di procedere iterativamente, partendo da una data soluzione iniziale formula_15 e muovendosi lungo direzioni formula_16 che minimizzano la forma quadratica formula_17 A differenza del metodo del gradiente, in cui la direzione di discesa formula_18 al formula_19-esimo passo \u00e8 scelta pari a formula_20, nel caso del gradiente coniugato essa viene scelta in modo che risulti formula_5-ortogonale alle direzioni precedenti, cio\u00e8 formula_22 Il significato geometrico di tale scelta \u00e8 mostrato nella figura a lato, da cui emerge in particolare il vantaggio di scegliere direzioni formula_5-ortogonali e non semplicemente ortogonali alle linee di livello della funzione formula_24.\nAlla formula_19-esima iterazione la soluzione viene dunque aggiornata nel modo seguente:\ndove formula_27 corrisponde alla lunghezza del passo di discesa. \u00c8 possibile dimostrare (si veda ad esempio Soluzione di sistemi lineari) che la scelta ottimale per formula_28, che porta cio\u00e8 al minimo di formula_29, \u00e8\ndove\n\u00e8 il residuo del sistema.\nUn metodo per calcolare direzioni di discesa formula_5-ortogonali alle precedenti \u00e8 il seguente:\ncon formula_34; la scelta ottimale per formula_35 \u00e8\nAlgoritmo risolutivo.\nLo schema generale per la soluzione mediante metodo del gradiente coniugato \u00e8 il seguente:\nL'eventuale implementazione dell'algoritmo in aritmetica floating point, in cui la convergenza in al pi\u00f9 formula_38 passi non \u00e8 garantita, il ciclo for pu\u00f2 essere sostituito da un ciclo while che verr\u00e0 eseguito finch\u00e9 la norma del residuo formula_39 non sia pi\u00f9 piccola di una tolleranza impostata dall'utente.\nMetodo del gradiente coniugato precondizionato.\nIn molti casi \u00e8 possibile accelerare ulteriormente la velocit\u00e0 di convergenza dell'algoritmo migliorando le propriet\u00e0 di condizionamento della matrice formula_5. Si introduca a tal fine una matrice di precondizionamento formula_41 simmetrica e definita positiva. L'algoritmo corrispondente al metodo del gradiente coniugato precondizionato (spesso abbreviato in \"PCG\", dall'inglese \"preconditioned conjugate gradient\") si ottiene applicando la versione senza precondizionamento per trovare la soluzione formula_42 del seguente sistema:\ndove formula_44 \u00e8 la radice quadrata di formula_41 e formula_46.\nLo schema risolutivo in questo caso diventa:\nAnalisi dell'errore.\n\u00c8 possibile dimostrare che l'errore commesso alla formula_19-esima iterazione del metodo del gradiente coniugato soddisfa la seguente stima:\ndove\nformula_51 il numero di condizionamento in norma formula_52 di formula_5 e formula_54 \u00e8 la norma indotta da formula_5.\nNel caso precondizionato vale la stessa stima con\nEsempio di implementazione.\nSi riporta un esempio di possibile implementazione del metodo del gradiente coniugato non precondizionato compatibile con i linguaggi di programmazione Octave e MATLAB.\nfunction [xk, iter] = gradiente_coniugato(A, b, x0, toll, nmax)\n xk = x0; \n rk = b - A * xk;\n pk = rk;\n iter = 0;\n while (norm(rk) &gt;= toll*norm(b))\n alphak = (pk' * rk) / (pk' * A * pk);\n xk = xk + alphak * pk;\n rk = b - A * xk;\n betak = (pk' * A * rk) / (pk' * A * pk);\n pk = rk - betak * pk;\n iter = iter+1;\n if (iter == nmax &amp;&amp; norm(rk) &gt; toll*norm(b)) \n disp(['warning: Convergenza non raggiunta in ' num2str(iter) ' iterazioni!']);\n break\n end\n end\nend\nLa funzione che implementa il metodo del gradiente coniugato precondizionato \u00e8 gi\u00e0 salvata in MATLAB nel comando pcg(). &lt;br&gt;\nEsempio:\nx=pcg(A,b) \n%determina la soluzione x del sistema lineare Ax=b di una matrice simmetrica e definita positiva mediante il metodo del gradiente coniugato a partire dal vettore iniziale x0 nullo.\nx=pcg(A,b,tol,nmax)\n%determina la soluzione x imponendo come criterio d'arresto la tolleranza e il numero di iterazioni."}
{"id": "684129", "revid": "729019", "url": "https://it.wikipedia.org/wiki?curid=684129", "title": "Ferrovia dello Stelvio", "text": "La ferrovia dello Stelvio \u00e8 un progetto di linea ferroviaria redatto nel 1922 dall'ingegnere Casiraghi (direttore della FAV ferrovia Alta Valtellina Tirano-Sondrio) mirante a collegare Tirano con la val Venosta attraverso le montagne del gruppo dell'Ortles ripreso nel 2015 da Regione Lombardia e Provincia di Bolzano.\nStoria.\nIl progetto del 1922.\nSecondo il progetto originale e mai realizzato la linea, che partiva dalla stazione di Tirano, avrebbe raggiunto Bormio e da qui, attraverso il tunnel dello Stelvio, la val Venosta separandosi poi in due tronconi: a nord verso Malles Venosta dove avrebbe dovuto congiungersi con la ferrovia del Resia e a est verso Lasa-Merano-Bolzano permettendo il collegamento con la linea del Brennero per raggiungere Monaco di Baviera. Il traforo dello Stelvio avrebbe ridotto la distanza tra Milano e il capoluogo della Baviera da 595 chilometri a 501.\nCome per altri progetti dell'epoca (ferrovia del Resia), la difficile situazione economico-finanziaria e le tensioni internazionali ne decretarono l'abbandono prematuro.\nIl progetto del 2015.\nLa Provincia di Bolzano e la Regione Lombardia nel 2015 hanno siglato un protocollo d'intesa per lo sviluppo dell'area del Passo dello Stelvio. In questa occasione \u00e8 stato annunciato che \u00e8 in fase di ideazione un progetto per prolungare la linea ferroviaria dell'Alta Valtellina da Tirano a Bormio nonch\u00e9 la realizzazione di uno studio di fattibilit\u00e0 per un collegamento tra Val Venosta e Valtellina aperto tutto l'anno tramite traforo.\nNel 2016 \u00e8 stato confermato lo studio di fattibilit\u00e0 per il traforo dello Stelvio che si prevede essere solo ferroviario secondo la Deliberazione della Giunta Provinciale n. 849 del 21.07.2015."}
{"id": "684130", "revid": "1833487", "url": "https://it.wikipedia.org/wiki?curid=684130", "title": "Viedma", "text": "Viedma \u00e8 una citt\u00e0 dell'Argentina, capitale della provincia del R\u00edo Negro e capoluogo del dipartimento di Adolfo Alsina. Sorge lungo le rive del R\u00edo Negro, di fronte alla cittadina bonaerense di Carmen de Patagones.\nGeografia.\nViedma \u00e8 situata sulla riva destra del fiume R\u00edo Negro, a 30\u00a0km dalla foce nell'Oceano Atlantico. La citt\u00e0 sorge a 915 km a sud-ovest dalla capitale nazionale Buenos Aires.\nStoria.\nViedma e Carmen de Patagones, furono fondate da Francisco de Viedma y Narv\u00e1ez col nome di \"Nuestra Se\u00f1ora del Carmen\" il 22 aprile 1779. Sulla sponda destra del R\u00edo Negro fu costruito un forte che tuttavia verr\u00e0 presto distrutto da un attacco dei nativi. Un nuovo fortino fu edificato sulla riva sinistra, dove si svilupp\u00f2 e ingrand\u00ec l'odierna cittadina di Carmen de Patagones. Nelle decadi successive l'insediamento si espanse anche sulla sponda destra del R\u00edo Negro. Le due localit\u00e0 rimasero unificate amministrativamente sino all'11 ottobre 1878, quando con lo spostamento del confine tra la provincia di Buenos Aires ed il territorio del R\u00edo Negro fu portato proprio su questo fiume. \nIn seguito alla \"conquista del deserto\", la citt\u00e0 divenne capitale dell'intera Patagonia Argentina, e successivamente, quando la Patagonia fu suddivisa in pi\u00f9 territori, divenne capitale del R\u00edo Negro. Nel 1879, il governatore del territorio Alvaro Barros cambi\u00f2 il nome della citt\u00e0 in Viedma. Durante la violenta inondazione del 1899, la capitale del R\u00edo Negro fu temporaneamente trasferita a Choele Choel, ma fu rapidamente riportata a Viedma l'anno seguente.\nDurante la presidenza di Ra\u00fal Alfons\u00edn fu proposto di trasferire la capitale dell'Argentina da Buenos Aires a Viedma, ma l'idea non ebbe seguito.\nSociet\u00e0.\nReligione.\nLa citt\u00e0 \u00e8 sede della diocesi di Viedma, istituita il 20 aprile 1934 e suffraganea dell'arcidiocesi di Bah\u00eda Blanca.\nInfrastrutture e trasporti.\nStrade.\nViedma \u00e8 attraversata dalla strada nazionale 3, che unisce Buenos Aires alla Patagonia.\nAeroporti.\nL'aeroporto Gobernador Castello (codice VDM) dispone di voli regolari su Buenos Aires, Neuqu\u00e9n, San Carlos de Bariloche, Puerto Madryn, Trelew, Comodoro Rivadavia, Mar del Plata, e altre citt\u00e0 argentine. \u00c8 situato a 6\u00a0km dal centro cittadino, ed ha un traffico annuale medio di 30.000 passeggeri.\n30\u00a0km a valle da Viedma, lungo il fiume, la localit\u00e0 balneare \"El C\u00f3ndor\" sulla costa atlantica, \u00e8 la spiaggia turistica pi\u00f9 visitata della regione."}
{"id": "684134", "revid": "125653952", "url": "https://it.wikipedia.org/wiki?curid=684134", "title": "Acidi solfonici", "text": "Gli acidi solfonici sono acidi organici derivanti formalmente dall'acido solforico per sostituzione di un gruppo ossidrilico con un residuo organico R, alchilico o arilico. Contengono un atomo di zolfo esavalente, ibridato \"sp\"3, allo stato di ossidazione +4 ma, nonostante questo, non facilmente ossidabile senza arrivare a condizioni drastiche e rompere il legame C\u2013S. La loro formula generale \u00e8 R-S(=O)2-OH e il gruppo funzionale -S(=O)2-OH viene detto \"idrossisolfonile\". \nIl capostipite da cui tutti gli acidi solfonici possono considerarsi derivati \u00e8 H\u2013S(=O2)-OH, che \u00e8 un tautomero instabile, non isolabile, dell'acido solforoso. Sono acidi forti, anche se meno di H2SO4, ma comunque in pratica completamente dissociati in soluzione acquosa, dando anioni solfonato R-SO3-.\nVengono usati nella sintesi organica come gruppo funzionale molto polare perch\u00e9 lo zolfo riesce a legarsi covalentemente con un atomo di carbonio.\nCome ogni acido, in soluzioni basiche tende a perdere il protone, e, se fatto reagire con un idrossido di un metallo alcalino, forma il solfonato del metallo. \nReazioni chimiche.\nL'anione solfonato \u00e8 un buon gruppo uscente nelle reazioni di sostituzione nucleofila; viene normalmente usato a questo scopo l'acido p-toluensolfonico, il cui gruppo \"p\"-toluensolfonile \u00e8 comunemente noto come tosile e abbreviato con il simbolo Ts. L'estere corrispondente \u00e8 noto come tosilato. L'estere dell'acido benzensolfonico \u00e8 a volte denominato besilato.\nUn esempio di sostituzione nucleofila con un gruppo solfonico pu\u00f2 essere:\nNella reazione (1) il gruppo ossidrile dell'alcol viene trasformato in etere dell'acido p-toluensolfonico (tosilato) per trattamento con cloruro di p-toluensolfonile (o cloruro di tosile).\nIl tosilato \u00e8 un buon gruppo uscente in reazioni di tipo SN2; nella reazione (2) un generico nucleofilo X\u2212, che pu\u00f2 essere ad esempio Cl\u2212, Br\u2212, I\u2212, RS\u2212, CN\u2212, RNH2, si sostituisce al gruppo tosilato, di cui la struttura \u00e8 rappresentata in figura."}
{"id": "684136", "revid": "729019", "url": "https://it.wikipedia.org/wiki?curid=684136", "title": "203 mm M1931", "text": "L'obice Modello 1931 da 203mm, chiamato anche B-4, \u00e8 un'artiglieria pesante, quella di maggior calibro impiegata dall'Armata Rossa nelle sue unit\u00e0 campali (ovvero, eccetto armi speciali come le artiglierie costiere e ferroviarie). Venne ideata tra fine anni venti e inizio anni trenta, con lo scopo di superare le vecchie artiglierie pesanti della prima guerra mondiale.\nTecnica.\nLa sua particolarit\u00e0 principale era quella di avere un affusto cingolato.\nQuesto rendeva possibile una mobilit\u00e0 adeguata, grazie ad un treno di rotolamento costituito da: 2 ruote di rinvio, una delle quali munita di regolatore per la tensione dei cingoli a vitone, 4 piccoli rulli di sostegno e 3 di rinvio. Altri pezzi di artiglieria di questo tipo avevano 4-6 ruote, ma esse erano insufficienti per assicurare il movimento nel fango, ghiaccio e neve alta, cosa che al Modello 1931 risultava assai agevole.\nPer il movimento, comunque, poteva essere mosso ripartito su 2 carichi. In tal caso venivano tolte le code e portate su di un altro avantreno trainabile da trattore cingolato, come cingolato era il mezzo per portare il resto del Modello 1931. Si trattava di veicoli trattori pressoch\u00e9 di tipo civile. Sulle lunghe distanze era necessario anche suddividerlo in 5 o 6 carichi, dato il suo peso.\nBisogna dire che esso venne realizzato in almeno 6 versioni diverse.\nQuello che \u00e8 certo, \u00e8 che per un certo tratto esso poteva anche essere mosso praticamente assemblato ed impiegato in azione.\nLa sua corta bocca da fuoco era capace nondimeno di sviluppare una valida gittata e con un proiettile pesante. Ne esisteva sia uno HE, che uno semiperforante anti-fortificazioni in cemento armato.\nLa cadenza di tiro era abbastanza lenta, con un colpo ogni 4 minuti come norma, ma aumentabile per breve periodo.\nIl meccanismo di recupero era sistemato sopra la bocca da fuoco, che aveva una caratteristica forma a \"bottiglia\", costituita da 2 tubi concentrici e da un rinforzo all'estremit\u00e0. La coda era imponente, con una struttura a 2 bracci e una piattaforma in mezzo. Vi era anche una sottile gru per portare i proiettili alla culatta.\nOperativit\u00e0.\nIn azione, il Modello 1931 non venne assegnato mai alle unit\u00e0 divisionali standard. Per esso e altri pezzi di grande potenza, si crearono divisioni di artiglieria pesante autonome, costituite da cannoni a lungo raggio, mortai pesanti, lanciarazzi multipli di grande calibro, tutti ripartiti in brigate. Le divisioni nel 1945 erano al servizio del comando di Fronte, che disponeva di un corpo d'armata di artiglieria, costituito da 2 divisioni di artiglieria da campagna e 2 contraerei. Il Modello 1931 era parte delle prime, con una brigata costituita da 36 pezzi suddivisi in 4 batterie.\nEsso si dimostr\u00f2 un'arma potente, capace di muoversi su fango e neve che inchiodavano pezzi di artiglieria ben pi\u00f9 leggeri. Il suo problema era il tempo che serviva per metterlo in posizione e portarlo via, mentre non aveva una piattaforma girevole per cambiare in fretta la direzione della bocca da fuoco, che poteva essere brandeggiata di soli 8 gradi.\nLa velocit\u00e0 di traino (15\u00a0km/h) fece s\u00ec che spesso non riuscisse a seguire le operazioni belliche sul fronte orientale, e quando le cose si mettevano male, capitava che i tedeschi si impossessassero di numerosi Modello 1931.\nTutt'altro che indifferenti alle caratteristiche del pezzo, lo usarono a loro volta con la definizione di H 503(r) 20,3\u00a0cm. Lo usarono sia sul fronte orientale che in Italia. Ovunque la velocit\u00e0 di movimento delle truppe non fosse elevata, mentre contava la mobilit\u00e0 su terreni difficili (esempio, montagne e colline, fango e neve), il Modello 1931, sia in difesa -grazie anche alla gittata elevata- che in assalto poteva dimostrarsi di considerevole valore. Nondimeno, esso non ebbe forse l'efficacia di artiglierie come cannoni e obici da 122 e 152mm molto pi\u00f9 leggeri e diffusi, con granate e gittata che reggevano bene il confronto tranne che contro i bersagli pi\u00f9 robusti.\nIl Modello 1931 \u00e8 conosciuto per aver partecipato anche alla Battaglia di Berlino, dove alcuni di questi vennero usati addirittura a tiro diretto contro i capisaldi degli ultimi difensori tedeschi. Immagini di queste bocche da fuoco cingolate sono infatti ben note nelle azioni dell'epoca, tra le strade della capitale.\nDopo il 1945 sembrava che le artiglierie sovietiche di tal calibro fossero in decadenza, invece dopo alcuni anni si \u00e8 notato il potente Modello 1931 in una seconda giovinezza. Ora riequipaggiato con un affusto con 4 ruote, piuttosto che il classico e pesante sistema cingolato, i problemi di movimento fuori strada sono stati risolti da trattori cingolati e autocarri pesanti con trazione integrale, che dovrebbero aver consentito a questa artiglieria di essere portata anche per lunghi tratti in un carico unico."}
{"id": "684137", "revid": "709565", "url": "https://it.wikipedia.org/wiki?curid=684137", "title": "Gaio Voluseno", "text": "Biografia.\nIn Gallia serv\u00ec come tribuno militare nella XII legione sotto il comando del legato Servio Sulpicio Galba, distinguendosi 57 a.C., quando Galba fu sconfitto in battaglia dai nantuati.\nNel 55 a.C. fu inviato in avanscoperta in Britannia da Cesare con una nave da guerra per reperire informazioni su quell'isola, in vista della prima spedizione di Cesare in questa terra., approdando forse sulla costa del Kent, tra Hythe e Sandwich. \nIn seguito, Voluseno divenne \"praefectus equitum\". Nel 53 a.C., durante la rivolta di Ambiorige, fu mandato con la cavalleria ad aiutare Quinto Tullio Cicerone, fratello del celebre oratore, che era assediato dai sigambri ad Atuatuca.\nFu lui, su ordine di Labieno, a tentare insieme a dei centurioni di uccidere il re filo-romano Commio, sospettato di aver cospirato contro Cesare.\nNel 51 a.C., Voluseno serv\u00ec come comandante di cavalleria sotto Marco Antonio, e nell'inverno di quell'anno gli fu ordinato di dare la caccia a Commio, che stava conducendo delle azioni di guerriglia. Alla fine, Voluseno riusc\u00ec a sconfiggere Commio.\nNel 48 a.C., durante la guerra civile tra Cesare Pompeo, Roscillo e Ego, due nobili gallici che servivano nella cavalleria cesariana, decisero di passare dalla parte di Pompeo. Tentarono quindi di assassinare Voluseno con lo scopo di presentarsi al campo pompeiano con questo biglietto da visita. \nDopo la vittoria di Cesare, Voluseno divenne tribuno della plebe. Dopo l'assassinio di Cesare, si schier\u00f2 dalla parte di Marco Antonio.\nProblemi.\nEsiste comunque un problema nell'identificazione di questo personaggio e quindi nella ricostruzione di questa biografia. Tranne un cenno di Cicerone, tutto quello che sappiamo su Voluseno viene dalle opere di Cesare. Ma nel \"De bello Gallico\", compaiono due Gaio Voluseno: Gaio Voluseno e Gaio Voluseno Quadrato (quello che compare anche nel \"De bello civili\"). Secondo alcuni non sarebbero la stessa persona: il fatto che Gaio Voluseno Quadrato sia un \"praefectus equitum\" stonerebbe col fatto che sei anni Gaio Voluseno \u00e8 menzionato col rango di tribuno militare.\nCultura di massa.\nIl personaggio viene nominato (come Caio Voluseno) nella canzone \"Pagano\" del gruppo Elio e le Storie Tese, per l'appunto dopo aver citato un passo del \"De bello Gallico\" di Cesare."}
{"id": "684139", "revid": "27723", "url": "https://it.wikipedia.org/wiki?curid=684139", "title": "Gerard Kuiper", "text": ""}
{"id": "684142", "revid": "1977557", "url": "https://it.wikipedia.org/wiki?curid=684142", "title": "Guillaume Bigourdan", "text": "Nel 1877 fu nominato assistente astronomo all'osservatorio di Tolosa da F\u00e9lix Tisserand e nel 1879 seg\u00ec quest'ultimo all'osservatorio di Parigi quando Tisserand ne divenne direttore.\nTrascorse diversi anni nella verifica della posizione di 6380 nebulose. Cerc\u00f2 di fondare le basei per determinare i futuri movimenti del moto proprio delle nebulose, ma il tentativo si rivel\u00f2 fallimentare in quanto le nebulose distanti non mostrano alcuna traccia di moto proprio. Tuttavia, nei suoi studi riusc\u00ec a scoprire circa 500 nuovi oggetti celesti, tra cui, il 24 marzo 1894, l'asteroide 390 Alma.\nNel 1902 partecip\u00f2 al tentativo di determinare con maggiore precisione la longitudine tra Londra e Parigi, diventando membro del Bureau des Longitudes nel 1903 e dell'Accademia delle scienze francese nel 1904.\nA lui si deve la formalizzazione del sistema di stazionamento per telescopi equatoriali noto come \"metodo della deriva\" o appunto \"metodo di Bigourdan\". Il metodo, anche se lento, permette di raggiungere una precisione al limite meccanico dello strumento, ed \u00e8 il metodo usato per tutti i grandi telescopi equatoriali."}
{"id": "684147", "revid": "124123", "url": "https://it.wikipedia.org/wiki?curid=684147", "title": "Sarduri II d'Urartu", "text": "Biografia.\nNelle sue campagne contro gli Assiri conquist\u00f2 Aleppo facendo perdere alla civilt\u00e0 assira il suo sbocco naturale verso il Mar Mediterraneo. Sarduri II penetr\u00f2 in territorio assiro fino a raggiungere la sua capitale, Ninive. Port\u00f2 all'annessione del territorio appartenente all'Anatolia ad occidente, soprattutto Kummuhu, e organizz\u00f2 delle campagne militari di conquista verso la Siria settentrionale e la Cilicia. \nSarduri lasci\u00f2 anche testimonianza delle sue imprese, in due steli, una trovata in due ampie nicchie all'interno del tempio della fortezza settentrionale di Tushpa, contenente informazioni sugli eventi intercorsi durante il suo regno, mentre l'altra \u00e8 scomparsa da lungo tempo. Steli similari sono state trovate nel sito archeologico di Ispuini e in quello di Sardurihinili (Cavustepe). Il regno di Sarduri II port\u00f2 grande prosperit\u00e0 e ricchezza e ne sono testimonianza le meraviglie della fortezza di Sarurihinili (l'attuale Cavustepe) che mostrano l'alto livello a cui era giunta l'architettura della civilt\u00e0 di Urartu. \nSarduri II fu cos\u00ec sicuro della sua potenza che fece erigere un muro monumentale a Tushpa (Van) con la seguente iscrizione:\nSotto il regno del sovrano assiro Tiglat-Pileser III, la situazione cambi\u00f2 a sfavore del regno di Urartu. La ripresa della potenza militare degli Assiri si fa sentire quando il nuovo sovrano riconquista la Siria settentrionale, ma non penetra entro i confini di Urartu fino al 735 a.C., quando l'invasione assir\u00e0 arriver\u00e0 sino alla capitale urartea di Tushpa, mettendola sotto assedio. Il colpo inferto al regno di Sarduri \u00e8 fortissimo, e il sovrano di Urartu trascorrer\u00e0 il resto della vita a cercare di riconquistare i territori conquistati da suo padre in precedenza.\nSarduri II ebbe come successore al trono Rusas I."}
{"id": "684148", "revid": "267975", "url": "https://it.wikipedia.org/wiki?curid=684148", "title": "Stato Kayah", "text": "Lo Stato Kayah (anche chiamato Stato Karenni) \u00e8 uno Stato della Birmania. Situato nel Myanmar orientale, confina a nord con lo Stato Shan, ad est con la Thailandia e a sud e ad ovest dallo Stato Kayin. \u00c8 esteso per di 11.670\u00a0km\u00b2. La relativa capitale \u00e8 Loikaw. La popolazione nel 1998 era di circa 207.357 individui, secondo l'UNICEF. \u00c8 abitato soprattutto dal gruppo etnico dei Karenni, anche conosciuti come \"Karen rossi\" o \"Kayah\". Le donne di etnia Kayah (anche chiamate Palaung) sono conosciute anche come \"donne giraffa\" per l'usanza di portare una serie di anelli di metallo al collo e alle caviglie. Simbolo di bellezza e prosperit\u00e0.\nL'unico centro di rilievo \u00e8 costituito dal capoluogo Loikaw situato vicino al confine nord.\nDal punto di vista amministrativo, lo Stato \u00e8 costituito da 2 distretti (Bawlakhe e Loikaw) e 7 townships."}
{"id": "684150", "revid": "44876", "url": "https://it.wikipedia.org/wiki?curid=684150", "title": "Campionato Interregionale 1990-1991", "text": "Il Campionato Interregionale 1990-1991 fu la 43\u00aa edizione del campionato di categoria e il V livello del calcio italiano.\nStagione.\nAggiornamenti.\nAd inizio stagione le seguenti societ\u00e0 non si iscrissero al campionato:\nInoltre sia il che il furono ammesse in Serie C2 a completamento di organico.\nIl ed il si iscrissero in sovrannumero come nuove societ\u00e0 perch\u00e9 fallite nei campionati di categoria superiore.&lt;br&gt;L', bench\u00e9 nella stagione precedente si classific\u00f2 prima nel suo girone, and\u00f2 incontro ad una crisi finanziaria che la porto al fallimento. Ci\u00f2 gli cost\u00f2 la promozione in Serie C2 ma riusci ad iscriversi comunque al campionato con la nuova denominazione sociale \"Associazione Sportiva Imola\".\nA completamento di organico vennero ripescate il , l' e il Valmontone.\nFormula.\nQuest'anno cominci\u00f2 una riforma dei campionati che si concluse due anni dopo con una riduzione significativa delle squadre partecipanti. Il meccanismo delle promozioni fu modificato: non vennero promosse tutte le prime di ogni girone. Le prime si qualificano per una serie di spareggi intergironi, le vincitrici accedevano alla categoria superiore. Le retrocessioni aumentarono da quattro a sei per girone. Ci\u00f2 permise di scendere dalle attuali 216 squadre partecipanti alle future 180.\nGirone A.\nIl Bozzano \u00e8 una rappresentativa della citt\u00e0 di Massarosa.Il Nizza Millefonti \u00e8 una compagine di Torino.&lt;br&gt;La Pegliese \u00e8 una compagine di Genova.&lt;br&gt;Il Libarna \u00e8 una compagine della citt\u00e0 di Serravalle Scrivia&lt;br&gt;L'Intermonregalese \u00e8 una rappresentativa della citt\u00e0 di Mondov\u00ec.\nClassifica finale.\nLegenda:\nRegolamento:\nNote:\nGirone B.\nClassifica finale.\nLegenda:\nRegolamento:\nGirone C.\nLa Virtus Roteglia \u00e8 una rappresentativa della citt\u00e0 di Castellarano.\nClassifica finale.\nLegenda:\nRegolamento:\nGirone D.\nIl San Lazzaro \u00e8 una rappresentativa della citt\u00e0 di San Lazzaro di Savena.&lt;br&gt;La Sampierana \u00e8 una rappresentativa della cittadina di San Piero in Bagno.\nClassifica finale.\nLegenda:\nRegolamento:\nNote:\nGirone E.\nIl Centro del Mobile \u00e8 una compagine della citt\u00e0 di Brugnera.\nClassifica finale.\nLegenda:\nRegolamento:\nGirone F.\nIl Tuttocalzatura \u00e8 una rappresentativa della citt\u00e0 di Castelfranco di Sotto.\nClassifica finale.\nLegenda:\nRegolamento:\nNote:\nGirone G.\nIl Renato Curi \u00e8 una rappresentativa della citt\u00e0 di Pescara.&lt;br&gt;Il Cerreto \u00e8 una rappresentativa della citt\u00e0 di Cerreto d'Esi.\nClassifica finale.\nLegenda:\nRegolamento:\nGirone H.\nL'Ozierese \u00e8 una rappresentativa della citt\u00e0 di Ozieri. La Spes Montesacro \u00e8 una rapprentativa di Roma.\nClassifica finale.\nLegenda:\nRegolamento:\nNote:\nGirone I.\nClassifica finale.\nLegenda:\nRegolamento:\nNote:\nGirone L.\nClassifica finale.\nLegenda:\nRegolamento:\nGirone M.\nIl Praia \u00e8 una compagine di Praia a Mare.\nClassifica finale.\nLegenda:\nRegolamento:\nNote:\nGirone N.\nIl Barcellona \u00e8 una rappresentativa della citt\u00e0 di Barcellona Pozzo di Gotto.\nClassifica finale.\nLegenda:\nRegolamento:\nNote:\nSpareggi promozione.\nPer la promozione in Serie C2 si sono disputati degli incontri di spareggio tra le prime classificate dei 12 gironi che hanno decretato 6 promozioni alla categoria superiore.\nTrofeo Jacinto.\nTra le 6 promosse alla categoria superiore si \u00e8 disputato il Trofeo Jacinto, che \u00e8 stato vinto dal al suo primo titolo."}
{"id": "684163", "revid": "339392", "url": "https://it.wikipedia.org/wiki?curid=684163", "title": "Alex lo Sveglio", "text": ""}
{"id": "684164", "revid": "2106339", "url": "https://it.wikipedia.org/wiki?curid=684164", "title": "Andrea Aloi", "text": "Biografia.\nLaureato in Scienze Politiche all'Universit\u00e0 di Torino, ha iniziato nel 1976 lavorando per \"l'Unit\u00e0\" alle pagine delle Province, degli Interni e degli Spettacoli, successivamente \u00e8 diventato responsabile delle pagine culturali e dei libri, insieme a Ferdinando Adornato. Nell'89, con Michele Serra e Piergiorgio Paterlini, ha fondato la rivista satirica \"Cuore\", uscita prima come inserto dell'Unit\u00e0 quindi autonomamente dal '91. Di \"Cuore\" Aloi \u00e8 stato l'ultimo direttore fino alla chiusura, nel novembre del 1996, e all'esperienza del \"settimanale di resistenza umana\" (suo il sottotitolo della rivista) ha dedicato il saggio \"La vera storia di Cuore\", pubblicato da MicroMega (n.2, anno 1997, Editrice Periodici Culturali).\nNel marzo del '97 \u00e8 diventato caporedattore di \"Boxer\", inserto satirico del Manifesto diretto da Vauro e nel maggio dello stesso anno \u00e8 passato al settimanale Guerin Sportivo, di cui \u00e8 stato poi direttore per cinque anni e mezzo, dal luglio 2002 al dicembre 2007. \nHa collaborato con Il Misfatto, l'inserto satirico del \"Fatto Quotidiano\". Scrive su \"foglieviaggi.cloud\" e sul sito Strisciarossa.it.\nHa scritto diversi libri di argomento sportivo: \"Meteore\", \"Meteore 2\", \"Meteore 3\" (2002, Libri di Sport), \"Do di piede\" (2001, Editori Riuniti), \"La Promessa\" (2011, Promo Music) e \"Fuori le palle, confessioni di un maniaco del calcio \"(2014, Goalbook Edizioni). I primi tre sono libri che narrano di giocatori che hanno appena assaggiato la Serie A. \"Do di piede\" (Premio Sporterme 2001, Premio Selezione Bancarella Sport 2002 e secondo classificato al Premio Coni per la saggistica 2002 \u00e8 un mix di descrizioni calcistico-letterarie su 37 azioni particolari del mondo del calcio, come lo ha definito l'autore, \"Trentasette atti unici contro il calcio moderno\". \"La Promessa\" (con DVD documentario diretto dal figlio Giovanni Aloi) racconta la storia di Paolo Pizzirani, un giovane calciatore d'immenso talento, morto per overdose di eroina negli anni ottanta. \"Fuori le palle \"\u00e8 un viaggio nel mondo del football di ieri e di oggi tra satira, tecnica e memoria. \nSempre in ambito calcistico, ha scritto le voci \"Charles\", \"Inzaghi &amp; Inzaghi\", \"Juve anni '70\" e \"Satira\" nel \"Dizionario del Calcio Italiano\" (Baldini &amp; Castoldi, 2000). \u00c8 coautore col disegnatore Stefano Frosini delle storie satiriche a fumetti dedicate a famosi personaggi del calcio italiano, da Moratti a Cassano, uscite su Linus nell'autunno del '99.\nSono invece dedicati all'attualit\u00e0 politico-sociale i ritratti satirici di \"La finestra sul porcile\", sottotitolo \"Cinquanta atti unici contro l'Italia moderna\" (2011, Aliberti). Mentre nel 2013 ha pubblicato con l'editrice Genesi la raccolta di poesie \"Tigri di carta\" e nel 2016 \"Torino nuda e cruda\" (Il Pennino), un \"romanzo di de-formazione\" tra autobiografia e memoir. \u00c8 stato tra i curatori di due antologie, \"Cuor da Cuore\" (Feltrinelli, 1990) e \"Non avrai altro Cuore all'infuori di me\" (2008, Rizzoli)."}
{"id": "684168", "revid": "762947", "url": "https://it.wikipedia.org/wiki?curid=684168", "title": "Te Deum", "text": "Il Te Deum (estesamente Te Deum laudamus, latino per \"Noi ti lodiamo Dio\") \u00e8 un inno cristiano in prosa di origine antica.\nNella Chiesa cattolica il \"Te Deum\" \u00e8 legato alle celebrazioni di ringraziamento; viene tradizionalmente cantato durante alcune solennit\u00e0, come la sera del 31 dicembre - per ringraziare il Signore dell'anno appena trascorso - oppure nella Cappella Sistina ad avvenuta elezione del nuovo pontefice, prima che si sciolga il conclave, o ancora a conclusione di un Concilio.\nNella Liturgia delle ore secondo i riti romano e ambrosiano, il \"Te Deum\" trova il suo posto alla fine dell'Ufficio delle letture, prima della orazione conclusiva, nelle solennit\u00e0, nelle feste dei santi, in tutte le domeniche tranne quelle di Quaresima (e, per il rito ambrosiano, anche quelle di Avvento), nei giorni fra l'ottava di Natale e quelli fra l'ottava di Pasqua.\n\u00c8 utilizzato anche assieme ai cantici ordinari delle Preghiere del Mattino nel Libro delle preghiere comuni, ed \u00e8 ancora in uso presso molte Chiese riformate.\nAttribuzione.\nL'origine del canto era tradizionalmente attribuita a san Cipriano di Cartagine oppure, secondo una leggenda dell'VIII secolo, si \u00e8 sostenuto che fosse stato composto a due mani da sant'Ambrogio e da sant'Agostino il giorno di battesimo di quest'ultimo, avvenuto a Milano nel 386, per questo \u00e8 stato chiamato anche \"inno ambrosiano\".\nOggi gli specialisti attribuiscono la redazione finale a Niceta, vescovo di Remesiana (oggi Bela Palanka) alla fine del IV secolo.\nTesto.\nDall'analisi letteraria, l'inno si pu\u00f2 dividere in tre parti.\nSolitamente viene cantato a cori alterni: presbitero o celebrante e il popolo.\nSi aggiunge una traduzione in forma semi-poetica, rimata:\nItaliano (trad. semipoetica)\n&lt;poem&gt;\nTe con lodi, te con cantici\nConfessiamo, o gran Signore\nE risponde al labbro il core\nNel lodarti, eterno Re.\nNon v'haclima, non v'ha popolo\nChe la tua possenza ignori\nChe il tuo nome non adori,\nChe non tremi innanzi a te.\nNel lodarti ognor gareggiano\nLe ruotanti immense sfere\nE degli angioli le schiere\nColle empiree Podest\u00e0.\nCherubini e Serafini\nAl tuo trono umili e chini\nSanto, santo, santo acclamanti\nDio d'immensa maest\u00e0.\nDa te scende negli eserciti\nLa sconfitta e la vittoria;\nTutto \u00e8 pien della tua gloria\nTerra, cielo e mare ancor.\nDe'profeti, degli Apostoli,\nTi decanta il gran senato,\nE lo studio candidato,\nDe' tormenti sprezzator.\nDall'Idaspe al mar d'Atlante\nTi confessa la tua Chiesa\nSempre santa, sempre illesa\nFra il conflitto pi\u00f9 crudel.\nIn te, sommo Genitore.\nNel tuo vero unico Figlio,\nNel divino eterno Amore,\nSempre adora il re del ciel.\nRe di gloria tu se', Cristo,\nDi Dio Padre eterna prole:\nTu perfar dell'uomoacquisto\nChe gemeva in servit\u00f9,\nVergin seno non sdegnasti,\nE di morte vinto il pungolo \nAi credenti spalancasti,\nL'auree porte di lass\u00f9.\n&lt;/poem&gt;\n&lt;poem&gt;\nTu alla destra di Dio Padre\nGlorioso assiso or stai,\nE tremendo un d\u00ec verrai\nL'universo a giudicar.\nO benigno, pietoso,\nOdi il prego de' tuoi servi\nChe col sangue tuo prezioso\nTi degnasti riscattar.\nDagli assalti de' nemici \nTu li guarda e benedici:\nSon gli eredi del tuo regno,\nSon tuo popolo, Signor.\nFino all'ultimo respiro,\nTu li reggi, e co'tuoi Santi\nLi congiungi nell'Empiro,\nLi perpetua nell'amor.\nNon v'ha giorno in nostra vita\nChe tue lodi non cantiamo:\nE il tuo nome confidiamo\nDi lodar per ogni et\u00e0.\nDal peccato, deh ti degna\nPreservarne in questo giorno\nE a noi vegli ognor d'intorno\nLa paterna tua piet\u00e0. \nLa piet\u00e0 che fu mai sempre\nDel cor nostro la speranza,\nLa piet\u00e0 che sempre avanza\nOgni voto, ogni desir.\nIn te solo, mio Signore,\nSpero adesso, e ognor sperai,\nN\u00e9 confusa fin giammai\nLa mia speme in avvenir.\n&lt;/poem&gt;\nMusica.\nIl \"Te Deum\" \u00e8 stato musicato da diversi autori, quali Paisiello, Palestrina, de Victoria, Domenico Cimarosa, Purcell, H\u00e4ndel, Bruckner, Berlioz, Giovan Battista Lulli, Mendelssohn, Mozart, Haydn, Verdi, Galassi, P\u00e4rt, Dvorak e Reger.\nIl preludio del \"Te Deum\" H. 146 di Charpentier \u00e8 utilizzato quale sigla di inizio e fine delle trasmissioni in Eurovisione.\nIl \"Te Deum\" viene inoltre intonato dal coro nel finale del primo atto della \"Tosca\" di Giacomo Puccini.\nAlan Menken e Stephen Schwartz hanno preso vari versi di questo testo sacro per la colonna sonora Sanctuary! nel film \"Il gobbo di Notre Dame\"."}
{"id": "684169", "revid": "71155", "url": "https://it.wikipedia.org/wiki?curid=684169", "title": "Nosema apis", "text": "\" Nosema apis \" \u00e8 un microsporidio, parassita unicellulare che affligge normalmente le api. Causa la \"nosemiasi\", a cui spesso ci si riferisce con il termine \"nosema\", e che con la \"Varroa destructor\" costituisce la patologia maggiormente diffusa.\nLo stato dormiente del nosema \u00e8 costituito da spore resistenti alle variazioni di temperatura e di umidit\u00e0. Le spore di nosema non possono essere infatti distrutte con il congelamento dei favi contaminati.\nSi localizzano nelle cellule dell'epitelio intestinale ed in altre cellule. Le spore sono circondate da uno spesso involucro prodotto dalla cellula che vi \u00e8 contenuta; entro la spora vi \u00e8 un \u201cfilamento polare\u201d che si diparte da un sacco, o \u201ccappa polare\u201d, e si avvolge nella parte periferica della cellula. Presso la cappa polare vi \u00e8 una struttura formata da membrane arrangiate in vario modo, dette \u201cpolaroplasto\u201d, probabilmente coinvolto nell'estroflessione del filamento. Il filamento assicura l'aggancio alle cellule dell'ospite e serve anche come dotto di uscita per l'amebula; questa entra nelle cellule intestinali ove inizia l'accrescimento. Il trofozoide presenta il citoplasma privo di mitocondri; esso va incontro ad una serie di divisioni in seguito alle quali si formano molte cellule: ognuna di queste d\u00e0 luogo ad una spora. Le cellule ospiti divengono ipertrofiche e rilasciano le spore mature che escono all'esterno con le feci.\nSintomi.\nI sintomi della nosemiasi possono essere spesso confusi con altre patologie dell'ape mellifera. Tra questi sono identificabili i seguenti:"}
{"id": "684172", "revid": "34928", "url": "https://it.wikipedia.org/wiki?curid=684172", "title": "Abb\u00e9ch\u00e9", "text": ""}
{"id": "684174", "revid": "1632387", "url": "https://it.wikipedia.org/wiki?curid=684174", "title": "Walking on a Thin Line", "text": "Walking on a Thin Line \u00e8 il terzo album musicale dei Guano Apes. Uscito il 3 febbraio 2003 con l'etichetta BMG, include i singoli \"You Can't Stop Me\", \"Pretty in Scarlet\" e \"Quietly\".\nL'album arriv\u00f2 al numero uno della classifica tedesca e vinse un disco d'oro con pi\u00f9 di 100.000 copie vendute.\nIl disco.\nTerzo e atteso album dei Guano Apes.\nL'album, contrariamente ai precedenti, si rivel\u00f2 pi\u00f9 soft e melodico, tipico di una evoluzione sonora che si dirige principalmente verso il pop rock, e non pi\u00f9 verso il crossover rock a cui erano abituati. La presenza di brani come \"You can't Stop Me\" o \"Sing that Song\" presentano ancora molte caratteristiche crossover."}
{"id": "684175", "revid": "182396", "url": "https://it.wikipedia.org/wiki?curid=684175", "title": "Pirusti", "text": "I Pirusti, menzionati gi\u00e0 da Tito Livio in riferimento a eventi del 167 a.C., erano un popolo illirico della Dalmazia, forse ubicati alle bocche di Cattaro e nel Montenegro.\nNel V libro del \"De bello Gallico\", Cesare fa questo racconto: \nI Pirusti ricompaiono poi nel corso della guerra illirica del 6-9 d.C. come acerrimi nemici di Roma Esperti nel lavoro nelle miniere, nel II secolo furono mandati dall'imperatore Traiano in Dacia ad occuparsi di alcune miniere d'oro."}
{"id": "684176", "revid": "110157", "url": "https://it.wikipedia.org/wiki?curid=684176", "title": "Stato Karen", "text": "Lo Stato Karen \u00e8 una divisione amministrativa della Birmania conosciuta anche come Stato Kayin. La citt\u00e0 capitale \u00e8 Pa-An. Il controllo della zona \u00e8 oggetto di disputa fra l'esercito separatista Karen e il governo birmano.\nIl popolo Karen in Birmania \u00e8 cristiano, buddhista ed animista. La maggior parte dei Karen cristiani sono protestanti.\nLe principali citt\u00e0 sono:"}
{"id": "684183", "revid": "122904489", "url": "https://it.wikipedia.org/wiki?curid=684183", "title": "Lexus LS", "text": "La Lexus LS \u00e8 una berlina di alta gamma prodotta dalla casa nipponica Lexus dal 1989 e la cui quinta serie \u00e8 uscita sul mercato nel 2018.\nQuarta serie.\n\u00c8 disponibile in un solo allestimento con tutta la dotazione di serie, tra cui le sospensioni attive (rigide o morbide a seconda dell'impostazione di guida).\nCome altre autovetture Lexus \u00e8 disponibile anche in versione ibrida a trazione integrale dove il motore a benzina viene abbinato ad un piccolo motore elettrico.\n\u00c8 stata la prima vettura ad adottare un cambio automatico a otto marce.\nVersioni speciali.\nTMG Sports 650 Concept.\nIn occasione del Essen Motor Show del 2012, la Toyota Motorsport Gmbh ha presentato una concept car basata sulla Lexus LS 460. Tale vettura, denominata Sports 650 Concept, \u00e8 dotata di trazione posteriore gestita da un differenziale Torsen che consente di scaricare a terra i 650 cavalli di potenza e 765 Nm erogati dal motore V8 twin-turbo 5.0. Il cambio \u00e8 a otto marce \u00e8 pu\u00f2 passare da automatico a manuale in base alle esigenze. L'impianto frenante costituito da dischi carbo-ceramici prodotti dalla Brembo \u00e8 stato inserito in ruote dotate di cerchioni in lega BBS da 20 pollici che calzano pneumatici Michelin Pilot Sport 295/35R20. L'aerodinamica della vettura \u00e8 stata curata nella galleria del vento di Colonia e garantisce alla vettura un'accelerazione da 0 a 100\u00a0km/h in 3 secondi con una velocit\u00e0 massima di 320\u00a0km/h."}
{"id": "684189", "revid": "287204", "url": "https://it.wikipedia.org/wiki?curid=684189", "title": "Calymmantheae", "text": "Le Calymmantheae sono una trib\u00f9 appartenente alla sottofamiglia delle cactoideae, caratterizzate da grossi fusti arbustivi di grandezza spropositata, da grandi areole visibili e lanuginose, irte di spine lunghe, rigide e bianche.\nProduce bei frutti succosi e variopinti.\nDistribuzione geografica.\nQuesta trib\u00f9 di piante grasse \u00e8 d'origine sud Americana e concentrata soprattutto nella zona montana e premontana delle Ande e nel nord del Per\u00f9."}
{"id": "684194", "revid": "281779", "url": "https://it.wikipedia.org/wiki?curid=684194", "title": "Gichin Funakoshi", "text": "Fu tra i pi\u00f9 conosciuti e apprezzati maestri di arti marziali; fu il fondatore dello stile Shotokan.\nBiografia.\nGichin Funakoshi cominci\u00f2 la sua carriera di karateka, sotto la guida di uno dei pi\u00f9 illustri maestri del tempo: Ank\u014d Azato. La sua passione per il karate cominci\u00f2 quando da piccolo, verso i 12 anni, andava spesso a giocare dal figlio pi\u00f9 grande di Azato, e si stup\u00ec delle tecniche che il padre eseguiva in giardino. L'allenamento con il maestro era sempre durissimo e molto spesso si svolgeva di notte, al solo chiarore di una lanterna. Qui Azato insegn\u00f2 a Funakoshi tutti i segreti del karate con grande rigidit\u00e0. I primi tempi Funakoshi doveva eseguire centinaia di volte il singolo kata o la singola tecnica, al fine di raggiungerne la perfezione. Funakoshi impar\u00f2 numerosi kata da Kenwa Mabuni e mand\u00f2 lo stesso figlio Gig\u014d a studiare dal fondatore dello Shito-Ryu.\nFunakoshi era molto legato alle tradizioni tanto che, malgrado la situazione economica della famiglia, rinunci\u00f2 a studiare medicina piuttosto che tagliare il ciuffo che portava, cos\u00ec come previsto dalle regole d'ammissione dell'accademia. Cominci\u00f2 cos\u00ec un lavoro da insegnante alla scuola di Okinawa, e continu\u00f2 a farlo per oltre 30 anni.\nAgli inizi del suo lavoro come insegnante, Funakoshi conobbe Anko Itosu, amico di Azato, che acconsent\u00ec ad insegnargli la pratica del karate, sempre sotto la guida di Azato. Le idee dei due maestri erano per\u00f2 piuttosto diverse, cos\u00ec come lo erano al tempo quelle di tutti gli altri maestri. Non esisteva infatti un sistema unificato di karate, e ognuno personalizzava lo stile in base alle proprie esigenze.\nNel 1921 il principe ereditario giapponese Hirohito, in viaggio verso l'Europa, decise di far visita al piccolo distretto di Okinawa. Qui, durante la festa tenutasi per lui, incontr\u00f2 Funakoshi che esegu\u00ec delle tecniche dimostrative. L'anno dopo, a Ky\u014dto, durante un'esposizione di arti marziali ed educazione fisica, Funakoshi fu mandato per rappresentare l'isola. Incontr\u00f2 Kan\u014d Jigor\u014d che lo invit\u00f2 a tenere una dimostrazione nel suo dojo a Tokyo. Kano fu entusiasta dello stile mostratogli da Funakoshi, e rivestendo un'importante carica all'interno del ministero dell'educazione, lo invit\u00f2 a rimanere per divulgare la sua arte. Funakoshi decise quindi di rimanere a Tokyo per divulgare il karate.\nI primi tempi risiedette in una piccola camera e fece il portinaio all'interno dello stesso palazzo. Il palazzo in questione era in realt\u00e0 un pensionato per studenti, e quindi le possibilit\u00e0 di trovare allievi erano molte di pi\u00f9. Non riuscendo a vivere esclusivamente con lo stipendio di base, decise di chiedere in prestito una sala del palazzo inutilizzata e cominciare cos\u00ec i primi corsi di karate. All'inizio gli studenti erano molto pochi, ma nel giro di 2-3 anni il numero aument\u00f2 considerevolmente, e si cominciarono a creare molti club di karate, soprattutto fra le universit\u00e0. Nacque cos\u00ec il \"dojo\" Shotokan, costruito a Okinawa, che significa \"la casa nel fruscio della pineta\": Shoto era infatti uno pseudonimo usato da Funakoshi quando, da giovane, scriveva poesie. Il \"dojo\" verr\u00e0 distrutto nel corso della seconda guerra mondiale, e molti allievi moriranno. Nel dopoguerra per\u00f2, alcuni degli allievi sopravvissuti tornarono e ricostruirono il \"dojo\", cos\u00ec che Funakoshi potesse ricominciare a insegnare. In quegli anni Funakoshi scrisse molti libri sulla filosofia del karate, ma il suo libro pi\u00f9 importante sar\u00e0 \"Karate jutsu\". Dopo la morte della moglie, torn\u00f2 a Tokyo all'et\u00e0 di 81 anni e scopr\u00ec che molti suoi allievi lo aspettavano per conferirgli la carica di presidente della Japan Karate Association: era il 1949. Agli inizi del 1951 per\u00f2 cominciarono a nascere le prime divergenze di opinioni all'interno della federazione e alcuni maestri la lasciarono. Il numero degli allievi continu\u00f2 comunque ad aumentare. Gichin Funakoshi mor\u00ec nell'aprile del 1957, all'et\u00e0 di 88 anni; sulla sua tomba fu scritto: \"Il Karate non conosce primo attacco\" (\"karate ni sente nashi\")."}
{"id": "684195", "revid": "92723", "url": "https://it.wikipedia.org/wiki?curid=684195", "title": "Trib\u00f9 illiriche", "text": "Questa \u00e8 una lista delle trib\u00f9 dell'antico territorio dell'Illiria . Il termine \"Illyrioi\" inizialmente designava un singolo popolo che viveva in una ben limitata regione nel sud dei Balcani Con il tempo l'uso del nome si estese fino a comprendere tutti quei popoli, quali gli Istri, gli Iapodi, i Liburni (linguisticamente correlati agli Antichi Veneti), i Dalmati, alcuni gruppi di Traci ed i Pannoni (queste ultime genti almeno parzialmente, se non completamente, celticizzate), che approssimativamente, seppure etnicamente e linguisticamente differenti tra loro, vivevano nella, o erano originari della, regione geografica che sarebbe poi divenuta nota in epoca moderna come Jugoslavia.\nDopo la grande rivolta dalmato-pannonica del 6-9, i romani deportarono, divisero e reinsediarono le trib\u00f9 illiriche dall'interno dell'Illiria fino alla Dacia, qualche volta causando la scomparsa di intere trib\u00f9 e la formazione di nuove trib\u00f9, come i \"Deraemestae\" e i \"Docleatae\", alcune delle quali furono mescolate con i Celti. Alcune dei nomi di queste trib\u00f9 sono conosciute dalle \"civitates\" romane e dalle loro \"decuriae\", ormato dalle trib\u00f9 disperse in Illiria.\nLiburni.\nI Liburni erano un popolo affine alla stirpe dei Paleoveneti\nDalmati.\nI Dalmati (in lingua latina \"Delmatae\") erano un'antica popolazione illirica. Essi furono pi\u00f9 tardi celtizzati. Essi rappresentarono, secondo quanto ci racconta Appiano di Alessandria e l'interpretazione moderna del Wilkes, tra le popolazioni pi\u00f9 difficili da sottomettere nel corso delle campagne militari di Ottaviano in Illirico (35-33 a.C.). Cosa che avvenne nel 33 a.C.. I \"Delmatae\" avevano 342 decuriae.\nDocleti.\nI Docleti (in lingua latina \"Docleatae\"; in lingua greca \u0394\u03bf\u03ba\u03bb\u03b5\u03ac\u03c4\u03b1\u03b9, \"Dokleatai\") erano una popolazione dell'Illiria che viveva nell'attuale Montenegro. La loro capitale era Doclea (o \"Dioclea\"), da qui il loro nome. Si stabilirono ad oves del fiume Mora\u010da, ai confini tra Montenegro e Bosnia Erzegovina. I \"Docleatae\" erano famosi per il loro formaggio, che era esportato in varie province dell'impero romano. Erano in parte dai Taulantii, dai Pleraei (o Pyraei), Endirudini, Sasaei, Grabaei, Labeatae che portarono insieme alla rivolta dalmato-pannonica del 6-9. I \"Docleatae\" erano organizzati in 33 \"decuriae\".\nDeraemestae.\nI \"Deraemestae\" o \"Deraemistae\" (in lingua latina \"Deraemistae\") era il nome di una popolazione illirica. Erano composte in parte da altre popolazioni come gli Oxyaei, i Taulanti, i Partini, gli Emasini, gli Arthitae e gli Armistae. I Deramestae avevano 30 decuriae al tempo di Plinio il Vecchio.\nPannoni.\nQui di seguito un elenco delle popolazioni pannoniche di stirpe illirica:\nIapigi (Puglia).\nGli \"Iapigi\" (popolazione emigrata in Puglia, divisa in Dauni, Peucezi e Messapi)"}
{"id": "684197", "revid": "599013", "url": "https://it.wikipedia.org/wiki?curid=684197", "title": "Oas", "text": ""}
{"id": "684199", "revid": "110157", "url": "https://it.wikipedia.org/wiki?curid=684199", "title": "Rendalen", "text": "Rendalen \u00e8 un comune norvegese della contea di Innlandet, distretto di \u00d8sterdalen."}
{"id": "684210", "revid": "287204", "url": "https://it.wikipedia.org/wiki?curid=684210", "title": "Russula anatina", "text": "Russula anatina \u00e8 una specie di funghi basidiomiceti della famiglia Russulaceae.\nEtimologia.\nDal latino \"anatinus\" = attinente alle anitre.\nDescrizione della specie.\nCappello.\n4\u20139\u00a0cm di diametro, prima emisferico, poi convesso, infine spianato con il centro depresso;\nLamelle.\nFitte, pi\u00f9 spaziate negli esemplari adulti, fragili, annesse o adnato-annesse, forcate in prossimit\u00e0 del gambo, di colore crema chiaro, scuriscono poi a maturit\u00e0 mostrando riflessi ocracei.\nGambo.\n4-6 x 1\u20132\u00a0cm, sodo ma presto spugnoso, di forma cilindrica con la base leggermente attenuata; la superficie esterna \u00e8 liscia, ma diventa un po' rugulosa nell'adulto, bianca ma con tendenza a chiazzarsi di ocraceo a partire dalla base.\nCarne.\nSoda, bianca, ma grigio-oliva sotto la cuticola.\nDistribuzione e habitat.\nFruttifica isolato o a gruppi di 2-3 esemplari, su terreno calcareo, in luoghi aperti, nei pressi di roverelle e pioppo tremolo.\nCommestibilit\u00e0.\nCommestibile.\nTassonomia.\nSpecie simili.\n\u00c8 simile a \"Russula medullata\", dalla quale si differenzia per la cuticola vellutata e screpolata in maniera pi\u00f9 evidente verso il margine, le verruche sporali di forma conica e non ottusa, e per i cistidi pi\u00f9 grossi."}
{"id": "684211", "revid": "287204", "url": "https://it.wikipedia.org/wiki?curid=684211", "title": "Radone\u017e", "text": "Radone\u017e (anche conosciuta come \"Gorodok\") \u00e8 un antico villaggio distante all'incirca 15\u00a0km da Sergiev Posad nell'Oblast' di Mosca.\nIl paese \u00e8 conosciuto fin dalla prima met\u00e0 del XIV secolo, durante il regno di Ivan Kalita. Qui, nel 1328, il sovrano di Mosca fece trasferire molti prigionieri da Rostov, principato contro cui era sceso in guerra. tra questi si trovava anche il famoso Sergio di Radone\u017e. Circa vent'anni dopo quest'ultimo fond\u00f2 il Monastero della Trinit\u00e0 di San Sergio poco a nord del paese.\nRadonez appartenne al nobile Vladimir di Serpuchov ed alla sua discendenza fino al 1426, quando l'ultimo principe di Radone\u017e mor\u00ec senza nominare il proprio successore, innescando un'aspra lotta per il possesso del paese, ai tempi importante snodo militare-strategico, che termin\u00f2 con l'imprigionamento e al successivo accecamento di Vassili II di Russia da parte del cugino Dmitrij Dmitrevi\u010d.\nLa crescita politica ed economica del vicino monastero fondato da San Sergio in breve blocc\u00f2 la crescita del paese, facendolo diventare tra il XV e il XVI secolo niente pi\u00f9 che una localit\u00e0 satellite del monastero della Trinit\u00e0.\nOggi ci\u00f2 che rimane della citt\u00e0 di Radone\u017e \u00e8 sita sopra un elevato promontorio, circondato da un meandro del fiume Pa\u017ea e, nei dintorni del centro storico, \u00e8 ancora possibile rinvenire tracce di antichi fossati e bastioni. Un monumento a San Sergio \u00e8 stato eretto nel 1988 nella piazza antistante alla chiesa locale. Ideato e progettato da Vja\u010deslav Klykov, fu in Russia la prima statua posta in un luogo pubblico ad essere eretta senza la previa autorizzazione da parte delle autorit\u00e0 sovietiche."}
{"id": "684218", "revid": "87971", "url": "https://it.wikipedia.org/wiki?curid=684218", "title": "Hammer Film", "text": ""}
{"id": "684219", "revid": "78273", "url": "https://it.wikipedia.org/wiki?curid=684219", "title": "Principessa Maria-Teresa-Carlotta", "text": ""}
{"id": "684222", "revid": "123211278", "url": "https://it.wikipedia.org/wiki?curid=684222", "title": "Affricata alveolare sorda", "text": "L'affricata alveolare sorda \u00e8 una consonante presente in molte lingue, che nell'alfabeto fonetico internazionale \u00e8 rappresentata col simbolo [t\u0361s] (o eventualmente [\u02a6]).\nNell'ortografia dell'italiano tale fono \u00e8 rappresentato con la lettera \"Z\".\nCaratteristiche.\nLa consonante affricata alveolare sorda presenta le seguenti caratteristiche:\nNella fonologia generativa tale fonema \u00e8 formato dalla sequenza dei tratti: +consonantico, -nasale, -compatto, -grave, -sonoro, -continuo, +stridulo.\nIn italiano.\nNella lingua italiana la consonante /t\u0361s/, come la sua correlativa sonora /d\u0361z/, \u00e8 rappresentata dalla lettera \"Z\".\nPerci\u00f2 si parla, con riferimento all'italiano, rispettivamente di \"Z sorda\" (o \"aspra\") e di \"Z sonora\" (o \"dolce\"): cos\u00ec, per esempio, \u00e8 corretto dire che la parola \"marzo\" /\u02c8mart\u0361so/ si pronuncia con la zeta sorda (o che la zeta di \"marzo\" \u00e8 sorda), mentre la parola \"garza\" /\u02c8\u0261ard\u0361za/ ha una zeta sonora.\nIl caso della lettera \"Z\" \u00e8 dunque simile a quello delle altre tre lettere \"E\", \"O\" e \"S\", ognuna delle quali rappresenta, in italiano, due fonemi distinti la cui distribuzione nelle diverse voci non pu\u00f2 esser ricondotta a regole assolute (rispettivamente: l\"E\" aperta, /\u025b/, come in \"p\u00e8sca\" /\u02c8p\u025bska/ \"frutto\", e l\"E\" chiusa, /e/, come in \"p\u00e9sca\" /\u02c8peska/ \"il pescare\"; l\"O\" aperta, /\u0254/, come in \"c\u00f2lto\" /\u02c8k\u0254lto/, participio passato del verbo \"cogliere\", e l\"O\" chiusa, /o/, come in \"c\u00f3lto\" /\u02c8kolto/, \"istruito\"; l\"S\" sorda, /s/, come in \"(io) presento\" /pre\u02c8s\u025bnto/, voce del verbo \"presentire\", e lS\" sonora, /z/, come in \"(io) presento\" /pre\u02c8z\"'\u025bnto/, voce del verbo \"presentare\").\nIn tutt'e quattro questi casi, la differenza tra i due suoni rappresentati in italiano da un'unica lettera ha statuto fonematico: in altre parole, /\u025b/ e /e/, /\u0254/ e /o/, /s/ e /z/, /t\u0361s/ e /d\u0361z/ sono, nella lingua italiana, fonemi distinti, perch\u00e9 bastano a distinguere parole diverse, che per il resto hanno pronuncia identica: come appunto nel caso di \"p\u00e8sca\" e \"p\u00e9sca\", di \"c\u00f2lto\" e \"c\u00f3lto\", di \"presento\" da \"presentire\" e \"presento\" da \"presentare\"; per le due zeta, sorda e sonora, si pu\u00f2 portare l'esempio di \"razza\" /\u02c8rat\u0361\u02d0sa/ \"stirpe\" e \"razza\" /\u02c8rad\u0361\u02d0za/ \"pesce\".\nMentre per\u00f2 nel caso delle due \"E\" e delle due \"O\" (aperte e chiuse) il numero di coppie minime (o \"unidivergenti\": del tipo di \"p\u00e8sca\" e \"p\u00e9sca\" o \"c\u00f2lto\" e \"c\u00f3lto\") \u00e8 abbastanza alto, nel caso delle due \"S\" e delle due \"Z\" (sorde e sonore) il rendimento funzionale delle opposizioni fonematiche (/s/ contro /z/ e /t\u0361s/ contro /d\u0361z/) \u00e8 pi\u00f9 basso: cio\u00e8 le coppie unidivergenti sono poche.\nTra l'opposizione fonematica /s/ ~ /z/ e l'altra /t\u0361s/ ~ /d\u0361z/ c'\u00e8 d'altra parte una differenza: la prima (quella delle due \"S\") sussiste solo in posizione intervocalica \u2013 cio\u00e8 tra due vocali nel corpo della parola \u2013, e in tutti gli altri casi l'opposizione \u00e8 neutralizzata, potendo l\"'S\" essere, secondo i casi, solo sorda /s/ oppure solo sonora /z/ (vedi la voce S sorda); nel caso delle due zeta, invece, l'opposizione fonematica non si neutralizza mai: ossia in qualunque posizione e contesto fonetico \u00e8 sempre possibile la presenza sia d'una \"Z\" sorda /t\u0361s/ sia d'una \"Z\" sonora /d\u0361z/.\n\u00c8 importante notare che in italiano la consonante /t\u0361s/, cos\u00ec come la sonora corrispondente /d\u0361z/ (e come le altre tre consonanti /\u028e/, /\u0283/ e /\u0272/), in posizione intervocalica \u00e8 sempre intensa (rafforzata) e lunga, cio\u00e8 ha quella pronuncia che corrisponde di regola alle consonanti doppie.\nSicch\u00e9, anche se l'ortografia italiana distingue in posizione intervocalica, per motivi storici, una \"-z-\" scempia e una \"-zz-\" doppia, a tale differenza grafica non corrisponde nessuna differenza di pronuncia: la zeta intervocalica, che sia scritta scempia o doppia, che sia sorda o sonora, si pronuncia sempre e comunque intensa, cio\u00e8 come se fosse scritta doppia.\nPer esempio, \"vizi\" (plurale del sostantivo \"vizio\" /\u02c8vit\u0361\u02d0sjo/) e \"vizzi\" (\"avvizziti\": plurale maschile dell'aggettivo \"vizzo\" /\u02c8vit\u0361\u02d0so/) hanno la stessa pronuncia /\u02c8vit\u0361\u02d0si/; \"azione\" si pronuncia /a\u02c8t\u0361\u02d0sjo\u02d0ne/, \"azalea\" /ad\u0361\u02d0za\u02c8l\u025b\u02d0a/ (nella trascrizione fonetica o fonematica le affricate intense si rappresentano col raddoppiamento della sola componente occlusiva \u2013 nel caso nostro, tt\u0361s, dd\u0361z; altri preferiscono usare il simbolo dell'allungamento, cio\u00e8 i due punti: t\u0361\u02d0s, d\u0361\u02d0z).\nLa regola della pronuncia sempre intensa della \"-Z-\" intervocalica vale anche in fonetica sintattica, cio\u00e8 quando la \"Z\" si trovi all'inizio d'una parola che sia preceduta (senza una pausa) da un'altra parola terminante per vocale: \"lo zio Zaccaria\" /lo \u02c8t\u0361\u02d0si\u02d0o d\u0361\u02d0zakka\u02c8ri\u02d0a/, \"uno zero\" /uno \u02c8d\u0361\u02d0z\u025b\u02d0ro/, \"la zeta sorda e la zeta sonora\" /la \u02c8d\u0361\u02d0z\u025b\u02d0ta \u02c8sorda e la \u02c8d\u0361\u02d0z\u025b\u02d0ta so\u02c8n\u0254\u02d0ra/.\nAltre lingue.\nEsperanto.\nIn esperanto tale fono \u00e8 reso con la grafia :\nRumeno.\nIn lingua rumena tale fono \u00e8 reso con la grafia :\nTedesco.\nIn lingua tedesca tale fono \u00e8 reso con la grafia o prima di \u00e4, e, i e y:\nAlbanese.\nIn lingua albanese tale fono \u00e8 reso con la grafia :\nCeco.\nIn lingua ceca tale fono \u00e8 reso con la grafia :\nCroato.\nIn lingua croata tale fono \u00e8 reso con la grafia :\nPolacco.\nIn lingua polacca tale fono \u00e8 reso con la grafia :\nSlovacco.\nIn lingua slovacca tale fono \u00e8 reso con la grafia :\nSloveno.\nIn lingua slovena tale fono \u00e8 reso con la grafia :\nUngherese.\nIn lingua ungherese tale fono \u00e8 reso con la grafia :\nRusso.\nIn lingua russa tale fono \u00e8 reso nell'alfabeto cirillico.\nBielorusso.\nIn lingua bielorussa tale fono \u00e8 reso nell'alfabeto cirillico.\nBulgaro.\nIn lingua bulgara tale fono \u00e8 reso nell'alfabeto cirillico.\nSerbo.\nIn lingua serba tale fono \u00e8 reso nell'alfabeto cirillico.\nUcraino.\nIn lingua ucraina tale fono \u00e8 reso nell'alfabeto cirillico.\nEbraico.\nIn lingua ebraica tale fono \u00e8 reso nell'alfabeto ebraico.\nPashto.\nIn lingua pashto:"}
{"id": "684225", "revid": "124094633", "url": "https://it.wikipedia.org/wiki?curid=684225", "title": "Ottone di Baviera", "text": "Biografia.\nInfanzia e giovinezza.\nOttone di Baviera era figlio di Massimiliano II di Baviera e Maria di Prussia, fratello minore del famoso Ludovico II; non \u00e8 da confondersi con Ottone I di Grecia (indicato anche col nome di \"Ottone di Baviera\"), in quanto questi era suo zio e fu suo padrino di battesimo.\nOttone, ancora principe ereditario, venne avviato alla carriera militare nel 1863. Quando Guglielmo I di Prussia venne proclamato imperatore tedesco il 18 gennaio 1871 nella reggia di Versailles, il principe Ottone venne chiamato a rappresentare suo fratello, il quale si era rifiutato di prendere parte alla cerimonia. Lo stesso Ottone, in accoglimento di questa linea politica, prese parte attivamente alle celebrazioni, ma critic\u00f2 fortemente la celebrazione in una lettera al fratello re di Baviera, descrivendola come una pura ostentazione di ricchezza e potenza.\nL'ostilit\u00e0 dei Wittelsbach verso il nuovo imperatore tedesco era data da tre motivi essenziali: il primo era la fedelt\u00e0 alla causa degli imperatori austriaci, i quali tradizionalmente detenevano la carica formale di re di Germania ed imperatore del Sacro Romano Impero. Il secondo motivo va invece ricercato nella religione, al quale si accorpa anche il terzo: gli Hohenzollern, infatti, oltre ad essere governanti di una nazione protestante (al contrario di Austria e Baviera che erano i baluardi del cattolicesimo in Germania), erano anche una nazione che sovente aveva messo in scacco la potenza dell'ormai decadente ruolo austriaco in Germania e, proprio al culmine di questi scontri, avevano ottenuto l'elevazione alla carica imperiale.\nRe di Baviera.\nOttone divenne re di Baviera dopo la deposizione e la misteriosa morte del fratello nel 1886. Ottone, per\u00f2, non govern\u00f2 mai effettivamente come re, dal momento che durante tutta la propria vita mai aveva pensato un giorno di salire sul trono bavarese. Inoltre risentiva di problemi mentali e venne pertanto dichiarato insano di mente nel 1887. La causa della sua malattia non venne resa pubblica ed egli venne \"esiliato\" nel castello di F\u00fcrstenried, sotto supervisione medica, sino alla sua morte, anche se il titolo regale gli venne revocato soltanto nel 1913. Suo zio, Luitpold, prese le redini effettive del governo come reggente sino alla sua morte, sopraggiunta nel 1912, quando Ottone era ancora in vita. In tale carica gli succedette il figlio di Luitpold, Ludovico.\nVi furono varie pressioni politiche e sociali perch\u00e9 terminasse la reggenza e la Baviera potesse avere un re in grado di regnare. Dopo lunghi passaggi, al principio di novembre del 1913 si introdusse una modifica alla costituzione del regno, includendo la clausola per cui, se la reggenza si protraeva oltre dieci anni, il reggente in carica poteva essere nominato monarca a tutti gli effetti. Tale emendamento ottenne 122 voti a favore contro 27 negativi alla Camera, mentre solo 3 furono i voti negativi al Senato. Il giorno successivo, il 5 novembre 1913, Ludovico annunci\u00f2 la fine della reggenza e la destituzione di Ottone. Il governo riconobbe Ludovico re di Baviera col nome di Ludovico III il 6 novembre di quello stesso anno.\nMorte.\nOttone mor\u00ec l'11 ottobre 1916 e le sue spoglie vennero sepolte nella cripta della \"Michaelskirche\" di Monaco di Baviera accanto a quelle di suo fratello Ludovico II. Secondo la tradizione bavarese, venne disposto che il cuore del re fosse posto in un'urna di vetro e portato nella \"Gnadenkapelle\" di Alt\u00f6tting, tra quelli del fratello e del nonno. Negli anni della sua vita collezion\u00f2 un primato rilevante: nonostante abbia trascorso gran parte del proprio regno ritirato dal mondo, lontano dagli ambienti di corte e dai problemi del paese, Ottone fu in assoluto il re di Baviera che regn\u00f2 pi\u00f9 a lungo."}
{"id": "684226", "revid": "110157", "url": "https://it.wikipedia.org/wiki?curid=684226", "title": "Stato Mon", "text": "Lo Stato Mon \u00e8 una divisione amministrativa della Birmania. Confina con lo stato Kayin e la Thailandia ad est, con la divisione di Pegu a nord e con la divisione di Tanintharyi a sud. Si estende per 12.155\u00a0km\u00b2. Lo Stato Mon include molte piccole isole lungo i suoi 566 chilometri di costa.\nLa sua capitale \u00e8 Moulmein. Altra citt\u00e0 importante \u00e8 Ye."}
{"id": "684227", "revid": "712828", "url": "https://it.wikipedia.org/wiki?curid=684227", "title": "Armadio Svanitore", "text": ""}
{"id": "684232", "revid": "712828", "url": "https://it.wikipedia.org/wiki?curid=684232", "title": "Gobbiglie", "text": ""}
{"id": "684236", "revid": "124509196", "url": "https://it.wikipedia.org/wiki?curid=684236", "title": "Meucci - L'italiano che invent\u00f2 il telefono", "text": "Meucci - L'italiano che invent\u00f2 il telefono \u00e8 una miniserie televisiva italiana.\nDescrizione.\nProdotta nel 2005 da Lux Vide per Rai Fiction, la fiction \u00e8 composta da 2 puntate dalla durata di 90 minuti ciascuna, \u00e8 diretta dal regista Fabrizio Costa e and\u00f2 in onda su Raiuno in prima serata il 28 e il 29 marzo 2005, totalizzando un ascolto medio di 5.226.000 spettatori (share 20,87% - 20,29%).\nLe prime riprese sono iniziate a Sofia (Bulgaria) il 25 giugno 2004. Nel mese di agosto, a Cadice in Spagna, sono state girate le scene ambientate a Cuba. Per la miniserie sono state necessarie otto settimane di ripresa per un costo di circa 8 milioni di euro.\nTrama.\nFirenze 1831. Antonio Meucci \u00e8 un giovane inventore che sbarca il lunario come macchinista del Teatro della Pergola. A causa delle sue idee liberali, \u00e8 costretto a lasciare la citt\u00e0 natale e, assieme alla moglie, si reca a Cuba. Qui, al lavoro in teatro, affianca le sue ricerche sull'elettricit\u00e0 e la conduzione dei suoni, che prosegue anche nella seconda e ultima tappa del suo esilio: Staten Island (New York). Il genio di Meucci, sempre sostenuto dall'affetto della moglie e dall'aiuto dei membri della comunit\u00e0 italiana, \u00e8 frustrato da disgrazie personali, difficolt\u00e0 economiche e finanziatori disonesti. Anche la sua invenzione pi\u00f9 rivoluzionaria, il telefono, gli viene sottratta da Alexander Bell, cui Meucci intenta una causa.\nLa seconda parte della miniserie \u00e8 quasi tutta dedicata al processo che oppone l'anziano inventore, sull'orlo della miseria, alla potente Bell Telephone Company. Il racconto si conclude nel 1887 quando, un anno prima della morte di Meucci, il giudice emette una sentenza sfavorevole all'inventore italiano. Il quale risulter\u00e0, per\u00f2, il vincitore morale del processo."}
{"id": "684240", "revid": "1522738", "url": "https://it.wikipedia.org/wiki?curid=684240", "title": "Caras Galadhon", "text": ""}
{"id": "684243", "revid": "1543377", "url": "https://it.wikipedia.org/wiki?curid=684243", "title": "Otis Elevator Company", "text": "La Otis Elevator Company \u00e8 la pi\u00f9 grande produttrice di sistemi di trasporto verticale al mondo, principalmente ascensori e scale mobili.\nFondata a Yonkers, New York (USA) nel 1853 durante la presidenza di Franklin Pierce da Elisha Otis, la compagnia inizi\u00f2 lo sviluppo di ascensori sicuri, usando uno speciale meccanismo in grado di bloccare la cabina in caso di caduta libera per la rottura delle funi, \"safety elevator\" inventato da Otis nel 1852.\nOtis ha installato ascensori in tutto il mondo, inclusa la Torre Eiffel, Empire State Building, World Trade Center (1973\u20132001), The Twilight Zone Tower of Terror, Torri Petronas, Burj Khalifa, CN Tower, Winchester Mystery House, Hotel del Coronado, Demarest Building, Singing Tower al Bok Tower Gardens, Skylon Tower, e nella torre Isozaki a Milano\nStoria.\nNel 1852 Elisha Otis invent\u00f2 il \"safety elevator\", che automaticamente arrestava la caduta in caso di rottura delle funi. Dopo una esibizione alla Exhibition of the Industry of All Nations inizi\u00f2 la produzione industriale.\nOtis fu fondata a Yonkers (New York) nel 1853 da Elisha Otis. Venne acquisita da United Technologies nel 1976. La sede \u00e8 a Farmington (Connecticut).\nOtis ha sviluppato anche people-mover \"shuttle\" come lo Otis Hovair. Nel 1996, Otis fa una joint-venture la \"Poma-Otis Transportation Systems\" con la francese Pomagalski.\nOtis Elevator Company compr\u00f2 la Evans Lifts inglese quando Evans Lifts Ltd and\u00f2 in bancarotta nel 1997 durante la fusione con Express Lift Company a nome ExpressEvans. Con sede a Leicester era la compagnia di ascensori pi\u00f9 antica di Inghilterra.\nCartello.\nNel febbraio 2007, l'Unione europea inflisse una multa di 225 milioni di \u20ac per un cartello sul mercato belga, olandese e tedesco. Nel cartello vi furono i costruttori ThyssenKrupp, Schindler Group, Kone e Mitsubishi Elevator Europe.\nContratti maggiori.\nNell'ottobre 2013, Otis vinse un contratto per la fornitura di 670 ascensori e scale mobili alla Hyderabad Metro. Il secondo contratto pi\u00f9 grande fu nel 2012, per 349 ascensori alla Metropolitana di Hangzhou.\nSedi.\nOtis apr\u00ec una fabbrica Bloomington (Indiana) nel 1965. Negli anni '90 venne spostata la produzione da Bloomington a Nogales Sonora in Messico. Nel 2012 e 2013, Bloomington e Nogales vennero spostate in Florence (Carolina del Sud). Otis ha una fabbrica a Yonkers (New York). Fu chiusa nel 1983 e ora al Kawasaki rail car assembly plant. Otis ha una fabbrica a Harrison (New Jersey).\nNel 1999, Otis acquisisce la CemcoLift, Inc, di Hatfield PA. La sede venne poi chiusa nel 2012, e il business venduto alla Minnesota Elevator Inc. Otis ha una torre per i test a Bristol (Connecticut) e un Service Center a Bloomfield (Connecticut)."}
{"id": "684246", "revid": "76963", "url": "https://it.wikipedia.org/wiki?curid=684246", "title": "Peter Martell", "text": "Biografia.\n\u00c8 apparso in diversi spaghetti western negli anni sessanta e settanta, spesso con ruoli secondari, ma anche come protagonista in alcune occasioni (\"Due croci a Danger Pass\", \"Ringo, il cavaliere solitario\"). Dopo una lunga pausa, \u00e8 tornato davanti alla macchina da presa nel corso degli anni duemila in tre horror tedeschi: \"Killer Barbys vs. Dracula\" di Jes\u00fas Franco (2002), \"Lacrime di Kali\" (2004) e \"Melancholie der Engel\" (2009).\nHa involontariamente lanciato la carriera western di Terence Hill: era lui a dover interpretare il personaggio di Cat in \"Dio perdona... io no!\", ma durante un litigio con la fidanzata si ruppe un piede e il produttore sugger\u00ec al regista Giuseppe Colizzi di assumere il giovane Mario Girotti. Fu il primo film della coppia Bud Spencer e Terence Hill.\nPeter Martell \u00e8 morto all'et\u00e0 di 71 anni il 1\u00ba febbraio 2010."}
{"id": "684248", "revid": "767487", "url": "https://it.wikipedia.org/wiki?curid=684248", "title": "Carmen de Patagones", "text": "Carmen de Patagones, meglio conosciuta come Patagones, \u00e8 una citt\u00e0 argentina della provincia di Buenos Aires, capoluogo del partido di Patagones. \u00c8 un importante centro turistico e culturale, nonch\u00e9 la principale porta d'accesso alla Patagonia argentina.\nGeografia fisica.\nCarmen de Patagones sorge sulla sponda sinistra del R\u00edo Negro, in prossimit\u00e0 dell'Oceano Atlantico, di fronte a Viedma, capitale della provincia del R\u00edo Negro, situata sulla riva opposta del fiume.\nLa citt\u00e0, situata a 937\u00a0km a sud-ovest di Buenos Aires, \u00e8 capoluogo del partido di Patagones, la sola unit\u00e0 amministrativa della provincia di Buenos Aires facente parte della Patagonia.\nStoria.\nIl 2 ottobre 1779, un gruppo di coloni spagnoli, prevalentemente galiziani e maragatos, s'insedi\u00f2 sulla sponda destra del R\u00edo Negro, dove oggi sorge la citt\u00e0 di Viedma. A causa delle inondazioni del fiume, i coloni decisero di spostare l'insediamento sulla riva opposta, pi\u00f9 elevata e protetta. Nonostante le difficolt\u00e0 iniziali, che portarono gli spagnoli ad abitare dentro delle piccole grotte, il piccolo villaggio inizi\u00f2 a svilupparsi grazie anche alla protezione offerta dai militari che avevano costruito un piccolo fortino.\nDopo la Rivoluzione di Maggio del 1810 la fortezza locale divenne una prigione per i realisti spagnoli che avversavano il movimento indipendentista rioplatense. Nella decade successiva, durante la guerra argentino-brasiliana, la citt\u00e0 divenne una base corsara, poich\u00e9 l'estuario del R\u00edo de la Plata, era stato bloccato dalle navi brasiliane. Le truppe brasiliane cercarono di conquistare Carmen de Patagones, ma furono respinte dalla popolazione civile unita ai corsari il 7 marzo 1827; questa data \u00e8 tuttora commemorata da una festivit\u00e0 cittadina."}
{"id": "684249", "revid": "125196123", "url": "https://it.wikipedia.org/wiki?curid=684249", "title": "Massimiliano II di Baviera", "text": "Biografia.\nInfanzia.\nFiglio di Ludovico I e di Teresa di Sassonia-Hildeburghausen, succedette al padre dopo la sua abdicazione avvenuta nel 1848. Alla morte gli succedette il figlio primogenito Ludovico II di Baviera.\nPrincipe ereditario.\nDopo aver compiuto gli studi a Gottinga ed a Berlino e dopo aver compiuto viaggi in Germania, Italia e Grecia, venne introdotto dal padre nel consiglio di stato (1836). Dapprima dimostr\u00f2 un grande interesse verso gli studi, dichiarando in un'occasione che se non fosse nato in una famiglia reale, la sua scelta di vita sarebbe stata quella della carriera di professore. Come principe ereditario, nel castello di Hohenschwangau presso F\u00fcssen, che aveva ricostruito con gusto eccellente, si attorni\u00f2 della compagnia di artisti, uomini di cultura e dedic\u00f2 gran parte del suo tempo agli studi scientifici e storici.\nMatrimonio.\nMassimiliano spos\u00f2 nel 1842 Maria Federica Francesca Edvige, figlia del principe Guglielmo di Prussia, dalla quale ebbe due figli.\nRe di Baviera.\nQuando l'abdicazione di Ludovico I (28 marzo 1848), lo chiam\u00f2 al trono, la sua scelta dei ministri promise un regno liberale.\nIl difficile periodo della rivoluzione, per\u00f2, fren\u00f2 molti dei suoi progetti. Si oppose strenuamente al parlamento di Francoforte e appoggi\u00f2 l'Austria per riprendere il controllo sugli stati tedeschi, rinunciando alla costituzione concessa proprio in quell'anno dalla monarchia asburgica. Dal 1850 la sua politica si tramut\u00f2 sempre pi\u00f9 in un assolutismo: rifiutandosi di divenire uno strumento nelle mani della Chiesa, chiam\u00f2 numerosi esponenti e pensatori della religione a Monaco.\nUltimi anni e morte.\nNel 1859 licenzi\u00f2 il ministro reazionario Ludwig Karl Heinrich von der Pfordten, ed incontr\u00f2 i favori della popolazione concedendo una costituzione moderata. La sua politica in Germania fu quella di sostenere l'unit\u00e0 e l'indipendenza dei vari principati, ben conscio delle rivalit\u00e0 presenti tra Prussia ed Austria.\nMor\u00ec nel 1864 e il suo corpo riposa nella Chiesa dei Teatini di Monaco accanto a quello della moglie, ma suo cuore, come anche quello della consorte, \u00e8 conservato in una teca argentata presso la \"Gnadenkapelle\" di Alt\u00f6tting.\nDiscendenza.\nMassimiliano di Baviera e Maria di Prussia ebbero due figli:\nCarattere e comportamento.\nMassimiliano veniva descritto come un uomo dalle qualit\u00e0 personali ed intellettuali assolutamente amabili, ma come re non fu molto presente nelle questioni di stato in quanto fu sovente minato da malattie che lo costringevano a lunghi periodi all'estero per supportare delle cure.\nHans Christian Andersen fece visita al \"re Max\" (come soleva chiamarlo) nel suo castello di Starnberg, e lo descrisse come un uomo giovane ed amabile. Il re, che aveva letto gran parte dei suoi racconti, gli confid\u00f2 di essere stato fortemente impressionato da \"L'Improvvisatore\", \"La sirenetta\" e \"Strada per il Paradiso\"."}
{"id": "684253", "revid": "16758", "url": "https://it.wikipedia.org/wiki?curid=684253", "title": "Pietro Martellanza", "text": ""}
{"id": "684255", "revid": "1632387", "url": "https://it.wikipedia.org/wiki?curid=684255", "title": "The Fourth Legacy", "text": "The Fourth Legacy \u00e8 il quarto disco del gruppo power metal statunitense Kamelot, pubblicato nel settembre 1999."}
{"id": "684259", "revid": "287204", "url": "https://it.wikipedia.org/wiki?curid=684259", "title": "Cereeae", "text": "Le Cereeae sono una trib\u00f9 delle Cactoideae caratteristiche per il loro fusto colonnare e le grosse spine ricurve e pungenti.\nPresenta poche costolature e nella stagione estiva produce dei fiori di tonalit\u00e0 giallo-rossa dalla fragranza dolcissima.\nDistribuzione geografica.\nQuesta trib\u00f9 \u00e8 originaria del territorio orientale del Sud America, dalla parte che si affaccia all'Oceano Atlantico, ed \u00e8 concentrata soprattutto in Brasile, Uruguay e Argentina.\nTassonomia.\nComprende i seguenti generi:"}
{"id": "684261", "revid": "1543377", "url": "https://it.wikipedia.org/wiki?curid=684261", "title": "Stripped (Christina Aguilera)", "text": "Stripped \u00e8 il quarto album in studio della cantautrice pop statunitense Christina Aguilera, pubblicato il 29 ottobre 2002 dall'etichetta discografica RCA, secondo album di inediti. Il lavoro di Aguilera \u00e8 stato apprezzato dalla critica per la crescita personale della cantante evidenziata in alcune tracce. Dall'album sono stati estratti cinque singoli: il contestato e criticato \"Dirrty\"; la ballad \"Beautiful\", vincitrice del Grammy Award per la miglior interpretazione vocale femminile pop, e 52\u00b0 canzone pi\u00f9 bella di tutti i tempi; il brano rock/R&amp;B \"Fighter\"; l'inno femminista \"Can't Hold Us Down\", nominato ai grammy per la miglior collaborazione pop vocale; e il tre volte nominato agli MTV Video Music Awards 2004, \"The Voice Within\".\nDescrizione.\nComposizione e produzione.\nNel giugno del 2002 vennero confermate le varie collaborazioni di Aguilera con vari produttori e compositori come Scott Scorch, Glen Ballard e Linda Perry, venne confermata anche Alicia Keys che lavor\u00f2 con Aguilera sulla traccia \"Impossible\", canzone registrata agli Electric Studios di New York. Le registrazioni dell'album si svolsero, oltre che a New York, agli studi Conway di Los Angeles. Glen Ballard si disse impressionato dal ruolo che Aguilera assunse nella realizzazione dell'album e disse: \u00abPenso che sia una magnifica compositrice. Sappiamo gi\u00e0 che \u00e8 una cantante fantastica, ma credo che potremmo attribuirle anche questa qualit\u00e0. \u00c8 davvero un'incredibile compositrice.\u00bb Grande coinvolgimento in quest'album \u00e8 stato quello di Linda Perry che ha composto \"Beautiful\" proprio nel periodo della realizzazione di \"Stripped\", Aguilera la sent\u00ec suonare la canzone al pianoforte e si disse subito interessata al brano. \u00abNon avrei mai pensato in un milione di anni che lei potesse interessarsi a quella canzone. E quando lo fece, fu difficile per me lasciarla, perch\u00e9 era molto speciale per me. La condizione era: \"ho bisogno di sentire come la canti.\" E quando la sentii, dissi okay\u00bb, rivel\u00f2 Linda Perry.\nDurante la registrazione in studio dell'album, Aguilera ammise quanto fosse stato duro per lei far uscire quelle emozioni negative che la facevano star male, ma grazie all'aiuto di Perry riusc\u00ec a riversare quelle emozioni nelle sue canzoni. Un giorno in particolare, disse Aguilera a \"Rolling Stone\", si sentiva estremamente nervosa e irritata e non riusciva a sbloccarsi, fino a che Perry non le consigli\u00f2 semplicemente di urlare e gettare fuori le emozioni.\nDurante un'intervista rilasciata alla rivista \"Rolling Stone\", Linda Perry rivel\u00f2 il titolo di alcune tracce dell'album: \"Beautiful\", \"Cruise\" e \"Make Me Over\". Gli ultimi due furono poi modificati in \"Cruz\" e \"Make Over\". Parlando dell'album in generale rivel\u00f2 che \"Stripped\" \u00e8 estremamente diverso dal precedente \"Christina Aguilera\" non solo per i temi trattati, ma pi\u00f9 per il coinvolgimento di Aguilera nella creazione dell'album. Il suo coinvolgimento non \u00e8 solo a livello artistico ma anche personale, come rivel\u00f2 lei stessa a TeenMusic.com: \u00abIn questo disco c'\u00e8 molto del mio passato. (...) \u00e8 come un libro aperto; una raccolta di storie, \u00e8 come se stessi raccontando una storia dall'inizio alla fine (...) Ho molta aggressivit\u00e0 dentro di me che necessita di uscire. La faccio uscire attraverso la musica, perch\u00e9 a causa del mio passato ho bisogno di un modo per rilasciare la rabbia, la frustrazione e il dolore. Questo album \u00e8 stato una sorta di terapia.\u00bb\nNel settembre del 2002, un mese prima dell'uscita dell'album, la cantante rilasci\u00f2 un'intervista telefonica alla rivista \"Jane Magazine\" spiegando che l'album era stato concepito per essere crudo e reale, con l'intento di mostrare la sua vera personalit\u00e0 e far dimenticare la sua vecchia immagine da brava ragazza datole dall'album precedente.\nIl conflitto con la RCA.\nDurante la preparazione dell'album e la scelta del primo singolo, Aguilera ebbe delle divergenze con la sua etichetta discografica, la RCA Records. L'etichetta, rea di non voler mostrare, a detta della cantante, la sua vera persona, pi\u00f9 volte invit\u00f2 l'artista a non cambiare di molto il suo aspetto e le tematiche delle sue canzoni, cercando di mantenere intatta l'immagine da brava ragazza acquisita con l'album di debutto. Aguilera si scontr\u00f2 con la RCA per creare l'album che desiderava, spieg\u00f2 la motivazione della sua ostinazione, dopo l'uscita dell'album: \u00ab\"Stripped\" doveva essere un album sperimentale ed una rappresentazione di me stessa. Non mi importa se vendo una copia od un milione di copie. Doveva solo essere vero.\u00bb L'etichetta, infatti, consigli\u00f2 ad Aguilera di non discostarsi dal genere di \"Christina Aguilera\" per non rischiare un calo di vendite, come rivel\u00f2 un dipendente della RCA: \u00abChristina vuole un sound pi\u00f9 adulto. Ma la RCA pensa che se continuasse a fare pop adolescenziale, le vendite sarebbero assicurate. Non vogliono correre rischi.\u00bb Altri problemi nacquero quando Aguilera manifest\u00f2 il desiderio di pubblicare come primo singolo \"Dirrty\". Dopo numerosi battibecchi legati soprattutto all'immagine con la quale Aguilera voleva presentarsi nel nuovo video, Bob Jamieson, presidente della RCA, lasci\u00f2 strada libera all'artista: \u00abSi \u00e8 responsabilizzata nei confronti della sua musica, e si sta prendendo la responsabilit\u00e0 della sua carriera.(...) Il video di \"Dirrty\" non \u00e8 molto differente da quello che hanno fatto Madonna e Cher. I pi\u00f9 grandi artisti dei giorni nostri sono artisti che sotto molti aspetti sono controversi e spontanei.\u00bb\nStile musicale e temi.\n\"Stripped\" \u00e8 un album R&amp;B e pop che include elementi soul, gospel, blues, rock e hip hop. A livello di contenuti, Aguilera, lo ha etichettato come \"un album vero\". Le venti tracce che compongono l'album toccano i temi pi\u00f9 svariati.\nLa prima canzone dell'album, \"Can't Hold Us Down\", in duetto con Lil Kim e quarto singolo estratto da \"Stripped\", \u00e8 un inno femminista dai beat hip-hop. Il testo sembra quasi una battaglia tra sessi, in cui Aguilera chiede perch\u00e9 le donne debbano essere chiamate con nomignoli offensivi solo perch\u00e9 un uomo non sa tenere loro testa e si sente meglio nel far sentire inferiore una donna. Nella seconda e nella terza strofa, la cantante si riferisce a qualcuno di famoso che ha usato il suo nome per ottenere popolarit\u00e0: \"When a female fires back/Suddenly a big talker don't know how to act/So he does what any little boy will do/Making up a few false rumors or two - That for sure is not a man to me/Slanderin' names for popularity /It's sad you only get your fame through controversy/But now it's time for me to come and give you more to say\" (Quando una donna ribatte/Improvvisamente il gran parlatore non sa come comportarsi/Quindi fa ci\u00f2 che ogni ragazzino farebbe/Inventa qualche falsa storiella - Sicuramente per me non \u00e8 un uomo/Uno che diffama nomi per avere popolarit\u00e0/\u00c8 triste che l'unico modo che tu abbia per avere fama \u00e8 attraverso le controversie/Ma ora \u00e8 tempo che ti dia qualcosa in pi\u00f9 di cui parlare). I versi sembrano quasi una risposta al brano \"The Real Slim Shady\" di Eminem, in cui il rapper aveva accusato Aguilera di aver fatto sesso orale con Carson Daly e Fred Durst. La canzone oltre a suonare come una risposta al rapper di Detroit, suona come un'accusa verso la societ\u00e0 maschilista di oggi.\n\"Walk Away\", seconda traccia dell'album, \u00e8 un brano soul introspettivo, che affronta il dolore di un amore finito. Secondo Greg Kot del \"Chicago Tribune\" \u00abricorda la sofisticatezza di Etta James\u00bb. L'album prosegue con \"Fighter\", terzo singolo estratto, definito da Sal Cinquemani di Slant Magazine un ibrido di genere R&amp;B e rock. Il brano \u00e8 rivolto ad una persona del passato della cantante che tradendola l'ha fatta crescere e diventare una combattente, \u00e8 un brano rivolto a tutte le donne oppresse che hanno combattuto contro qualcosa. La successiva traccia, \"Infatuation\", \u00e8 una ballad pop latina, che, secondo Greg Kot del \"Chicago Tribune\", \u00abricicla i vecchi clich\u00e9 sui latin lover, richiamando debolmente brani come \"Livin' la vida loca\" di Ricky Martin e \"La isla bonita\" di Madonna\u00bb. Il brano, scritto in collaborazione con Ramon Santana, parla di come si sentiva quando era innamorata del suo ex fidanzato e ballerino Jorge Santos. Continua a parlare della storia con Santos nella decima traccia, \"Underappreciated\", anch'essa scritta a quattro mani con Santana, ma in questa canta del declino della relazione e di come la sua persona veniva data per scontata. Il brano funk \"Underappreciated\", in cui il tono della voce di Aguilera \u00e8 quello di un soprano, segue alla malinconica \"Loving Me 4 Me\", che secondo Ed Masley del \"Pittsburgh Post-Gazzette\" ricorda i brani di Minnie Riperton.\nL'undicesima traccia, il singolo \"Beautiful\", \u00e8 una ballata pop. Lorraine Smith di \"The F Word\" ha cos\u00ec commentato il testo: \u00ab\"Beautiful\" \u00e8 una bellissima ballad, il suo testo rende leggero il cuore di ogni donna che si sia mai sentita grassa, brutta o vecchia per colpa degli stereotipi dei media e di partner insensibili.\u00bb Secondo Dave Gottlieb della RCA, il brano ruota tutto intorno ad un passaggio: \"Sono bellissima non importa ci\u00f2 che dicono/ Le parole non possono buttarmi gi\u00f9.\" L'album segue con \"Make Over\", un brano garage rock, con influssi punk e ritmo hip-hop. Il testo del brano \u00e8 uno di quelli pi\u00f9 espliciti dell'intero album, nel coro Aguilera urla \u00absalva le tue cazzate per un altro giorno\u00bb ad un qualcuno che \u00e8 stato infedele e prosegue dicendo che la canzone \u00e8 per lui e per tutti gli anni in cui l'ha offesa. La successiva, \"Cruz\", \u00e8 una pura traccia R&amp;B in cui Aguilera fa sfoggio della sua estensione vocale.\n\"Soar\", quattordicesima traccia dell'album, \u00e8 un altro brano gospel.\nLa diciannovesima traccia, \"I'm OK\", \u00e8 rivolta a suo padre Fausto. In questa canzone Aguilera parla dell'atmosfera che c'era nella sua casa, prima del divorzio dei suoi genitori. La cantante ha rivelato che con questo brano non voleva denunciare gli abusi del padre, ma aiutare se stessa; la canzone ha fatto parte di un suo processo di guarigione. Inoltre, voleva far capire alle persone che si trovano in situazioni difficili che c'\u00e8 sempre un modo per uscirne. L'album termina con \"Keep on Singin' My Song\", un brano gospel che si apre con un attacco di basso e batteria.\nPromozione.\nIl 24 febbraio 2002 Aguilera si esib\u00ec nello show di chiusura delle Olimpiadi invernali in uno dei brani di \"Stripped\", \"Infatuation\". Nonostante il brano non sia mai stato pubblicato come singolo, nel mese di ottobre del 2002, grazie all'ascolto libero concesso dalla RCA di alcuni brani dell'album, uscito qualche giorno dopo, raggiunse 1.980.000 ascolti in sole 24 ore su AOL Music. Per la promozione dell'album apparve in numerose trasmissioni, tra cui il Today Show a cui partecip\u00f2 nel mese di novembre del 2002. In questa occasione Aguilera si esib\u00ec nei brani \"Beautiful\", \"Impossible\" e in una versione a cappella di \"Come on Over (All I Want Is You)\". Nel mese di ottobre il canale MTV organizz\u00f2 uno speciale dedicato ad Aguilera e all'album \"Stripped\", intitolato \"Stripped in NYC\".\nSingoli.\nSono stati inoltre pubblicati due singoli promozionali: \"Infatuation\" e \"Walk Away\". Quest'ultimo \u00e8 riuscito ad entrare in classifica in Danimarca alla posizione numero trentacinque.\nAccoglienza.\n\"Stripped\" ha ricevuto critiche miste. \"Entertainment Weekly\" ha dato una C all'album, sottolineando la differenza con l'album \"Christina Aguilera\" e di come \"Stripped\" sia maggiormente maturo a livello di testi ma anche di stile musicale, infatti, in questo album Aguilera affronta una vasta gamma di generi: \u00abvuole far vedere il vario assortimento dei suoi interessi - soul vamp, semi-metal, piano-bar, R&amp;B calmo o tempestoso, ritmi hip hop e rock esotico, il tutto doverosamente eseguito bene\u00bb. \"Rolling Stone\" lo ha definito un album adulto e ha lodato brani come \u00abla sofisticata \"Walk Away\" e il sensuale flamenco \"Infatuation\"\u00bb, ma allo stesso tempo ne ha criticati altri come \"Fighter\" definita \u00abuna sterile escursione nel rock\u00bb e \"Can't Hold Us Down\" \u00abche risulta priva di vita\u00bb. Betty Clarke di \"The Guardian\" ha criticato l'album nel complesso, \u00ab\"Stripped\" si percepisce come troppo lungo, troppo sentimentale e troppo vestito\u00bb. Ma allo stesso tempo ha elogiato alcune tracce come \"I'm OK\" (\u00abbrutalmente onesta\u00bb), \"Make Over\" (\u00ababbastanza disperata da accontentare tutti\u00bb), e la stessa Aguilera: \u00abQuando Aguilera sta male - e fa del sesso la sua forza motivante, e non la fiducia in s\u00e9 stessi - \u00e8 migliore\u00bb. Il giornale online \"NME\" ha dato un punteggio di 6/10 a \"Stripped\" paragonandolo a \"Rainbow\" di Mariah Carey per la prematura maturit\u00e0 di Aguilera espressa nell'album, ma comunque \u00abaffascinante in un modo macabro\u00bb. \"Billboard\" lo ha definito un album \u00abricco di profondit\u00e0 piacevolmente sorprendente\u00bb che presenta tratti di due contemporanee di Aguilera: la sensualit\u00e0 provocante di Britney Spears e passi dance-rock rompi schemi degni di \"Missundaztood\" di Pink. La rivista ha inoltre sottolineato il miglioramento di Aguilera nell'uso della voce. Dan Aquilante del \"New York Post\" ha recensito l'album soffermandosi su alcune canzoni e ha dichiarato che \"Stripped\" \u00e8 \u00abl'album che sosterr\u00e0 la carriera di Aguilera. Ha onest\u00e0, passione e le ha dato quel genere di credibilit\u00e0 che non hanno nemmeno le maggiori star teen-pop\u00bb. Ed Masley del \"Pittsburgh Post-Gazette\" ha dato all'album due stelle su cinque, ha recensito in maniera positiva alcune tracce come \"Beautiful\", \"Impossible\" e \"Walk Away\", ma l'album nell'insieme \u00abfunziona meglio quando Aguilera non tenta cos\u00ec fortemente di apparire sporca e oscena\u00bb. Josh Kun della rivista \"Spin\" ha definito \"Stripped\" \u00abartisticamente ovunque, \u00e8 un passo verso l'hip-hop, un passo verso il rock, \u00e8 ghetto, \u00e8 Disney\u00bb. Ha aggiunto: \u00ab\u00c8 una dichiarazione d'indipendenza. [...] In \"Stripped\" Aguilera dice chiaramente cosa vuole, essere libera con il suo corpo, la sua arte e il suo cuore\u00bb. Il \"New York Daily\" ha recensito positivamente l'album e il lavoro di Aguilera in esso, elogiando le sue competenze di natura tecnica e di come la cantante \u00abcerchi di essere presa sul serio pi\u00f9 che mai con la sua musica\u00bb. Rob O' Connor di \"Yahoo\" ha definito \"Stripped\" \u00abuna collezione di canzoni elaborate che utilizza i talenti di molti veterani del settore. [...] Nel complesso, l'album \u00e8 un po' pi\u00f9 rock, un po' pi\u00f9 sofisticato e include l'ingresso artistico della stessa artista. Una meraviglia in questi tempi moderni\u00bb. Sal Cinquemani di \"Slant Magazine\" ha dato 3 stelle su 5 all'album definendolo \u00abpi\u00f9 un evento che un album [...] con cos\u00ec tanta produzione ed eccitazione, potrebbe benissimo passare per un album di Janet Jackson. [...] Nonostante tutto il dramma (nei testi), per\u00f2, l'Aguilera mette in chiaro un punto: lei non \u00e8 Britney Spears - e potrebbe essere tutto ci\u00f2 che le serve per superare la temuta caduta dei principianti\u00bb. Eric R. Danton del \"Hartford Courant\" ha sottolineato \u00abl'impressionante crescita di Aguilera, sia come cantante che come compositrice\u00bb, recensendo positivamente l'album: \u00abIl suo talento traspare chiaramente in \"Stripped\" e anche se l'album \u00e8 in definitiva un po' incoerente, forse \u00e8 semplicemente il passo successivo verso la piena realizzazione del suo abbagliante potenziale artistico\u00bb. Infine, anche Greg Kot del \"Chicago Tribune\" ha notato un qualcosa che porterebbe a pensare che \"Stripped\" possa essere un lavoro di Janet Jackson, sotto il punto di vista delle tematiche: \u00ab\"Stripped\" appare come un incrocio tra la dichiarazione del risveglio della propria forza sessuale dell'album \"janet.\" del 1993 di Janet Jackson e un \"Missundaztood\" di Pink del 2001\u00bb. Ha evidenziato anche l'importanza e il peso della presenza di Linda Perry che ha dato \u00abun tocco reale\u00bb e \u00abha fornito il materiale di cui la voce di Aguilera aveva bisogno\u00bb. Aggiungendo: \u00abQuesta ragazza sa cantare. Alla base dell'estensione vocale dalle multi ottave c'\u00e8 un ringhio con l'anima striata di pesantezza, che smentisce la sua et\u00e0. Una voce piena contro i trilli ariosi di Mariah Carey e C\u00e9line Dion, lei viene fuori come una forte Aretha Franklin\u00bb. Oltre a questo, \u00abcosa ancor pi\u00f9 incoraggiante \u00e8 il fatto che Aguilera ha capito che crescere non significa solo togliersi i vestiti di dosso. Significa liberare le sue capacit\u00e0 da compositrice. [...] Alla fine l'affascinante \"Stripped\" risulta ben riuscito\u00bb.\nTour.\nNel febbraio del 2003 Christina Aguilera e Justin Timberlake hanno annunciato la partenza del loro primo tour insieme, programmata per il 4 giugno 2003. Il tour, chiamato \"Justified &amp; Stripped Tour\", si \u00e8 svolto in 45 tappe, ha toccato le maggiori citt\u00e0 statunitensi ed ha incassato oltre 45 milioni di dollari. Timberlake, ha rivelato ad MTV che l'idea di intraprendere un tour con Aguilera \u00e8 nata per un semplice fattore di \"innovazione\". Nella data d'apertura del tour, svoltasi a Phoenix, Aguilera ha detto, rivolgendosi al pubblico: \u00abGrazie per essere venuti. Non salgo su un palco come questo da molto tempo. [...] Si, sono cresciuta un po'. Ora ho 22 anni e sono felice del fatto che voi siate cresciuti con me.\u00bb Durante la sua parte di tour (i due cantanti si sono esibiti a turno) sullo stage era presente una X gigante a simboleggiare X-tina, il soprannome datole da uno dei produttori proprio durante la creazione di \"Stripped\", soprannome con cui ancora oggi viene chiamata. Nella scaletta, oltre alle tracce di \"Stripped\", \u00e8 stata presentata una nuova versione, pi\u00f9 metallica di \"Genie in a Bottle\". Si \u00e8 inoltre esibita in \"Lady Marmalade\", \"At Last\" di Etta James, e durante l'esibizione di \"Beautiful\" ha indossato una t-shirt contro il razzismo con scritto: Dio non vede colori. La scaletta si \u00e8 ripetuta per ogni tappa, comprese quelle del secondo leg, partito nel settembre del 2003, che non ha visto la presenza di Justin Timberlake, diventando il vero e proprio tour promozionale di Aguilera denominato \"Stripped World Tour\".\nProblemi legali.\n\"Make Over\" fu al centro di una controversia nel Regno Unito quando i critici commentarono la sua similitudine col singolo di debutto delle Sugababes, \"Overload\". Quando Stripped fu inizialmente pubblicato, la cantante e Linda Perry erano accreditate come autrici della canzone. Poco tempo dopo la ASCAP diede crediti addizionali agli autori di \"Overload\" - Keisha Buchanan, Mutya Buena, Siobh\u00e1n Donaghy, Jonathan Lipsey, Felix Howard, Cameron McVey, e Paul Simm. La confessione non \u00e8 mai stata ammessa pubblicamente, ma \"Make Over\" \u00e8 stata rimossa dalla lista tracce del seguente DVD di Aguilera, \"Stripped Live in the UK\".\nSuccesso commerciale.\nStati Uniti e Canada.\nNella settimana del 16 novembre 2002, \"Stripped\" ha debuttato alla seconda posizione della Billboard 200 registrando oltre 330.000 copie vendute. Perde due posizioni nella seconda settimana, avendo venduto solo 168.000 copie, lascia cos\u00ec la seconda posizione al compagno di tour Justin Timberlake e al suo \"Justified\", che riesce a vendere pi\u00f9 del doppio di \"Stripped\", 439.000 copie. Nella classifica del 30 novembre 2002 scende di altre tre posizioni, fermandosi alla numero 7, per via di un calo di vendite del 30% (118.000 copie). Le vendite calano ancora, e nella settimana seguente esce dalla top ten, ma riesce a rientrarci in quel del 4 gennaio 2003, arrivando ad occupare la decima posizione. Nella settimana seguente ha un incremento di vendite, vende 207.000 copie, che le permette di salire di due posizioni, accorciando cos\u00ec le distanze dal podio, che dista solo 55.000 copie. Nella settimana del 18 gennaio, decima settimana consecutiva di permanenza nella classifica, recupera altre cinque posizioni, arrivando cos\u00ec alla numero 5, ma dopo sette giorni, per via delle basse vendite, solo 56.000 copie, crolla di nuovo alla numero 10. Nella prima settimana di febbraio 2003 vende ancora meno, solo 54.000 copie, ma riesce comunque a salire di una posizione, ma non resiste a lungo nella top ten, uscendone la settimana successiva. Non \u00e8 pi\u00f9 riuscito ad entrare nella top ten, ma \u00e8 rimasto nella classifica per settantanove settimane, e si \u00e8 posizionato alla numero dieci della classifica \"Best of 2003\" degli album della Billboard.\nRegno Unito ed Irlanda.\nL'album ha debuttato solo alla posizione numero 19 della Official Albums Chart, penalizzato dalle controversie nate dopo la pubblicazione di \"Dirrty\". Nella settimana successiva del 16 novembre 2002, mentre debutta sul podio della \"Billboard 200\", nel Regno Unito perde dieci posizioni, posizionandosi alla numero 29.\nNella prima settimana di febbraio raggiunge la posizione numero 6, rimanendo in top ten per undici settimane consecutive. Arriva alla seconda posizione, suo massimo posizionamento, nella settimana del 15 marzo 2003, trainato dal successo di \"Beautiful\", pubblicato nel Regno Unito ad inizio marzo."}
{"id": "684264", "revid": "486946", "url": "https://it.wikipedia.org/wiki?curid=684264", "title": "Comporellen", "text": ""}
{"id": "684267", "revid": "20853833", "url": "https://it.wikipedia.org/wiki?curid=684267", "title": "Magnifico rettore", "text": ""}
{"id": "684268", "revid": "73537", "url": "https://it.wikipedia.org/wiki?curid=684268", "title": "Stato Kayin", "text": ""}
{"id": "684269", "revid": "474175", "url": "https://it.wikipedia.org/wiki?curid=684269", "title": "Cipolletti", "text": " \nCipolletti \u00e8 una citt\u00e0 dell'Argentina, appartenente alla provincia del R\u00edo Negro, nella Patagonia settentrionale. Ha una popolazione di 75.078 abitanti, dato la rende la seconda citt\u00e0 della provincia dopo San Carlos de Bariloche. La citt\u00e0 \u00e8 situata sulla sponda nord-orientale del fiume Neuqu\u00e9n, presso la confluenza con il R\u00edo Limay, dalla quale ha origine il R\u00edo Negro. Di fronte a Cipolletti, sulla riva opposta del fiume, sorge Neuqu\u00e9n, capitale della provincia omonima, alla quale Cipolletti \u00e8 collegata da un ponte stradale/ferroviario.\nStoria.\nCipolletti fu fondata come fortezza, chiamata \"Confluencia\" dal Generale Lorenzo Vintter, nel 1881. Il nome fu cambiato successivamente, e deriva dall'ingegnere romano Cesare Cipolletti, uno dei precursori nello studio del sistema d'irrigazione del R\u00edo Negro, cuore della zona di coltivazione di pere e mele dell'Alto Valle.\nInfrastrutture e trasporti.\nStrade.\nLa principale via d'accesso alla citt\u00e0 \u00e8 la strada nazionale 22, una delle principali vie di comunicazione della Patagonia argentina che qui s'interseca con la strada nazionale 151.\nFerrovie.\nCipolletti dispone di una propria stazione ferroviaria, capolinea del treno suburbano, noto come \"Tren del Valle\", che unisce la cittadina con Neuqu\u00e9n e Plottier"}
{"id": "684270", "revid": "188116", "url": "https://it.wikipedia.org/wiki?curid=684270", "title": "MINURSO", "text": "MINURSO \u00e8 la missione di pace delle Nazioni Unite nel Sahara Occidentale.\nIl nome \u00e8 un acronimo dal nome francese della missione: \"Mission des Nations Unies pour l'Organisation d'un R\u00e9f\u00e9rendum au Sahara Occidental\" - Missione delle Nazioni Unite per il referendum nel Sahara Occidentale.\nLa missione.\nLa missione MINURSO incominci\u00f2 nel 1991, come parte del programma di soluzione del conflitto, iniziatosi con il cessate il fuoco nel conflitto fra il Marocco e il Fronte Polisario (e l'organo di autogoverno politico Repubblica Democratica Araba dei Sahrawi), sul territorio contestato del Sahara Occidentale (gi\u00e0 Sahara spagnolo).\nIl punto di arrivo della missione \u00e8 proclamare i risultati del referendum di autoderminazione in cui i saharawi del Sahara Occidentale sceglieranno fra l'integrazione col Marocco e l'indipendenza.\nIl mandato della missione MINURSO.\nIl mandato ha obiettivi chiari ed elencati e si svolge quasi totalmente con osservatori:\nL'evolversi della missione.\nLa prima data fissata per il referendum fu per l'anno successivo alla fine delle ostilit\u00e0, il 1992. Il referendum fu rinviato pi\u00f9 volte con accuse reciproche di colpa fra gli avversari. Nel 1997, l'Accordo di Houston fece ripartire da zero il percorso ma fall\u00ec la soluzione definitiva. Nel 2000 e 2003 fu lanciato il Piano Baker I e II. Il primo fu rifiutato sia dal Marocco sia dal Polisario, il secondo, che manteneva anch'esso al centro il referendum, e ipotizzava un percorso pi\u00f9 complesso, fu accettato dal Polisario e dal Consiglio di Sicurezza delle Nazioni Unite ma rifiutato dal Marocco. Attualmente il percorso \u00e8 interrotto e non prevede date di indizione del referendum.\nMINURSO mantiene in ordine la lista elettorale, arrivando a una versione definitiva nel 1999, che contiene i residenti Saharawi presenti sul territorio all'ultimo censimento spagnolo e ai discendenti, il Marocco contesta da una parte il corpo elettorale chiedendo di modificarlo nei residenti attuali compresi i marocchini, e anche con 75.000 ricorsi.\nDall'altra procede con una annessione \"de facto\" del territorio, anche con modifiche della struttura delle province. Una \u00e8 a cavallo fra il Sahara Occidentale e il Marocco meridionale.\nDurante una visita a El Aayun il re del Marocco Mohammed VI di fine marzo 2006 ha dichiarato che il suo paese non rinuncer\u00e0 mai alla sovranit\u00e0 delle \"province del sud\", al massimo conceder\u00e0 una larga autonomia, ha esercitato il suo diritto di grazia (perdono) e il Polisario ha denunciato la visita come violazione dell'accordo di tregua ipotizzando un possibile ritorno alle armi. Tutto questo mentre analisti ipotizzano una \"tentazione\" da parte delle Nazioni Unite di abbandonare la missione MINURSO per l'irrisolvibilit\u00e0 del conflitto.\nOltre a quanto previsto dal mandato la missione gestisce anche obiettivi minimi, uno di questo \u00e8 quello di offrire la possibilit\u00e0 di contatto fra amici e parenti separati da oltre trenta anni fra chi ha scelto l'esilio a Tindouf e chi \u00e8 rimasto nel Sahara Occidentale. Una comunicazione ufficiale dell'ACNUR del 3 novembre 2006 ha fornito i dati del servizio partito nel marzo 2004. Oltre alle telefonate dirette, 56.000 rifugiati a Tindouf hanno avuto contatti col Sahara Occidentale, altre 2.632 persone hanno visitato i parenti con voli diretti gestiti da MINURSO. Una parte fra i residenti del Sahara Occidentale che hanno visitato i campi per profughi di Tindouf e gli altri che reciprocamente sono tornati temporaneamente dai parenti nel Sahara occidentale.\nI prolungamenti della missione.\nLa missione \u00e8 stata prolungata pi\u00f9 volte dal Consiglio di Sicurezza delle Nazioni Unite.\nUna seconda mozione relativa agli abusi sui Diritti Umani marocchini nel Sahara occidentale \u00e8 stata votata 14 a 1 con il voto contrario e pertanto il veto da parte della Francia. Una stima dei costi delle Nazioni Unite a fine 2006 per la missione MINURSO \u00e8 intorno a un miliardo e mezzo di dollari.\nLe basi della missione MINURSO nel Sahara Occidentale.\nLe basi sono divise in due gruppi, un gruppo nel territorio controllato dal Marocco nella parte interna del Muro Marocchino e il secondo nella parte controllatata dal Polisario. Nella parte sotto controllo marocchino i campi sono a Mahbas, Smara, Umm Dreiga, Auserd, e Dakhla. Nella parte orientale i campi base sono a Bir Lehlu, Tifariti, Mehaires, Mijek e Aguanit. La sede della missione \u00e8 a El Ayun e un ufficio di collegamento con il Fronte Polisario e la RASD \u00e8 a Tindouf in Algeria presso i Campi per rifugiati Saharawi.\nLa composizione della missione.\nAl 31 ottobre 2007 la missione aveva 242 persone in uniforme (osservatori, poliziotti e militari) di 27 nazioni di cui 5 italiani, 95 civili internazionali e 145 civili locali. La composizione della missione non ha mai avuto significative variazioni nelle forze militari impiegate.\nAl 30 dicembre 2013, la missione comprendeva 226 unit\u00e0 di cui:\nIl personale militare proviene da Argentina, Austria, Bangladesh, Brasile, Cina, Croazia, Egitto, El Salvador, Francia, Germania, Ghana, Guinea, Honduras, Ungheria, Irlanda, Italia, Malawi, Malaysia, Mongolia, Nepal, Nigeria, Pakistan, Paraguay, Per\u00f9, Polonia, Repubblica di Corea, Federazione Russa, Sri Lanka, Togo, Uruguay e Yemen.\nIl personale di polizia proviene da Ciad, Egitto, Giordania e Yemen.\nIl Capo della missione e rappresentante speciale del segretario generale \u00e8 la canadese Kim Bolduc, mentre il comandante delle forze armate \u00e8 il Maggiore Generale pakistano Muhammad Tayyab Azam.\nLa missione al febbraio 2014 ha avuto 15 vittime, cinque del personale militare, una del corpo di polizia, un osservatore, tre civili stranieri e cinque civili locali."}
{"id": "684276", "revid": "44403", "url": "https://it.wikipedia.org/wiki?curid=684276", "title": "MIBtel", "text": ""}
{"id": "684277", "revid": "287204", "url": "https://it.wikipedia.org/wiki?curid=684277", "title": "Syracuse", "text": "Syracuse \u00e8 l'esonimo in inglese e in francese della citt\u00e0 di Siracusa, in Italia."}
{"id": "684278", "revid": "1305772", "url": "https://it.wikipedia.org/wiki?curid=684278", "title": "El Bols\u00f3n", "text": "El Bols\u00f3n pu\u00f2 riferirsi a due localit\u00e0 dell'Argentina:"}
{"id": "684280", "revid": "6923", "url": "https://it.wikipedia.org/wiki?curid=684280", "title": "Divisione di Sagaing", "text": ""}
{"id": "684282", "revid": "116484657", "url": "https://it.wikipedia.org/wiki?curid=684282", "title": "Alberto Papuzzi", "text": "Biografia.\nAlberto Papuzzi ha cominciato l'attivit\u00e0 di giornalista a Venezia a \"Il Gazzettino\" nel 1961, ed \u00e8 diventato professionista nel 1965. Nel 1975 \u00e8 stato redattore della \"Gazzetta del Popolo\" di Torino. Ha lavorato poi a \"La Stampa\" e per un breve periodo a \"l'Unit\u00e0\". Alla fine degli anni 1970 smise la sua attivit\u00e0 giornalistica per dedicarsi al lavoro nella casa editrice Einaudi.\n\u00c8 poi tornato a \"La Stampa\", per la quale lavora tuttora, ed \u00e8 stato direttore de \"L'indice dei libri del mese\" e ha insegnato alla Scuola Holden, e alla scuola di giornalismo RAI di Perugia. Ha al suo attivo diversi libri, in particolare sulla tecnica giornalistica ed \u00e8 attualmente direttore responsabile dei concerti dell'Unione musicale."}
{"id": "684283", "revid": "339392", "url": "https://it.wikipedia.org/wiki?curid=684283", "title": "Scuola salernitana", "text": ""}
{"id": "684284", "revid": "767487", "url": "https://it.wikipedia.org/wiki?curid=684284", "title": "The Bourne Identity", "text": "The Bourne Identity \u00e8 un film del 2002 diretto da Doug Liman.\nLiberamente tratto dal romanzo \"Un nome senza volto\" di Robert Ludlum del 1980, racconta la storia di un uomo misterioso (Matt Damon), che non ricorda nulla del proprio passato, ma che \u00e8 oggetto di una caccia inesorabile per eliminarlo; nel cast anche Franka Potente, Chris Cooper, Clive Owen, Brian Cox, Adewale Akinnuoye-Agbaje e Julia Stiles.\nPrimo della serie di \"Bourne\", il film ha avuto tre seguiti: \"The Bourne Supremacy\" (2004), \"The Bourne Ultimatum - Il ritorno dello sciacallo\" (2007) e \"Jason Bourne\" (2016), e uno \"spin-off\", \"The Bourne Legacy\" (2012), diretto da Tony Gilroy, con protagonista Jeremy Renner.\nTrama.\nAl largo del mar Mediterraneo, un peschereccio italiano recupera un giovane uomo in stato d'incoscienza. Giancarlo, pescatore, nel soccorrerlo gli rinviene addosso alcuni proiettili nella schiena, nonch\u00e9 un impianto sottocutaneo che nasconde un piccolo proiettore laser riportante un numero di conto bancario: \u00e8 l'unico indizio sull'identit\u00e0 dello sconosciuto, per il resto privo di memoria.\nUna volta sbarcato sulla terra ferma in Liguria, l'uomo inizia la ricerca della propria identit\u00e0 dirigendosi a Zurigo. Qui, uno scontro con due agenti che volevano arrestarlo per vagabondaggio, e di cui con sorpresa ha facilmente la meglio, fa capire al giovane di possedere delle grandi abilit\u00e0 di combattimento. Frattanto, il conto bancario che nascondeva sottopelle lo porta a una cassetta di sicurezza a lui intestata dove trova un'ingente somma di denaro, alcuni passaporti di varie nazionalit\u00e0, tutti recanti la propria foto e intestati a nomi diversi, oltre a una pistola semiautomatica; una patente francese \u00e8 intestata a Jason Bourne, e reca l'indirizzo di Parigi. Nel frattempo, ricercato dalla polizia svizzera per l'incidente con i due agenti, Bourne si rifugia nell'ambasciata statunitense: all'apparenza in trappola, riesce ad avere la meglio e a fuggire, palesando delle innate capacit\u00e0 tattiche e di spionaggio.\nSulla strada incontra una giovane e sbandata ragazza tedesca che aveva poc'anzi visto all'interno dell'ambasciata, Marie, la quale in cambio di denaro lo aiuta a raggiungere in auto la residenza parigina, dove s'imbatte nel primo di una serie di sicari incaricati di ucciderlo: Alexander Conklin, il direttore di una segreta squadra di assassini della CIA chiamata \"Treadstone\" \u2014, della quale Bourne ha fatto parte \u2014 considera Bourne \"bruciato\" e, temendo che possa compromettere le attivit\u00e0 della sua squadra segreta, \u00e8 deciso a impedire la cosa eliminandolo. Conklin fa cos\u00ec convergere nella capitale francese tutti gli agenti europei a sua disposizione, mettendosi d'accordo con la giovane Nicky, agente che gestisce la sede parigina di \"Treadstone\".\nIl primo sicario, \"Castel\", proviene da Roma e si getta nell'appartamento parigino di Bourne. Dopo una dura lotta, Castel, capendo di aver perso, per non rivelare informazioni si suicida buttandosi dal balcone. Bourne e Marie sono costretti a lasciare l'appartamento non pi\u00f9 sicuro, tanto pi\u00f9 che i servizi statunitensi hanno diramato le foto dei due fuggitivi e la targa dell'auto alla polizia francese: ne nasce un caotico inseguimento, finch\u00e9 Bourne e Marie riescono a seminare gli agenti e a nascondersi, rifugiandosi poi in un albergo di periferia.\nSempre a Parigi, intanto, Conklin decide di portare a termine l'assassinio di Nykwana Wombosi, un ex dittatore africano in esilio in Francia, il quale minaccia di rivelare le connessioni della CIA negli affari interni del suo Paese, e che in cambio del proprio silenzio chiede di essere aiutato a ritornare al potere. Conklin incarica della cosa un sicario proveniente da Barcellona, il \"Professore\", che elimina Wombosi senza farsi tanti scrupoli.\nIntanto Jason Bourne trova un legame tra s\u00e9 e Wombosi; decide di andare a parlare con l'uomo, ma trova solamente la scena dell'omicidio. Su un giornale legge poi la notizia della morte di Wombosi e scopre che, due settimane prima, questi aveva dichiarato che un tale John Michael Kane (ovvero una delle identit\u00e0 segrete di Bourne) aveva tentato di ucciderlo a bordo del suo panfilo, ma la cosa era fallita grazie alla sua guardia del corpo, la quale aveva sparato al killer prima che quest'ultimo si gettasse in mare: Bourne capisce che quel killer era lui, venendo cos\u00ec a conoscenza della propria identit\u00e0 di sicario del gruppo \"Treadstone\".\nDeciso a fuggire dal suo passato di assassino e a rifarsi una vita con Marie \u2014 per la quale nel frattempo ha iniziato a maturare dei sentimenti, ricambiato \u2014, insieme a lei ripara nella casa di campagna di Eamon, un vecchio amico della ragazza; l'abitazione dovrebbe essere disabitata, invece a causa delle feste natalizie arriva l'uomo con i suoi figli. Sembra tutto sicuro, ma al mattino l'inusuale assenza del cane fa capire a Jason che in giro c'\u00e8 un sicario, il Professore. Fa mettere in salvo Marie, Eamon e i bambini nello scantinato, poi trova una doppietta da caccia e parte alla ricerca dell'uomo. Bourne \u00e8 furbo e abile, disorienta il rivale e lo attrae in aperta campagna: quest'ultimo, ormai braccato, abbandona le sue armi, ma nello scontro Bourne lo elimina. Ritornato a casa, trova Eamon che sta fuggendo in fretta da casa; Jason consiglia a Marie di andare con lui, le d\u00e0 la maggior parte del suo denaro e le dice di nascondersi nel modo pi\u00f9 anonimo.\nBourne, deciso a chiudere i conti con il suo passato, recupera l'attrezzatura del Professore e telefona a Conklin per parlare, dandogli appuntamento da solo a Parigi, sul Pont Neuf. Conklin va invece con tutta la sua squadra di agenti; Bourne se ne accorge, non si presenta ma dispone un congegno che traccia il percorso del camioncino sul quale viaggia l'uomo. In questo modo arriva alla sede parigina di \"Treadstone\", e l\u00ec oltre a Nicky trova proprio Conklin, il quale gli chiarisce le idee su chi e cosa faceva Bourne in passato. Jason ritorna con la memoria al momento in cui stava per uccidere Wombosi: quando lo scopr\u00ec insieme alla sua famiglia, ebbe piet\u00e0 e non gli spar\u00f2. Cos\u00ec la missione venne considerata un fallimento, scatenando l'ira del suo direttore.\nJason risparmia Conklin e Nicky, e riesce a uscire indenne dal palazzo, eliminando gli agenti che lo stavano braccando. Conseguentemente, i piani alti della CIA considerano tutti gli eventi accaduti come il sintomo che Conklin ha perso la testa, facendolo quindi assassinare e chiudendo per sempre l'operazione \"Treadstone\". Bourne, ormai libero, arriva in Grecia, dove si era nascosta Marie, per ricominciare una nuova vita assieme a lei.\nProduzione.\nSviluppo.\nIl romanzo \"Un nome senza volto\" era gi\u00e0 stato precedentemente adattato in una miniserie televisiva del 1988 intitolata \"Identit\u00e0 bruciata\", diretta da Roger Young e con Richard Chamberlain nei panni del protagonista.\nNella seconda met\u00e0 degli anni 1990, mentre la produzione di \"Swingers\" stava per terminare, il regista Doug Liman decise di realizzare una nuova trasposizione, stavolta cinematografica, del testo di Robert Ludlum, di cui era \"fan\". Dopo pi\u00f9 di due anni di tira-e-molla con la Warner Bros. per i diritti del romanzo, e un anno di scrittura della sceneggiatura da parte di Tony Gilroy, il film entr\u00f2 in produzione quando la Universal Pictures acquis\u00ec i diritti dei romanzi di Ludlum sperando di farne un \"media franchise\" \u2014 quale effettivamente diventer\u00e0. William Blake Herron venne assunto per riscrivere la sceneggiatura di Gilroy nel 1999.\nPer descrivere i meccanismi interni alla fittizia \"Treadstone\", Liman si \u00e8 ispirato al lavoro di suo padre presso la National Security Agency sotto la presidenza di Ronald Reagan, in particolare al coinvolgimento di Reagan nell\"Irangate\"; molti aspetti del personaggio di Alexander Conklin sono basati sulle memorie del padre di Liman riguardanti Oliver North.\nCast.\nLiman provin\u00f2 un gran numero di attori per il ruolo di Bourne, tra cui Brad Pitt, il quale abbandon\u00f2 per partecipare a \"Spy Game\", Russell Crowe e Sylvester Stallone, prima di scegliere Matt Damon. Damon, che non aveva mai interpretato un ruolo d'azione, insistette per eseguire da s\u00e9 la maggior parte degli \"stunt\": esercitatosi per tre mesi con il coreografo Nick Powell nell'uso di armi, nel pugilato e nell'escrima, ha finito per eseguire in prima persona una notevole quantit\u00e0 di scene d'azione, tra cui tutti i combattimenti a mani nude del personaggio e l'arrampicarsi sulla facciata della \"safe house\".\nRiprese.\nLe riprese si sono svolte a Parigi, Praga, Imperia, Roma, Mykonos, e Zurigo.\nAlcune discrepanze tra il regista e lo \"studio\" rallentarono le riprese del film: la Universal Pictures era insoddisfatta dal ritmo \"pacato\" del film e delle sue scene d'azione su piccola scala, mentre Liman mal sopportava le intrusioni della \"major\". A causa di un ritardo nella produzione, l'uscita del film venne posticipata dal settembre 2001 al giugno 2002 con un conseguente innalzamento del budget di 8 milioni di dollari dai 60 milioni iniziali; Gilroy riscrisse pi\u00f9 volte la sceneggiatura durante il corso delle riprese. Inoltre, Universal propose di sostituire Parigi con Montr\u00e9al o Praga in modo da contenere i costi. Per via delle poco entusiaste reazioni del pubblico durante alcuni \"screening test\", circa il finale ambientato nella citt\u00e0 francese, la produzione ordin\u00f2 infine di ritornare a Parigi per girare un nuovo finale maggiormente orientato all'azione.\nLe scene dell'inseguimento tra Bourne e la polizia parigina sono state dirette per la maggior parte dal regista della seconda unit\u00e0 Alexander Witt; l'unica sequenza diretta da Liman \u00e8 stata uno scambio di battute tra Jason e Marie in auto. Le varie parti dell'inseguimento sono state girate in luoghi attorno a Parigi, e il tutto \u00e8 stato poi reso coerente in fase di montaggio.\nPromozione.\nL'edizione originale statunitense del film ha adottato una locandina con raffigurato il solo Matt Damon, e con l'utilizzo della tagline \u00ab\"He was the perfect weapon. Until he became the target\"\u00bb. Questa locandina \u00e8 stata utilizzata pressoch\u00e9 in tutto il mondo, anche in Italia, dove per\u00f2 \u00e8 stata eliminata del tutto la presenza della tagline, sostituita da alcune brevi recensioni giornalistiche.\nAccoglienza.\nCritica.\nIl film e il romanzo costituiscono un racconto originale perch\u00e9 il protagonista, Jason Bourne, \u00e8 un sicario che prova piet\u00e0 per le sue vittime e quindi decide di non ammazzarle pi\u00f9 e di smettere di fare questo lavoro.\nL'unit\u00e0 di tempo nello svolgersi dell'unit\u00e0 d'azione, che avviene nel giro di due settimane, non \u00e8 rispettata, per di pi\u00f9 il protagonista non ha memoria del suo passato, perci\u00f2 tutta la caccia che viene data a Bourne \u00e8 inframezzata da brevi ricordi che, oltre a riportarci a un tempo passato, sono chiarificatori degli accadimenti contemporanei; ne consegue che \u00e8 difficile seguire le varie fasi dell'azione e mettere all'istante i flashback al tempo giusto. La trama temporale del film si svolge in due direzioni: in avanti la caccia senza apparente motivo e indietro i ricordi del passato che chiarificano il motivo di una caccia all'uomo cos\u00ec spietata.\nAltri particolari notevoli sono i comportamenti dei vari sicari. Sembra che l'Operazione Treadstone abbia prodotto dei robot, pi\u00f9 che dei sicari: per esempio Castel non ha nessun motivo di suicidarsi. Poi, c'\u00e8 la riflessione del \"Professore\" in punto di morte, dice \"guarda quello che ti obbligano a dare\", come un impiegato sfruttato della multinazionale dello spionaggio. Alexander Conklin, il capo dei sicari, viene fatto assassinare dal proprio direttore, Ward Abbott, solo perch\u00e9 non \u00e8 riuscito a far ammazzare Bourne nel giro di 24 ore, un gelo psicologico e mancanza di logica dei sicari. L'Agenzia di spionaggio, pi\u00f9 che alla raccolta di informazioni, sembra un'anonima assassini; figura essere un servizio con molti direttori deviati dal loro compito istituzionale, che in realt\u00e0 \u00e8 poco verosimile.\nLa sequenza della fuga di Jason e Marie per le strade di Parigi a bordo della Mini Cooper rossa, inseguiti dalla polizia francese, \u00e8 giudicato come uno degli inseguimenti automobilistici pi\u00f9 belli della storia del cinema.\nIl film trascende la finzione e diventa metafora kafkiana di un mondo guidato da forze superiori, da grandi burattinai che muovono i fili della nostra esistenza, spesso senza che noi ne siamo minimamente al corrente.\nSu Rotten Tomatoes ha una percentuale di gradimento dell'83% basato su 186 recensioni con un voto medio di 7/10.\nIncassi.\nCon un \"budget\" di circa di dollari, ne ha incassati in tutto il mondo ."}
{"id": "684286", "revid": "287204", "url": "https://it.wikipedia.org/wiki?curid=684286", "title": "Russula aeruginea", "text": "\"Russula aeruginea\" Fr., Monographia Hymenomycetum Sueciae (Upsaliae) 2: 198 (1863).\nLa Russula aeruginea \u00e8 una specie di montagna, che cresce su suolo acido, sotto alberi di abete rosso (Picea abies) o di betulla.\nDescrizione della specie.\nCappello.\n5-15 cm di diametro, prima convesso, poi spianato-depresso, sodo in giovent\u00f9, fragile a maturit\u00e0, verde, carnoso.\nLamelle.\nMolto fitte, quasi decorrenti o sinuate, colore avorio, con macchie d'ocra negli esemplari maturi, fragili, con poche lamellule.\nGambo.\n4-7 x 1-2 cm, cilindrico, robusto, pieno, sodo, ma presto spugnoso, biancastro, in qualche esemplare macchiato d'ocra a partire dalla base.\nCarne.\nBiancastra con tendenza ad ingrigire.\nSpore.\n7-10 x 5-7 \u00b5m, ellissoidali, bianco crema in massa, finemente verrucose.\nHabitat.\nSpecie piuttosto diffusa e comune nei boschi di conifere e anche di latifoglie, dove si sviluppa di preferenza sotto le betulle. Dalla pianura alla montagna. Cresce in estate-autunno.\nCommestibilit\u00e0.\nBuona, previa cottura; leggermente tossico da crudo.\nEtimologia.\nDal latino \"aerugineus\" = dal colore verderame."}
{"id": "684296", "revid": "56818", "url": "https://it.wikipedia.org/wiki?curid=684296", "title": "Ol molo", "text": ""}
{"id": "684297", "revid": "767487", "url": "https://it.wikipedia.org/wiki?curid=684297", "title": "The Bourne Supremacy", "text": "The Bourne Supremacy \u00e8 un film del 2004 diretto da Paul Greengrass, ispirato al romanzo \"Doppio inganno\" di Robert Ludlum, nonch\u00e9 sequel del film \"The Bourne Identity\" del 2002.\n\"The Bourne Supremacy\" prosegue il racconto della storia dell'ex agente segreto Jason Bourne (Matt Damon) e del suo tentativo di far luce sul proprio oscuro passato. Nel cast anche Brian Cox, Julia Stiles, Karl Urban, Gabriel Mann e Joan Allen.\nCon un incasso di 288 milioni di dollari contro un budget di 75, e recensioni generalmente positive, il film ha avuto due seguiti, \"The Bourne Ultimatum - Il ritorno dello sciacallo\" (2007) e \"Jason Bourne\" (2016), e uno spin-off, \"The Bourne Legacy\" (2012).\nTrama.\nDa circa due anni, Jason Bourne trascorre una vita tranquilla a Goa, in India, insieme a Marie, che lo aiuta a ricostruire il suo passato. Nei suoi continui incubi, infatti, Jason rivive il proprio passato di sicario per la CIA agli ordini di Conklin.\nA Berlino, Pamela Landy, vicedirettore della CIA, e la sua squadra stanno segretamente portando a termine l'acquisto dei \"file Neski\", contenenti informazioni vitali su un furto da 20 milioni di dollari ai danni dell'Agenzia nonch\u00e9 l'identit\u00e0 di una talpa all'interno della CIA. Tuttavia, Kirill, un agente dei servizi segreti russi, fa saltare la corrente dell'albergo, uccide i due agenti, lascia sul posto le impronte di Bourne per incastrarlo, ruba i file Neski e porta via i 3 milioni di dollari dell'acquisto, che consegner\u00e0 al magnate Yuri Gretkov. Per completare il lavoro, Kirill raggiunge Bourne a Goa per eliminarlo: insospettitosi, Bourne scappa in auto insieme a Marie, che viene uccisa da un proiettile esploso da Kirill. L'auto fuori controllo precipita da un ponte finendo in un fiume e Kirill si convince di aver eliminato Bourne, il quale, pensando che dietro l'uccisione della fidanzata ci sia ancora il suo superiore Conklin, \u00e8 deciso a vendicarsi.\nA Berlino segue un'indagine condotta da Pamela Landy, in cerca del responsabile del fallimento dell'acquisto dei file Neski. Landy scopre le impronte di Jason Bourne su un detonatore inesploso e decide di investigare sulla sua identit\u00e0, venendo cos\u00ec a sapere dell'Operazione Treadstone, nella quale Bourne era coinvolto.\nLandy interroga Ward Abbott, vicedirettore dell'Operazione Treadstone, e gli spiega che i file Neski contengono il nome dell'agente che ha rubato i 20 milioni di dollari. Sette anni prima, infatti, il politico russo Vladimir Neski aveva contattato l'Agenzia dicendo di essere a un passo dallo scoprire l'identit\u00e0 del ladro, ma era stato ucciso poco tempo dopo in un hotel di Berlino da sua moglie, suicidatasi dopo l'omicidio. Il caso era rimasto archiviato finch\u00e9 una nuova fonte di informazioni non aveva contattato l'Agenzia comunicando di essere in possesso dei documenti e di essere disposta a venderli. Dopo il ritrovamento delle impronte di Bourne nell'hotel di Berlino dove aveva avuto luogo l'operazione fallita, Landy si convince che il responsabile del fallimento dell'operazione sia proprio l'ex agente CIA e che quest'ultimo fosse in combutta con il suo supervisore Alexander Conklin. Abbott e Landy, perci\u00f2, partono per Berlino, decisi a catturare Bourne.\nBourne, nel frattempo, sbarca a Napoli e si lascia identificare dalle forze dell'ordine, che lo arrestano e lo portano da un funzionario dell'ambasciata statunitense per essere interrogato. Bourne tramortisce il funzionario, copia la sua SIM card e intercetta una telefonata di Pamela Landy, venendo a sapere di essere ricercato per l'omicidio di Berlino. Bourne si reca a Monaco, a casa di Jarda, ultimo agente Treadstone e assassino di Conklin per ordine di Abbott, e viene a sapere che l'Operazione \u00e8 stata chiusa dopo la morte di Conklin. Jarda tenta di immobilizzare Bourne prima dell'arrivo di una squadra CIA, ma Bourne lo uccide, fa esplodere la sua casa e fugge verso Berlino sulle tracce di Landy e Abbott, che stanno interrogando l'ex agente di supporto Nicky Parsons.\nA Berlino, intanto, Danny Zorn (assistente di Ward Abbott ed ex collaboratore di Conklin) esamina la scena del furto dei file Neski e si accorge che il detonatore su cui Bourne ha lasciato le sue impronte \u00e8 posizionato su una parte di centralina che non era necessario distruggere per togliere corrente all'albergo. Gli agenti Treadstone sono addestrati per non commettere alcun tipo di errore, cos\u00ec Zorn si insospettisce e ne parla con Abbott, che lo uccide affinch\u00e9 non parli con altri.\nBourne chiama Landy e viene a sapere perch\u00e9 la CIA \u00e8 sulle sue tracce. In seguito, Bourne rapisce Nicky, che gli dice che il vero capo di Treadstone era Abbott e non Conklin. In un flashback, Bourne si ricorda della sua prima missione da agente Treadstone e si rende conto di essere l'assassino di Neski: Bourne ricorda di averlo ucciso, uccidendo anche la moglie e di aver inscenato un omicidio-suicidio mettendo l'arma del delitto in mano alla moglie di Neski.\nIntanto, Pamela Landy comincia a nutrire sospetti su Abbott, che evade le sue domande. Bourne si rivolge all'unica persona ancora in possesso di informazioni su Treadstone, cio\u00e8, come rivelatogli da Nicky, lo stesso Abbott. L'ex direttore confessa di essere la talpa nella CIA e rivela che Kirill \u00e8 un agente dell'FSB, assunto da Abbott tramite Gretkov per eliminare Bourne e insabbiare il problema. Bourne registra la confessione e la fa avere a Landy. Abbot, con le spalle al muro, si suicida di fronte a Landy.\nBourne va a Mosca per rintracciare Irena Neski, figlia di Vladimir, per rivelarle la verit\u00e0 sulla morte dei suoi genitori, ma viene intercettato da Kirill. Ne risulta un inseguimento, che si conclude quando Bourne costringe l'auto di Kirill a schiantarsi su uno spartitraffico di cemento. Bourne torna sui suoi passi e visita Irena, rivelandole la verit\u00e0.\nGrazie alla registrazione ottenuta da Bourne, Landy arresta Gretkov. Tempo dopo, Landy \u00e8 a New York nel suo ufficio e viene contattata da Bourne: Landy lo ringrazia per le sue informazioni e gli rivela il suo vero nome, David Webb, la sua data di nascita, il 15 aprile 1971, e la sua citt\u00e0 natale, Nixa (Missouri). Bourne si congeda dicendole: \"Si riposi, Pam, ha l'aria stanca.\", rivelando quindi che riesce a vederla, poi riattacca e sparisce tra la gente per le strade di New York.\nPromozione.\nPer il film sono state realizzate due locandine differenti, ma come per il precedente \"The Bourne Identity\", in entrambe \u00e8 protagonista Matt Damon. Nella prima, dai toni caldi, \u00e8 raffigurato un primo piano di Jason Bourne mentre imbraccia un fucile, ed \u00e8 presente la tagline \u00ab\"They should have left him alone\"\u00bb. Nella seconda, dai toni freddi, \u00e8 invece presente Bourne a figura intera mentre cammina tenendo in mano una pistola, con la \"tagline\" \u00ab\"They stole his identity. Now he wants it back\"\u00bb. In precedenza era stato distribuito un teaser poster raffigurante solamente un primissimo piano sfocato di Bourne, con la gi\u00e0 citata \"tagline\" \u00ab\"They should have left him alone\"\u00bb. Per l'italia \u00e8 stata utilizzata la seconda locandina, con la \"tagline\" in lingua italiana \u00abGli avevano rubato la sua identit\u00e0. Ora ha deciso di riprendersela\u00bb.\nAccoglienza.\nCritica.\nIl film \u00e8 stato accolto positivamente dalla critica. Su Rotten Tomatoes ha una percentuale di gradimento dell'81% basato su 192 recensioni con un voto medio di 7,2/10.\nIncassi.\nil film ha incassato in tutto , a fronte di un budget di ."}
{"id": "684299", "revid": "287204", "url": "https://it.wikipedia.org/wiki?curid=684299", "title": "El Bols\u00f3n (R\u00edo Negro)", "text": " \nEl Bols\u00f3n \u00e8 una cittadina dell'Argentina, con una popolazione di 15.537 abitanti, ad un'altitudine di 422 metri sul livello del mare. \u00c8 situata nell'estrema parte sud-occidentale della provincia di R\u00edo Negro, ai piedi dei monti Piltriquitron. A causa di una particolare conformazione delle valli attraverso le montagne del Cile verso l'Oceano Pacifico, El Bols\u00f3n gode di un insolito clima temperato, data la sua posizione meridionale. L'area \u00e8 nota per la produzione di marmellate, birra, formaggio e cioccolato, ed ha un fiorente artigianato locale.\nEl Bols\u00f3n \u00e8 una localit\u00e0 vicina al famoso Parco Nazionale Los Alerces, al confine con il Cile, ed \u00e8 il punto di partenza per numerosi sport d'avventura come la pesca con la mosca, trekking, rafting, alpinismo, e sci, e altre attivit\u00e0 all'aperto nei laghi e nei monti circostanti.\nIn citt\u00e0 vi sono diversi \"hospedajes\" (analoghi ai nostri bed &amp; breakfast), alcuni dei quali gestiti da discendenti di immigrati tedeschi."}
{"id": "684301", "revid": "2024225", "url": "https://it.wikipedia.org/wiki?curid=684301", "title": "Discografia di Christina Aguilera", "text": "Il suo album di debutto, \"Christina Aguilera\", pubblicato nel 1999, \u00e8 l'album di maggior successo della cantante con 14 milioni di copie vendute mondialmente entrando a far parte della lista degli album pi\u00f9 venduti di sempre. Inoltre l'album le fa vincere un Grammy Award come miglior artista emergente. Il primo singolo da esso estratto \u00e8 \"Genie in a Bottle\" che arriva alla prima posizione in 15 paesi diventando il tormentone estivo dell'estate del 1999 vendendo circa 3 milioni di copie, entrando a far parte della lista dei singoli pi\u00f9 venduti di sempre. Il secondo singolo \"What a Girl Wants\" riceve cinque nomination agli MTV Awards ed arriva alla prima posizione in sette paesi diventando il secondo successo della Aguilera. Il terzo singolo \"I Turn to You\" non arriva all'altezza dei primi due singoli arrivando al terzo posto negli Stati Uniti. Con il quarto ed ultimo singolo estratto \"Come on Over (All I Want Is You)\" l'Aguilera riesce a rientrare non solo nelle classifiche in cui non era entrato il singolo precedente, ma riesce anche a rientrare dal punto di vista commerciale.\nL'anno dopo pubblica un album in spagnolo, \"Mi reflejo\", che le fa vincere un Latin Grammy, e uno natalizio, \"My Kind of Christmas\", che le permette di vincere il Billboard Music Award come miglior artista femminile dell'anno.\nNel 2001 Christina Aguilera partecipa al brano \"Nobody Wants to Be Lonely\" che arriva al primo posto in 6 paesi e alla hit \"Lady Marmalade\" che oltre ad arrivare prima in 15 paesi diventando il suo secondo tormentone estivo, vende 6 milioni di copie mondialmente e, per questo brano, vince il suo secondo Grammy Award.\nIl suo secondo album di inediti, \"Stripped\", pubblicato nel 2002, \u00e8 un album completamente diverso dal primo. Il primo singolo da esso estratto \u00e8 \"Dirrty\", che nonostante diverse critiche \u00e8 arrivato primo in 4 paesi. Il secondo singolo \"Beautiful\" supera di gran lunga il singolo apripista, entrando nella lista delle 100 canzoni pi\u00f9 belle di sempre e arrivando alla prima posizione in 15 paesi, inoltre la canzone le fa vincere il terzo Grammy Award. Come terzo singolo viene estratto \"Fighter\", scelto come sigla dell'NBA. Il quarto singolo estratto \u00e8 \"Can't Hold Us Down\" che diventa un inno femminista in tutto il mondo. Il quinto ed ultimo singolo ad essere estratto \u00e8 \"The Voice Within\" che oltre a ricevere tre nomination agli MTV Video Music Awards, diventare molto popolare in tutta Europa.\nIl suo terzo album di inediti, \"Back to Basics\", pubblicato nel 2006, viene nominato \"Album dell'anno\". Qui Christina adotta uno stile anni venti, trenta e quaranta, componendo canzoni jazz, blues, R&amp;B e soul. Il primo singolo estratto, \"Ain't No Other Man\", arriva alla prima posizione in 5 paesi e le fa vincere il quarto Grammy Award (quinto in totale). Come secondo singolo da estrarre viene scelto \"Hurt\", un'intensa ballata che riscuote un ottimo successo in tutto il mondo. Il terzo ed ultimo singolo mondiale \u00e8 stato \"Candyman\".\nNel 2008 Christina pubblica la sua prima raccolta di successi \"Keeps Gettin' Better - A Decade of Hits\" che vende oltre 2 milioni di copie, diventando uno dei 20 Greatest Hits femminili pi\u00f9 venduti di sempre. Inoltre da quest'album \u00e8 stato estratto il singolo \"Keeps Gettin' Better\" che divenne il brano pi\u00f9 scaricato su iTunes in quell'anno.\nNel 2010 viene pubblicato il quarto album in studio \"Bionic\", definito da \"Billboard \"il miglior album pop mainstream dell'anno. L'album \u00e8 stato anticipato dal singolo \"Not Myself Tonight\", seguito dal secondo singolo \"You Lost Me\" che viene definito \"il cuore dell'album\". Contemporaneamente avviene il suo debutto al cinema, con il ruolo di protagonista nella pellicola Burlesque, film che ha incassato circa 210 milioni di dollari in tutto il mondo. La colonna sonora del film riscuote un buon successo in tutto il mondo e da essa viene estratto il singolo \"Show Me How You Burlesque\". Nello stesso anno riceve la sua stella dalla Hollywood Walk of Fame.\nNel 2012 pubblica il suo quinto album in studio \"Lotus\", che vede come singolo apripista \"Your Body\". Il secondo ed ultimo singolo estratto \u00e8 \"Just a Fool\" che riesce a raggiungere in poco tempo sette Hit-Parade.\nNel 2013 partecipa alla hit \"Feel This Moment\" e all'inaspettato successo di \"Say Something\". Quest'ultimo riesce a vende circa 5 milioni di copie in tutto il mondo e riceve una nomination ai Grammy Awards del 2015."}
{"id": "684302", "revid": "115069354", "url": "https://it.wikipedia.org/wiki?curid=684302", "title": "Kinnin", "text": "Kinnin o Kindin \u00e8 il nome con cui sono designati i tuareg nel Ciad, sia in kanembu sia in kanuri sia in arabo dialettale (kinin nelle lingue dei Tebu). L'origine del nome \u00e8 il tuareg \"Kel Denneg\" (\"Quelli dell'est\"), designazione di una grande confederazione presente nel Niger. Comunque oggi il termine si applica in modo indifferente a tutti i Tuareg, di qualunque provenienza.\nIn particolare, un gruppo di Kinnin si segnala in un quartiere di Ab\u00e9ch\u00e9, che da essi prende il nome: Hille Kinnin (originariamente un villaggio a s\u00e9, oggi inglobato nel tessuto urbano). Il nucleo pi\u00f9 importante di questo gruppo \u00e8 costituito da Tuareg di diversa provenienza (Kel Gress, Kel Azawak, Izayaken, Tagama, Kel Tamat) che si unirono, nei primi anni del Novecento, alle forze della Senussia guidate dal ribelle Kawesan (in francese trascritto anche Kaocen), che condussero una lotta armata durata diversi anni e sedata solo nel 1918.\nDi fatto, i Kinnin sono tuttora seguaci della Senussia e appaiono molto zelanti nelle pratiche della religione. Il nome \"Senussi\" viene utilizzato con una certa frequenza nell'onomastica.\nSecondo Chapelle (1987), nel 1932 i Francesi avrebbero riportato in patria la maggior parte dei Tuareg che si erano stabiliti nel Ciad, mentre i loro \"artigiani\" (gli appartenenti alla casta degli \"Inaden\", spesso denominati \"fabbri\") stanziati nelle regioni di Ouadda\u00ef e Ennedi avrebbero preferito rimanervi.\nNel 1995 i Kinnin di Ab\u00e9ch\u00e9 erano calcolati intorno alle 600 unit\u00e0. La lingua tuareg, ancora conosciuta dai Kinnin di et\u00e0 superiore ai 20 anni (dati sempre del 1995), ma praticata soprattutto dagli anziani e col ruolo, qualche volta, di \"lingua segreta\", \u00e8 in netto regresso, ed oggi tutti i Kinnin capiscono e parlano l'arabo ciadiano.\nL'attivit\u00e0 principale dei Kinnin \u00e8 oggi il commercio. Molte donne praticano la tessitura di \"chamla\" (tappeti di pelo di pecora e di capra), considerandola tradizionale, anche se questa attivit\u00e0 non lo \u00e8 presso i Tuareg del Niger e probabilmente \u00e8 stata appresa presso altre popolazioni ciadiane.\nI Kinnin, che continuano a designare se stessi col termine tuareg \"imajeghan\" (ma la lingua con l'espressione araba \"kalam Kinnin\"), hanno mantenuto vive alcune tradizioni tuareg, per esempio l'uso della \"takuba\" (la tipica spada tuareg) e le feste \"tind\u00e9\". Altre usanze sono cadute in desuetudine, come l'uso della \"tagelmust\", il velo per coprirsi il volto da parte degli uomini. Su pressione dell'ambiente circostante sono state inoltre acquisite abitudini estranee alla cultura tuareg d'origine, come la poligamia e, di recente, l'escissione del clitoride delle ragazze."}
{"id": "684303", "revid": "72563", "url": "https://it.wikipedia.org/wiki?curid=684303", "title": "Lago Pangong", "text": ""}
{"id": "684306", "revid": "1873", "url": "https://it.wikipedia.org/wiki?curid=684306", "title": "Estelada", "text": "L'Estelada (pronuncia: ) \u00e8 la bandiera utilizzata da cittadini e movimenti indipendentisti nella regione spagnola della Catalogna, oltre che pancatalanisti nella comunit\u00e0 Valenzana e nelle Isole Baleari.\nStoria.\nSi hanno testimonianze di una prima versione della \"estelada\" con la stella inserita in un quadrato posto al centro della \"senyera\" catalana gi\u00e0 nel 1908, tuttavia essa inizia a diffondersi nel 1918 con la nascita dei primi movimenti catalanisti. Essa simboleggia la lotta per l'indipendenza del popolo catalano. \u00c8 basata sullo schema della \"senyera\", a cui sono stati aggiunti un triangolo e una stella a cinque punte sulla parete sinistra.\nIl triangolo blu (\"Estelada blava\", ) rappresenta il cielo blu dell'umanit\u00e0 e all'interno risplende una stella bianca che rappresenta il desiderio dei catalani di poter decidere del loro futuro come un popolo indipendente e libero. \nNel 1969 compare l'Estelada con la stella rossa su sfondo giallo, di tendenza socialista (\"Estelada roja\", ).\nAttualmente le due bandiere sono utilizzate indistintamente da diverse organizzazioni, collettivi e partiti politici indipendentisti dei Paesi catalani."}
{"id": "684309", "revid": "34928", "url": "https://it.wikipedia.org/wiki?curid=684309", "title": "Kindin", "text": ""}
{"id": "684310", "revid": "793215", "url": "https://it.wikipedia.org/wiki?curid=684310", "title": "Accordi di Oslo", "text": "Gli accordi di Oslo, ufficialmente chiamati Dichiarazione dei Principi riguardanti progetti di auto-governo ad interim o Dichiarazione di Principi (DOP), sono una serie di accordi politici conclusi a Oslo (Norvegia) il 20 agosto 1993 e ratificati il 13 settembre dello stesso anno.\nFurono la conclusione di una serie di intese segrete e pubbliche che erano state messe in moto in particolare dalla Conferenza di Madrid del 1991, e di negoziati condotti nel 1993 tra il governo israeliano e l'Organizzazione per la Liberazione della Palestina (che agiva in rappresentanza del popolo palestinese), come parte di un processo di pace che mirava a risolvere il conflitto arabo-israeliano. \nGli accordi di Oslo hanno portato all'istituzione dell'Autorit\u00e0 Nazionale Palestinese con il compito di autogovernare, in modo limitato, parte della Cisgiordania e la Striscia di Gaza; e hanno riconosciuto l'OLP come partner di Israele nei negoziati sulle questioni in sospeso. I negoziati proseguirono portando nel 1995 ai cosiddetti accordi di Oslo 2 che ampliavano l'autogoverno ad altre parti della Cisgiordania. Malgrado le grandi speranze suscitate dagli Accordi e dalle successive intese, che s'impegnavano alla normalizzazione delle relazioni d'Israele col mondo arabo, il conflitto non \u00e8 stato risolto.\nLe questioni pi\u00f9 importanti ancora irrisolte riguardano i confini di Israele e Palestina, gli insediamenti israeliani, la presenza militare di Israele nei territori palestinesi. Gli accordi di Oslo non hanno portato ancora al riconoscimento dello Stato di Palestina.\nStoria.\nLe trattative.\nI colloqui per giungere all'intesa furono inizialmente avviati nel 1992 a Londra, dove si programm\u00f2 una successiva trattativa a Zagabria, ma contemporaneamente, nei primi mesi del 1993 furono avviati in maniera riservata a Oslo. Gli ideatori di tale secondo canale furono Johan J\u00f8rgen Holst, ministro norvegese degli Affari Esteri, Terje R\u00f8d-Larsen e Mona Juul. I negoziati furono condotti per mesi nel pi\u00f9 totale segreto. Per l'OLP furono condotti da Ahmed Qurei che si relazionava direttamente con Arafat, per Israele dal direttore generale del ministero degli Esteri Uri Savir, che riferiva al suo ministro Shimon Peres. Si conclusero il 20 agosto e il 9 settembre furono siglate da Rabin e Arafat le lettere ufficiali di riconoscimento.\nPochi giorni dopo ebbe luogo la cerimonia pubblica ufficiale di firma a Washington (USA), il 13 settembre 1993, con il palestinese Yasser Arafat che sigl\u00f2 i documenti per conto dell'Organizzazione per la Liberazione della Palestina (OLP) e Shimon Peres che firm\u00f2 per conto dello Stato d'Israele. Alla cerimonia parteciparono in veste di garanti Warren Christopher per gli Stati Uniti e Andrei Kozyrev per la Russia, alla presenza del Presidente statunitense Bill Clinton e del Primo ministro israeliano Yitzhak Rabin e, per tale funzione esecutiva, dello stesso Presidente dell'OLP Yasser Arafat.\nLa reazione di israeliani e palestinesi.\nGli accordi sollevarono nei due popoli, israeliano e palestinese, un'ondata di speranza per la fine delle violenze, ma non tutti presero parte a questa speranza. Da entrambe le parti per\u00f2 si nutrivano timori circa le intenzioni dell'altra.\nIn Israele, ebbe luogo un forte dibattito sugli accordi; la sinistra li sosteneva, mentre la destra si opponeva ad essi. Dopo una discussione di due giorni alla Knesset sul proclama del governo circa la questione dell'accordo e lo scambio di lettere, il 23 settembre 1993 si tenne un voto di fiducia nel quale 61 parlamentari della Knesset votarono a favore della decisione, 50 votarono contro e 8 scelsero l'astensione.\nGli israeliani sospettavano che i palestinesi non fossero sinceri nel loro desiderio di raggiungere la pace e la coesistenza con Israele, ma si riferivano a questo come al \"Programma in dieci punti\" (che in Israele viene chiamato \"Tokhnit HaSHlavim\" o \"Torat HaSHlavim\"). Come prova portavano dichiarazioni rese da Arafat davanti a un uditorio palestinese, nelle quali paragonava l'accordo all'Accordo di al-Hudaybiyya che il profeta Maometto aveva firmato con i pagani meccani dei Quraysh. Queste dichiarazioni possono essere interpretate anche come un tentativo di giustificare la firma degli accordi in base a precedenti storico-religiosi.\nDopo la firma degli accordi l'espansione degli insediamenti israeliani acceler\u00f2 di cinque volte rispetto alla normale crescita, ingenerando frustrazione tra i palestinesi e una generale sfiducia sugli accordi e sulle intenzioni israeliane. Infatti esisteva una gran parte della popolazione israeliana che era totalmente contro gli accordi di Oslo, poich\u00e9 ritenevano che questi andassero contro il grande progetto di far risorgere Il \"Regno di Israele\". \nCos\u00ec il 4 novembre del 1995, dopo aver preso parte a un comizio in difesa della pace a Tel Aviv, il primo ministro israeliano Yitzhak Rabin viene assassinato da Yigal Amir, un giovane studente israeliano, contrario agli accordi. Questi venne condannato all'ergastolo e non si \u00e8 mai pentito dell'omicidio.\nNemmeno le reazioni palestinesi agli accordi furono omogenee. al-Fat\u1e25 accett\u00f2 gli accordi, ma \u1e24am\u0101s, il Movimento per il Jihad Islamico in Palestina e il Fronte Popolare per la Liberazione della Palestina, che erano note come \"organizzazioni del rifiuto\", obiettarono agli accordi dato che rifiutavano completamente il diritto di Israele a esistere. Ai leader palestinesi fu permesso il rientro dall'esilio e cos\u00ec il Quartier Generale dell'OLP fu trasferito da Tunisi a Ramallah in Cisgiordania.\nAnni dopo Ziy\u0101d Ab\u016b \u02bfAyn, di \"al-Fat\u1e25\", durante un'intervista su \"Alam TV\", il 4 luglio 2006 spieg\u00f2: \"\"Gli Accordi di Oslo non sono stati ci\u00f2 che il popolo palestinese sognava. Il sogno del popolo palestinese \u00e8 il ritorno, l'autodeterminazione, la fondazione di uno Stato palestinese indipendente, e la liberazione della sua terra. Comunque, non ci sarebbe stata resistenza in Palestina se non fosse stato per Oslo. Fu Oslo che incoraggi\u00f2 fortemente alla resistenza palestinese. Tutti i Territori Occupati - e io fui uno degli attivisti della prima e della seconda intifada, e venni arrestato dagli israeliani diverse volte... - Se non fosse stato per Oslo, non ci sarebbe stata resistenza. Per tutti i territori occupati, non potevamo spostare una singola pistola da un posto all'altro. Se non fosse stato per Oslo, le armi che ottenemmo tramite Oslo, e se non fosse stato per le zone \"A\" dell'Autorit\u00e0 palestinese, se non fosse stato per l'addestramento, i campi, la protezione fornita da Oslo, e se non fosse stato per il rilascio di migliaia di prigionieri palestinesi grazie ad Oslo - questa resistenza palestinese non avrebbe potuto portare avanti questa grande intifada palestinese, con cui abbiamo fronteggiato l'occupazione israeliana.\"\"\nIl massacro della Grotta dei Patriarchi del 1994 viene spesso additato come il destabilizzatore della fiducia dei palestinesi nel processo di pace. Inoltre, l'espansione degli insediamenti israeliani e i blocchi che causarono il deterioramento delle condizioni economiche dei palestinesi, causarono frustrazione e un corrispondente crollo nel sostegno per gli accordi e per coloro che agivano per la loro ratifica.\nGli anni 2000 e le polemiche.\nFin dall'inizio della prima intifada, gli Accordi di Oslo vennero visti con sempre maggiore sfavore dall'opinione pubblica israeliana e palestinese. Nel maggio del 2000, sette anni dopo gli accordi di Oslo e cinque mesi prima dell'inizio dell'intifada di al-Aqsa, un sondaggio del Centro Ricerche Tami Steinmetz per la Pace dell'Universit\u00e0 di Tel Aviv trov\u00f2 che: il 39% di tutti gli israeliani sosteneva gli accordi e il 32% credeva che questi avrebbero prodotto la pace nel giro di pochi anni.. Per contro, il sondaggio del maggio 2004 trov\u00f2 che il 26% di tutti gli israeliani sosteneva gli accordi e il 18% credeva che questi avrebbero prodotto la pace nel giro di pochi anni. Molti palestinesi credevano che gli accordi di Oslo avessero trasformato la leadership dell'OLP in uno strumento dello stato israeliano per sopprimere il suo stesso popolo. Mentre questi beneficiavano una piccola \u00e9lite, le condizioni di molti palestinesi peggiorarono. Questa fu vista come una delle cause dell'intifada di al-Aqsa.\nIl contenuto.\nIn essenza, gli accordi chiedevano un ritiro delle forze israeliane da alcune aree della Striscia di Gaza e della Cisgiordania, e affermavano il diritto palestinese all'autogoverno in tali aree, attraverso la creazione dell'Autorit\u00e0 Nazionale Palestinese. Il governo palestinese ad interim sarebbe durato per un periodo di cinque anni, durante i quali sarebbe stato negoziato un accordo permanente (a partire al pi\u00f9 tardi dal maggio 1996). Questioni annose come Gerusalemme, rifugiati palestinesi, insediamenti israeliani nell'area, sicurezza e confini, vennero deliberatamente esclusi dagli accordi e lasciati in sospeso. L'autogoverno \"ad interim\" sarebbe stato garantito per fasi.\nFino allo stabilimento di un accordo sullo status finale, Cisgiordania e Striscia di Gaza sarebbero state divise in tre zone:\nAssieme ai principi, le due parti firmarono \"Lettere di mutuo riconoscimento\" tra Israele e OLP. Il governo israeliano riconobbe l'OLP come legittimo rappresentante del popolo palestinese, mentre l'OLP riconosceva il diritto a esistere dello Stato di Israele e rinunciava al terrorismo, alla violenza e all'intento di distruzione di Israele.\nL'obiettivo dei negoziati israelo-palestinesi era di stabilire un'autorit\u00e0 palestinese di autogoverno, un consiglio eletto per il popolo palestinese della Cisgiordania e della Striscia di Gaza, per un periodo transitorio di non pi\u00f9 di cinque anni, che portasse a un insediamento permanente basato sulle risoluzioni 242 e 338 dell'ONU, parte integrale dell'intero processo di pace.\nPer far s\u00ec che i palestinesi potessero governarsi in base a principi democratici, elezioni politiche generali e libere si sarebbero dovute svolgere per eleggere il consiglio.\nLa giurisdizione del Consiglio palestinese avrebbe coperto la Cisgiordania e la Striscia di Gaza, eccetto per questioni che sarebbero state negoziate nei colloqui per lo status permanente. Le due parti consideravano Cisgiordania e Striscia di Gaza come una singola unit\u00e0 territoriale.\nIl periodo transitorio di cinque anni sarebbe iniziato con il ritiro dalla Striscia di Gaza e dalla zona di Gerico. I negoziati per lo status permanente sarebbero cominciati non appena possibile tra israeliani e palestinesi. I negoziati avrebbero dovuto coprire le questioni rimanenti, comprese: Gerusalemme, rifugiati palestinesi, insediamenti, accordi per la sicurezza, confini, relazioni e cooperazione con gli altri vicini, e altre questioni di interesse comune.\nCi sarebbe stato un trasferimento di autorit\u00e0 tra le forze di difesa israeliane e i palestinesi autorizzati, riguardanti educazione e cultura, salute, assistenza sociale, tassazione diretta e turismo.\nIl Consiglio avrebbe costituito una robusta forza di polizia, mentre Israele avrebbe continuato ad avere la responsabilit\u00e0 per la difesa da minacce esterne.\nUn Comitato di Cooperazione Economica israelo-palestinese sarebbe stato istituito allo scopo di sviluppare e implementare in maniera cooperativa i programmi identificati nei protocolli.\nSi sarebbe attuato un ridispiegamento delle forze militari israeliane in Cisgiordania e nella Striscia di Gaza.\nLa Dichiarazione di Principi sarebbe entrata in vigore un mese dopo la sua firma. Tutti i protocolli annessi alla Dichiarazione di Principi e i verbali concordati che la riguardavano, sarebbero stati considerati come parte di essa.\nAllegati degli accordi.\nAllegato 1: Condizioni delle elezioni.\nAccordi elettorali, sistema di votazione, regole e regolamenti riguardanti la campagna elettorale, compresi i preparativi concordati per l'organizzazione dei mass media, e la possibilit\u00e0 di autorizzare una stazione televisiva. (Fonte: Reference.com)\nAllegato 2: Ritiro delle forze israeliane.\nUn accordo sul ritiro delle forze militari israeliane dalla Striscia di Gaza e dalla zona di Gerico. Questo accordo avrebbe compreso preparativi approfonditi da applicare in tali aree successivamente al ritiro israeliano.\nL'accordo di cui sopra avrebbe incluso, tra le altre cose:\nAllegato 3: Cooperazione economica.\nLe due parti concordarono di istituire un comitato israelo-palestinese per la cooperazione economica, concentrato, tra le altre cose, sui seguenti punti:\nAllegato 4: Sviluppo regionale.\nLe due parti avrebbero cooperato nel contesto degli sforzi di pace multilaterali nel promuovere un programma di sviluppo per la regione, compresa Cisgiordania e Striscia di Gaza, da essere avviato dal G7.\nVerbali concordati degli accordi.\nVerbale A: Intese generali.\nQualsiasi potere e responsabilit\u00e0 trasferito ai palestinesi tramite la Dichiarazione di Principi, precedentemente all'inaugurazione del Consiglio sar\u00e0 soggetto agli stessi principi applicabili all'Articolo IV, come delineato nei verbali concordati di seguito.\nVerbale B: Intese specifiche.\nArticolo IV: Giurisdizione del Consiglio.\nSi \u00e8 concordato che: la Giurisdizione del Consiglio coprir\u00e0 i territori della Cisgiordania e della Striscia di Gaza, ad eccezione di questioni che verranno trattate nei negoziati per lo status permanente.\nArticolo VI (2): Trasferimento di autorit\u00e0.\nSi \u00e8 concordato che il trasferimento di autorit\u00e0 avverr\u00e0 come segue: I palestinesi informeranno gli israeliani dei nomi dei palestinesi autorizzati che assumeranno i poteri, autorit\u00e0 e responsabilit\u00e0 che verranno trasferite ai palestinesi secondo la Dichiarazione di Principi nei seguenti settori: educazione e cultura, salute, assistenza sociale, tassazione diretta, turismo, e qualsiasi altra autorit\u00e0 concordata.\nArticolo VII (2): Cooperazione.\nL'accordo ad interim comprender\u00e0 anche predisposizioni per il coordinamento e la cooperazione.\nArticolo VII (5): Poteri di Israele.\nIl ritiro del governo militare non impedir\u00e0 ad Israele di esercitare i poteri e le responsabilit\u00e0 non trasferite al Consiglio.\nArticolo VIII: Polizia.\nSi \u00e8 concordato che l'accordo ad interim comprender\u00e0 predisposizioni per la cooperazione e il coordinamento. Si \u00e8 anche concordato che il trasferimento di poteri e responsabilit\u00e0 alla polizia palestinese verr\u00e0 conseguito per fasi successive.\nArticolo X: Funzionari designati.\nSi \u00e8 concordato che le delegazioni israeliana e palestinese si scambieranno i nomi degli individui designati da esse come membri del Comitato Congiunto per le relazioni israeliano-palestinesi, che giunger\u00e0 a decisioni per accordo.\nAllegato II: Responsabilit\u00e0 continuate di Israele.\nSi \u00e8 concordato che, successivamente al ritiro israeliano, Israele continuer\u00e0 ad essere responsabile per la sicurezza esterna, e per la sicurezza interna e l'ordine pubblico degli insediamenti e degli israeliani. Alle forze militari e civili di Israele sar\u00e0 permesso di continuare a usare liberamente le strade della Striscia di Gaza e della zona di Gerico.\nNegoziati successivi.\nOltre ai primi accordi, precisamente la \" Dichiarazione di Principi sull'autogoverno ad interim\", altri accordi pi\u00f9 specifici sono spesso conosciuti informalmente come \"Accordi di Oslo\":\nAccordi collegati.\nUlteriori documenti israelo-palestinesi correlati agli Accordi di Oslo sono:"}
{"id": "684311", "revid": "819238", "url": "https://it.wikipedia.org/wiki?curid=684311", "title": "Apparato centrale", "text": "Lapparato centrale \u00e8 l'insieme dei dispositivi, centralizzati in un unico posto di comando, per la manovra a distanza degli elementi presenti in una stazione ferroviaria (scambi, segnali ferroviari, passaggi a livello), il controllo dell'occupazione dei circuiti di binario, e la verifica dei collegamenti di sicurezza.\nCollegamento di sicurezza.\nIl collegamento di sicurezza \u00e8 l'elemento fondamentale affinch\u00e9 nella circolazione dei treni nelle stazioni non si creino situazioni di pericolo, legate a possibili collisioni fra i treni in movimento. Un collegamento di sicurezza \u00e8 un vincolo di tipo meccanico, elettro-meccanico, elettrico o elettronico, per mezzo del quale tutti gli enti di una stazione (deviatoi, segnali, passaggi a livello, circuiti di binario) sono interconnessi in maniera tale che ogni movimento che avviene in stazione si sviluppi in maniera sicura rispetto ad altri movimenti che precedono, seguono o si effettuano contemporaneamente al movimento in atto.\nPer esempio, il collegamento di sicurezza assicura che per la disposizione a via libera del segnale di protezione di una stazione, tutti gli enti interessati siano vincolati nella posizione richiesta fintanto che il movimento che li interessa non sia stato compiuto.\nTipi di collegamento.\nLe tipologie di collegamento di sicurezza disponibili sono le seguenti:\nTutti questi collegamenti permettono che sia garantita la sicurezza della circolazione dei treni nelle stazioni: ogni condizione che possa minare la sicurezza porta all'inibizione del comando richiesto.\nComponenti.\nUn apparato centrale \u00e8 composto da:\nTipologie di apparati.\nGli apparati centrali si possono distinguere sulla base delle tecnologie impiegate e dei principi di funzionamento:\nStoria.\nGli apparati di comando a distanza nacquero allo scopo di diminuire la quantit\u00e0 di agenti preposti alla manovra a mano sul posto degli scambi delle stazioni e dei segnali ad essi connessi. \nI primi apparati di manovra erano costituiti da un insieme di robuste leve e tiranti che per mezzo di aste e rinvii permettevano di manovrare a distanza un certo numero di deviatoi; \u00e8 senz'altro evidente che ci\u00f2 trovava il suo limite nella distanza, nella complessit\u00e0 dei leveraggi e nello sforzo necessario a manovrarli.\nI dispositivi pi\u00f9 noti ed usati di questo tipo furono l\"apparato Saxby\" (dal nome dell'inventore John Saxby) a trasmissione rigida e gli \"apparati Siemens-Halske\" e \"Max Judel\" con trasmissione a cavo di acciaio. Ambedue i sistemi, basati sulla forza muscolare del manovratore, non permettevano di superare distanze del posto di manovra di 150-200 metri e richiedevano agenti di manovra di caratteristiche fisiche notevoli. \u00c8 evidente che occorrevano almeno due posti di manovra, uno per lato della stazione, e in ogni cabina un manovratore.\nIn seguito all'aumento dei dispositivi da comandare e della loro distanza dal posto di comando furono implementati sistemi o servomeccanismi di tipo idrodinamico tipo l'Apparato Centrale Idrodinamico dell'ingegnere Bianchi (realizzato in Italia) o elettrici di tipo Westinghouse, AEG ed altri.\nL'aumento della circolazione dei treni e la necessit\u00e0 che questo avvenisse in sicurezza determin\u00f2 la realizzazione di dispositivi di controllo e sicurezza a chiavi in grado di bloccare la leva disposta e a loro volta anche quelle degli itinerari convergenti per impedire manovre indebite e disastrosi risultati.\nL'evolversi delle tecnologie a disposizione ha portato a sviluppare sistemi di comando e controllo di tipo meccanico, elettro-meccanico, elettrico e infine elettronico."}
{"id": "684313", "revid": "287204", "url": "https://it.wikipedia.org/wiki?curid=684313", "title": "Cratere Olcott", "text": "Olcott \u00e8 il nome di un cratere lunare da impatto intitolato all'avvocato statunitense William T. Olcott, situato nell'emisfero lunare pi\u00f9 distante dalla Terra (faccia nascosta). Olcott si trova a sud-sudest dei crateri Seyfert e Polzunov, e a nord del cratere Kostinskiy.\nQuesto cratere non mostra significativi segni di erosione da impatti successivi, e i suoi tratti rimangono ben delineati. Il bordo esterno \u00e8 generalmente circolare, con un modesto rigonfiamento verso nord-est, ed uno maggiore a sud. Mostra alcuni terrazzamenti lungo il bordo interno. Vi sono diverse basse creste in prossimit\u00e0 del centro del pianoro interno. Le due occidentali si trovano in corrispondenza del centro geometrico, mentre il picco centrale risulta spostato verso est.\nI crateri satelliti Olcott M e Olcott L formano una coppia parzialmente sovrapposta lungo le pendici esterne meridionali, mentre Olcott E \u00e8 parzialmente coperto dal margine orientale di Olcott.\nCrateri correlati.\nAlcuni crateri minori situati in prossimit\u00e0 di Olcott sono convenzionalmente identificati, sulle mappe lunari, attraverso una lettera associata al nome."}
{"id": "684314", "revid": "1272592", "url": "https://it.wikipedia.org/wiki?curid=684314", "title": "Assistente al doppiaggio", "text": ""}
{"id": "684322", "revid": "183694", "url": "https://it.wikipedia.org/wiki?curid=684322", "title": "Olaus Rudbeck", "text": "Biografia.\nEra figlio del vescovo Johannes Rudbeckius, cappellano personale del re Gustavo II Adolfo di Svezia, e padre di Olof Rudbeck il Giovane, divenuto nobile nel 1719.\nRudbeck fu uno dei primi scopritori del sistema linfatico nel 1651, quand'era ancora giovane, assicurandosi cos\u00ec il successo della sua precoce carriera. Per facilitare i suoi studi di anatomia umana, fece costruire in una cupola sulla cima del \"Gustavianum\", l'edificio dell'universit\u00e0, una sorta di teatro anatomico, dove le sezioni dei cadaveri potevano svolgersi di fronte agli studenti. Questa cupola \u00e8 rimasta in piedi, ed \u00e8 tutt'oggi uno dei monumenti pi\u00f9 famosi di Uppsala. \nRudbeck fu attivo in molte aree scientifiche, inclusa l'astronomia, e lasci\u00f2 molte tracce ancora visibili nell'odierna Uppsala. Si diceva anche che avesse una voce potente, che faceva di lui un ottimo cantante, e pare fosse fornito di un temperamento molto deciso. \nRudbeck, inoltre, divent\u00f2 importante anche sul piano letterario nel suo tempo. La Svezia aveva acquistato una posizione di grande potere in Europa, e com'era in uso a quei tempi, c'era bisogno di una \"giustificazione intellettuale\" per questo potere. Rudbeck, seguendo in parte tale scopo nazionalistico, tra il 1679 e il 1702 scrisse \"Atlantica\" (\"Atland eller Manheim\"), un poderoso trattato in quattro volumi di 3000 pagine dove sosteneva che la Svezia era la perduta Atlantide, la culla della civilt\u00e0, e lo svedese era la lingua di Adamo da cui si sarebbero evoluti latino ed ebraico. La sua opera fu criticata da diversi autori scandinavi, tra i quali il professore danese Ludvig Holberg e lo scrittore e medico Andreas Kempe, autori entrambi di satire basate sugli scritti di Rudbeck. La sua opera fu successivamente utilizzata da Denis Diderot nella voce \"Etymologie\" nella sua \"Encyclop\u00e9die\" come un esempio ammonitore di come si possa sbagliare facendo collegamenti tra etimologia e storia mitica. Ma alcuni teorici ripresero le ipotesi di Rudbeck, modulandole in base alle conoscenze loro attuali: uno fra questi fu l'astronomo e letterato Jean Sylvain Bailly il quale si ispir\u00f2 certamente a Rudbeck nell'affermare l'esistenza di un'antichissima civilt\u00e0 nordica tecnologicamente e scientificamente avanzata, assimilabile ad Atlantide, che abitava i territori siberiani e che aveva istruito e colonizzato tutti i principali popoli dell'antichit\u00e0 (come gli Indiani, i Cinesi, gli Egizi e i Greci).\nRudbeck fu anche il portavoce di un movimento culturale, a sfondo patriottico, chiamato goticismo.\nRudbeck fu chiamato \"il primo svedese che fece una scoperta scientifica\". Molte delle sue opere andarono tuttavia perdute nell'incendio che devast\u00f2 Uppsala nel 1702. Durante quest'incendio fu proprio Rudbeck a organizzare la gente della citt\u00e0, urlando gli ordini dal tetto della sua casa bruciata. Poco dopo Rudbeck mor\u00ec.\nAlfred Nobel fu un suo discendente da parte della figlia, Wendela, che spos\u00f2 uno degli ultimi studenti del padre, Peter Olai Nobelius."}
{"id": "684327", "revid": "72563", "url": "https://it.wikipedia.org/wiki?curid=684327", "title": "Aristides", "text": ""}
{"id": "684328", "revid": "287204", "url": "https://it.wikipedia.org/wiki?curid=684328", "title": "Olaus Rudbeck il Giovane", "text": "Il giovane Rudbeck fu un abile botanico e ornitologo, e consegu\u00ec la sua laurea in medicina a Utrecht, nel 1690. Si trasfer\u00ec in Lapponia nel 1695, per partecipare ad una spedizione commissionata dal Re con l'obiettivo di studiare la natura, e in particolare le montagne. Torn\u00f2 con un album pieno di meravigliosi ritratti di uccelli, fiori e paesaggi, per i quali \u00e8 meglio ricordato.\nAll'inizio del diciottesimo secolo, il giovane Rudbeck spost\u00f2 la sua attenzione dagli studi naturali ad alcune speculazioni riguardo alla relazione tra le lingue sami e l'ebraico. Fu nominato nobile nel 1719. Un suo studente, il botanico Linneo (1707-1778), diede il nome \"Rudbeckia\" ad un genere di fiori in onore suo e del padre.\nSua sorella, Wendela, spos\u00f2 Peter Olai Nobelius, e dalla loro discendenza nacque Alfred Nobel, fondatore del Premio Nobel. "}
{"id": "684329", "revid": "729019", "url": "https://it.wikipedia.org/wiki?curid=684329", "title": "Sindrome di Heyde", "text": "La sindrome di Heyde \u00e8 caratterizzata dall'associazione di un sanguinamento gastrointestinale con la stenosi calcifica della valvola aortica.\nEziologia.\nll sanguinamento da angiodisplasia \u00e8 probabilmente dovuto all'insorgenza di una malattia di von Willebrand acquisita, dovuta al consumo dello stesso fattore di von Willebrand, scatenato dal flusso turbolento secondario alla stenosi valvolare. L'apposizione di una protesi determina risoluzione del sanguinamento.\nPatogenesi.\nl fattore Von Willebrand \u00e8 sintetizzato nelle pareti dei vasi sanguigni e circola liberamente nel sangue in una forma ripiegata. Quando incontra lesioni della parete di un vaso sanguigno si lega al collagene subendoteliale e si srotola trasformandosi nella sua forma attiva. Le piastrine sono attratte da questa forma attivata del fattore di von Willebrand, ivi si accumulano e ricoprono l'area danneggiata, prevenendo il sanguinamento (vedi fattore di von Willebrand).\nNelle persone con stenosi aortica, la valvola aortica stenotica si restringe sempre di pi\u00f9 con conseguente aumento della velocit\u00e0 del sangue attraverso la valvola. Questa combinazione di un'apertura stretta e una portata maggiore provoca un aumento dello stress da taglio sul sangue circolante. Questa maggiore sollecitazione srotola il fattore von Willebrand.\nIn condizioni normali, quando il fattore di von Willebrand cambia conformazione, viene degradato dal suo enzima catabolico naturale ADAMTS13, rendendolo cos\u00ec incapace di legare il collagene subendoteliale.\nMan mano che diminuisce la quantit\u00e0 di fattore di von Willebrand nel sangue, il tasso di sanguinamento aumenta drasticamente.\nIl fattore von Willebrand \u00e8 essenziale nella prevenzione del sanguinamento nel sistema vascolare del sistema gastrointestinale in cui sono comuni piccole arteriole. Ci\u00f2 \u00e8 particolarmente vero in presenza di angiodisplasia intestinale, in cui le malformazioni artero-venose portano a un flusso sanguigno molto elevato, e quindi la perdita del fattore di von Willebrand pu\u00f2 portare a sanguinamenti molto pi\u00f9 estesi da queste lesioni.\nQuando le persone con stenosi aortica hanno anche sanguinamento gastrointestinale, \u00e8 invariabilmente da angiodisplasia.\n\u00c8 stato ipotizzato che i difetti del fattore von Willebrand ad alto peso molecolare potrebbero effettivamente essere la causa delle malformazioni arterovenose nell'angiodisplasia intestinale, piuttosto che far sanguinare le lesioni angiodisplasiche esistenti. Questa ipotesi \u00e8 complicata dai tassi estremamente elevati di angiodisplasia intestinale nelle persone anziane (che hanno anche il pi\u00f9 alto tasso di stenosi aortica), e quindi richiede ulteriori conferme."}
{"id": "684330", "revid": "1543377", "url": "https://it.wikipedia.org/wiki?curid=684330", "title": "Russula medullata", "text": "\"Russula medullata\" Romagn., \"Docums Mycol.\" 27(no. 106): 53 (1997).\nLa Russula medullata \u00e8 una specie di media taglia, caratterizzata dalla sporata ocracea.\nDescrizione della specie.\nCappello.\n4-8 (12) cm di diametro, convesso nei giovani esemplari, poi completamente spianato, con il centro sempre depresso, carnoso e duro.\nLamelle.\nInizialmente piuttosto fitte, poi leggermente pi\u00f9 spaziate, da adnate a attenuate-uncinate, subdecorrenti, leggermente ventricose, con numerose forcature al gambo, di colore crema pallido tendente poi all'ocra con la maturazione delle spore.\nGambo.\n3-8 x 1,5-2,5cm, cilindrico, spesso attenuato alla base e svasato all'apice, pieno e sodo negli esemplari giovani, diventa presto midolloso e corticato, liscio e biancastro, poi leggermente rugoso e macchiato di ocraceo con la maturazione.\nCarne.\nBiancastra in tutto il carpoforo, in vecchiaia ocra-giallastra nella zona corticale del gambo e nelle parti deteriorate, spessa e soda, poi cassante.\nHabitat.\nFruttifica sotto latifoglie, conifere e boschi misti, Betulla (Betula pendula) e Abete rosso (Picea abies), in estate-autunno.\nCommestibilit\u00e0.\nCommestibile.\nEtimologia.\nDal latino \"medullatus\" = midolloso."}
{"id": "684331", "revid": "72563", "url": "https://it.wikipedia.org/wiki?curid=684331", "title": "\u0391\u03b8\u03ae\u03bd\u03b1", "text": ""}
{"id": "684333", "revid": "5245", "url": "https://it.wikipedia.org/wiki?curid=684333", "title": "Olof Rudbeck", "text": ""}
{"id": "684334", "revid": "72563", "url": "https://it.wikipedia.org/wiki?curid=684334", "title": "Ath\u00edna", "text": ""}
{"id": "684335", "revid": "5245", "url": "https://it.wikipedia.org/wiki?curid=684335", "title": "Olaus Rudbeckius", "text": ""}
{"id": "684337", "revid": "5245", "url": "https://it.wikipedia.org/wiki?curid=684337", "title": "Olof Rudbeck il Giovane", "text": ""}
{"id": "684341", "revid": "104458", "url": "https://it.wikipedia.org/wiki?curid=684341", "title": "M\u00e8deia", "text": ""}
{"id": "684342", "revid": "110157", "url": "https://it.wikipedia.org/wiki?curid=684342", "title": "Puerto Madryn", "text": "Puerto Madryn (in lingua gallese, \"Porth Madryn\") \u00e8 una della citt\u00e0 della provincia del Provincia di Chubut, nella Patagonia argentina. \u00c8 il capoluogo del dipartimento di Biedma, ed ha una popolazione di circa 58.000 abitanti.\nGeografia fisica.\nPuerto Madryn \u00e8 protetta dal Golfo Nuevo, formato dalla penisola di Vald\u00e9s e da Punta Ninfas. La citt\u00e0 \u00e8 il punto di partenza ideale per visitare le attrazioni naturali offerte dalla costa e dalla penisola di Vald\u00e9s.\nStoria.\nLa citt\u00e0 fu fondata il 28 luglio 1865, quando 150 immigrati gallesi, giunti con la nave \"The Mimosa\", chiamarono il porto naturale \"Puerto Madryn\" in onore di Sir Love Jones-Parry (1832\u20131891), la cui tenuta in Galles era chiamata \"Madryn\". L'insediamento si svilupp\u00f2 grazie al tratto di ferrovia costruito fra Madryn e Trelew da immigrati gallesi, italiani e spagnoli."}
{"id": "684345", "revid": "767487", "url": "https://it.wikipedia.org/wiki?curid=684345", "title": "Paolo Nutini", "text": "Biografia.\nNato a Paisley in Scozia da padre di ascendenze toscane (originario di Barga in provincia di Lucca) e da madre britannica. I genitori gestiscono un negozio di fish and chips. Deve il suo amore per la musica a suo padre che, fin dalla sua pi\u00f9 giovane et\u00e0, lo spinge su questa strada. Nutini partecipa alla corale della sua scuola ed \u00e8 in queste occasioni che il suo insegnante lo nota e gli d\u00e0 consigli per migliorare la sua tecnica vocale.\nGli esordi.\nNel 2003 il suo concittadino David Sneddon vince la prima serie di \"Fame Academy\" della BBC (la versione britannica di \"Amici\"). A Paisley viene organizzato uno spettacolo per festeggiare il suo rientro in citt\u00e0 dagli studi della BBC. Ma Sneddon, in viaggio da Londra, si presenta in forte ritardo ai festeggiamenti.\nPer placare il pubblico spazientito dal ritardo di Sneddon, un dj di una radio locale organizza un quiz, che vede come premio la possibilit\u00e0 di esibirsi sul palco.\nNutini vince e si esibisce, facendosi notare da\nKen Nelson, un produttore che gli offre una collaborazione dando il via alla sua carriera. A 17 anni si trasferisce a Londra dove inizia a esibirsi nei locali della citt\u00e0.\nLa svolta arriva con Internet: un paio di suoi brani presenti in rete risultano tra i pi\u00f9 scaricati grazie al passaparola.\nNutini si ritrova ad aprire concerti per artisti tra cui KT Tunstall e Amy Winehouse.\nIl primo album: \"These Streets\".\nLa major discografica Atlantic Records non si lascia sfuggire l'occasione e lo mette subito sotto contratto facendogli incidere il suo primo album \"These Streets\" a Liverpool con Ken Nelson, produttore dei Coldplay.\nL'album di debutto, These Streets, esce in Gran Bretagna nel 2006 anticipato dal free download del brano \"These Streets\". Nello stesso periodo viene invitato dai Rolling Stones ad aprire la data viennese del loro \"A Bigger Bang Tour\", oltre ad aver precedentemente cantato in uno dei pi\u00f9 prestigiosi auditorium di tutto il mondo, il Carnegie Hall di New York e sotto la direzione musicale di Marvin Hamlisch ha anche cantato nel corso di uno speciale concerto presieduto da Liza Minnelli, in uno speciale tributo ad Ahmet Erteg\u00fcn, l'ottantaduenne cofondatore della prestigiosa etichetta discografica Atlantic Records.\nNel luglio del 2007, partecipa al Live Earth a Londra allo stadio Wembley, insieme ad altri artisti internazionali.\nIl 24 luglio 2007 viene premiato dalla citt\u00e0 di Barga con la medaglia d'oro di San Cristoforo, la maggiore onorificenza che la citt\u00e0 potesse tributargli.\nDopo alcuni mesi l'album ha superato il milione di copie vendute, da \"These Streets\" sono stati estratti successivamente altri quattro singoli Last Request, \"Jenny Don't Be Hasty\", \"Rewind\" e \"New Shoes\". Quest'ultimo \u00e8 stato il primo singolo rivolto al mercato americano per il quale presto pubblicher\u00e0 l'intero album.\nCome lo stesso Nutini dichiarer\u00e0, molti singoli tra cui \"Rewind\" e Last Request sono ispirati dalla sua turbolenta relazione con Teri Brogan, mentre \"Jenny don't be hasty\" \u00e8 ispirato da una sua relazione con una ragazza pi\u00f9 grande.\nL'album ha venduto complessivamente oltre 2 milioni di copie.\nNel 2008 \u00e8 stato scelto insieme a Usain Bolt come testimonial della famosa marca di abbigliamento sportivo Puma.\n\"Sunny Side Up\".\nIl 29 maggio 2009 \u00e8 uscito il suo secondo album \"Sunny Side Up\", preceduto dal singolo Candy, uscito il 18 maggio.\nLa canzone scritta da Paolo \u00e8 prodotta dai \"Kings of Leon\". L'album ha esordito al primo posto nella classifica del Regno Unito. Sempre nel 2009 viene premiato ai \"Wind Music Awards 2009\".\nDopo Candy dall'album vengono estratti altri tre singoli: \"Coming Up Easy\", \"Pencil full of lead\" e \"10/10\". L'album \u00e8 stato uno dei pi\u00f9 venduti del 2009 nel Regno Unito, e ha ricevuto una discreta accoglienza dalla critica britannica.\nNel 2010 ha partecipato al Concerto del Primo Maggio in piazza di Porta San Giovanni a Roma, dove ha eseguito i brani \"Jenny don\u2019t be hasty\" e \"New shoes\", dal suo primo album \"These Streets\", \"Candy\" e \"Pencil Full of Lead\" da \"Sunny Side Up\" e la cover di \"Time to Pretend\" degli MGMT.\n\"2014: Caustic Love\".\nIl 28 gennaio 2014 esce il singolo \"Scream (Funk My Life Up),\" che anticipa il nuovo album \"Caustic Love\" in uscita ad aprile.\nIl 21 febbraio 2014 \u00e8 ospite al Festival di Sanremo 2014, sede in cui canta i brani \"Candy\", \"Scream \"ed una reinterpretazione di \"Caruso \"del cantante Lucio Dalla.\nIl 14 aprile seguente viene pubblicato il suo terzo disco \"Caustic Love\". Ha dichiarato in un'intervista di aver voluto prendersi molto tempo per se stesso dopo il tour mondiale, dicendo: \"ero davvero stanco e stressato dopo la lunga tourn\u00e9e del secondo album. Non sopportavo nemmeno pi\u00f9 la mia voce, l'ambiente che mi circondava. Ne ho approfittato per studiare, leggere, viaggiare, imparare a fare cose nuove: suonare la chitarra, cucinare, lavoretti di riparazione domestici, cose da carpentiere... e spegnere il telefonino.\"\nVita privata.\nNutini ha dichiarato in un'intervista nel giugno 2014 di aver fumato cannabis ogni giorno della sua vita dall'et\u00e0 di sedici anni fino a maggio dello stesso anno, prima dell'inizio dei Mondiali di calcio in Brasile, avvenuto il 12 giugno.\nOltre alla sua lingua madre, ha dichiarato di comprendere l'italiano e di parlarlo poco."}
{"id": "684346", "revid": "123798510", "url": "https://it.wikipedia.org/wiki?curid=684346", "title": "Phil Taylor", "text": "\u00c8 stato il batterista della band britannica heavy metal Mot\u00f6rhead, negli anni 1975-1984 e 1987-1992.\nLa formazione classica dei Mot\u00f6rhead \u00e8 considerata proprio quella con Lemmy Kilmister, Philty Animal Taylor e \"Fast\" Eddie Clarke.\nBiografia.\nNato il 21 settembre 1954 a Chesterfield, in Inghilterra, si un\u00ec alla band nel 1975, prendendo il posto di Lucas Fox per l'omonimo disco del 1977 \"Mot\u00f6rhead\".\nNel 1980, subito dopo le registrazioni del famoso album Ace of Spades, Phil ebbe un incidente al collo, che lo rese incapace di suonare per quasi un anno (nel quale i restanti Mot\u00f6rhead pubblicarono, insieme alle Girlschool, l'EP St. Valentine's Day Massacre EP).\nNella primavera del 1984, dopo un'apparizione \"finale\" nella serie tv The Young Ones, Taylor lasci\u00f2 la formazione.\nL'anno successivo, dopo una breve collaborazione con i Waysted, reclut\u00f2 l'ex chitarrista dei Mot\u00f6rhead Brian \"Robbo\" Robertson per formare la band di breve durata \"Operator\".\nNel febbraio 1987 Philty rientra nei Mot\u00f6rhead, per restarci fino al 1992; viene infatti licenziato dal gruppo per non aver imparato bene la parte di batteria della canzone \"I Ain't No Nice Guy\", dell\"'album\" \"March \u00f6r Die\" e viene sostituito prima da Tommy Aldridge, e poi da Mikkey Dee.\nTenne il suo ultimo concerto coi Mot\u00f6rhead a Los Angeles il 28 marzo del 1992.\nNel 2005, ha fatto parte dei The Web of Spider e nel 2007 ha fondato i Capricorn, band composta oltre a Philty, anche dall'ex chitarrista dei Danzig Todd Youth, dall'ex chitarrista/cantante dei Monster Magnet Phil Caivano e dall'ex bassista dei Nashville Pussy Corey Parks.\nIl 6 novembre 2014 ha suonato \"Ace of Spades\" con i membri dei Mot\u00f6rhead nella tappa di Birmingham. \nPhil Taylor muore l'11 novembre 2015 all'et\u00e0 di 61 anni dopo una lunga malattia."}
{"id": "684347", "revid": "73997", "url": "https://it.wikipedia.org/wiki?curid=684347", "title": "Philty Animal Taylor", "text": ""}
{"id": "684348", "revid": "767487", "url": "https://it.wikipedia.org/wiki?curid=684348", "title": "Il sole anche di notte", "text": "Il sole anche di notte \u00e8 il dodicesimo film diretto dai fratelli Taviani, liberamente tratto dal racconto \"Padre Sergij\" di Lev Tolstoj, prodotto da Giuliani G. De Negri. \u00c8 stato presentato fuori concorso al 43\u00ba Festival di Cannes.\nTrama.\nFine Settecento. Sergio Giuramondo, il nobile e promesso sposo della Duchessa Cristina, apprende che la sua futura consorte \u00e8 stata l'amante di Re Carlo e, di conseguenza, rompe il patto nuziale. Riscopre la sua antica vocazione religiosa, che risale ai tempi dell'infanzia e diviene Chierico Regolare di San Paolo (barnabita), alle dipendenze del vescovo. Sergio dopo un'ennesima delusione chiede di ritirarsi in un eremo per condurre una vita da anacoreta. Affronta innumerevoli prove, tra le quali quella di resistere alla seduzione di una splendida attrice. Padre Sergio, convinto di non poter superare la prova, s'infligge una mutilazione. La donna, colpita dal suo gesto si ritira quindi in un monastero come monaca di clausura. Presto acquista fama di santo e di guaritore, fama che mette in pericolo la sua amata solitudine, interrotta da masse di disperati in cerca di guarigione fisica e spirituale. Quando ormai sembra aver superato anche le prove pi\u00f9 difficili, si concede a una ragazza malata e poi riparte, in segreto, verso una nuova solitudine.\nProduzione.\nLa maggior parte delle riprese \u00e8 stata effettuata in Abruzzo a Campo Imperatore, mentre le restanti scene relative alla prima parte del film tra Matera e Craco.\nAlcune scene, tra cui il romitaggio di Sergio Giuramondo, sono ambientate in Puglia, sulla Murgia, tra Altamura e Gravina in Puglia. Altre sono invece ambientate a Napoli, precisamente a Palazzo Reale."}
{"id": "684349", "revid": "1632387", "url": "https://it.wikipedia.org/wiki?curid=684349", "title": "Propagandhi", "text": "I Propagandhi sono un gruppo melodic hardcore punk nato a Winnipeg, Canada.\nBiografia.\nNelle prime biografie, i \"Propagandhi\" si descrivevano come \u201ctre sbandati provenienti dalle pi\u00f9 remote distese delle praterie canadesi, forgiati dalle fiamme del political hardcore della met\u00e0 degli anni Ottanta e dallo speed metal dell'inizio degli anni Ottanta.\u201d\nLa band si form\u00f2 nel 1986 a Winnipeg (Manitoba), in Canada. Il cantante del gruppo dei NOFX, Fat Mike li scopr\u00ec durante un loro concerto nel 1991, e dopo aver sentito un loro demo, li chiam\u00f2 per altri eventi; passato un anno decise di pagar loro il viaggio per condurli negli studi di registrazione in California (dove appunto risiedono i NOFX) e far loro registrare alcuni pezzi, dopodich\u00e9 li invit\u00f2 come sostenitore per un tour del suo gruppo. Nel 1993 pubblicarono il primo album con la Fat Wreck Chords, \"How to Clean Everything\". Nel 1996 usc\u00ec \"Less Talk, More Rock\", nello stesso anno John K. Samson lasci\u00f2 la band e venne sostituito da Todd \"The Rod\" Kowalski degli appena sciolti I-Spy. Nel 1998 i Propagandhi decisero di aprire una loro etichetta discografica, la G7 Welcoming Committee con cui pubblicarono \"Where Quantity Is Job #1\" nel 1998. \"Today's Empires, Tomorrow's Ashes\" il loro album del 2001, ha due etichette; per il Canada la loro, mentre per il resto del mondo la Fat Wreck.\nNel 2003 Chris Hannah, adott\u00f2 lo pseudonimo di Glen Lambert, suscitando la curiosit\u00e0 e anche la preoccupazione dei fans che credevano in un imminente scioglimento del gruppo, senza pi\u00f9 uno dei suoi pilastri. Successivamente gir\u00f2 la notizia che Glen Lambert, dei Portage Terriers, aveva preso il posto di Chris. Ovviamente era tutta una burla e gli stessi Propagandhi furono costretti a smentire in parte tale notizia, visto che lo stesso leader del gruppo disse di aver ricevuto una \"richiesta\" dal membro dei Portage Terriers. \"Potemkin City Limits\" \u00e8 invece il titolo dell'album del 2005, uscito per la Fat Wreck e la G7. Verso la fine del 2006 entr\u00f2 nel gruppo David Guillas, subito soprannominato \"Beaver\".\nNel 2007 i Propagandhi pubblicarono in America anche un DVD intitolato \"Live from Occupied Territory\", che include una performance live allo Zoo di Winnipeg del 19 luglio 2003, a parte altre tracce video speciali e dall'alto contenuto sociale. Nel 2009 usc\u00ec l'album di studio del gruppo, intitolato \"Supporting Caste\".\n\u00c8 del 2012, invece, l'ultimo lavoro della band \"Failed States\". \nIdeali e contenuti.\nPur non avendo mai firmato per una major discografica e pur non essendo mai apparsi in programmi mainstream come MTV, i Propagandhi sono una delle band tra le pi\u00f9 affermate nel panorama punk-hc.\nSicuramente la band canadese si caratterizza per l'impegno politico che porta avanti con la propria musica sin dagli albori. A differenza di molte band punk-hc della loro stessa generazione, infatti, i Propagandhi legano da sempre musica e politica. Vicini al movimento anarchico, si dichiarano anti-razzisti, anti-sessisti, anti-fascisti e anti-capitalisti. Inoltre sono vegani e gran sostenitori dei diritti degli animali. Supportano il movimento LGBT e contestano lo Stato Sionista d'Israele ritenuto illegittimo. In alcune delle loro canzoni hanno anche criticato l'attuale scena punk-hc, accusata di essere diventata innocua, cio\u00e8 conforme al sistema del music business e di aver perso quei contenuti che hanno caratterizzato band storiche di questo genere, come ad esempio \"Dead Kennedys\" e \"MDC\". Criticano anche il ruolo dei mass media e della polizia, che, secondo la band, sono usati da chi \u00e8 al potere per raggiungere e salvaguardare i propri interessi."}
{"id": "684352", "revid": "1543377", "url": "https://it.wikipedia.org/wiki?curid=684352", "title": "Black Market Music", "text": "Black Market Music \u00e8 il terzo album in studio del gruppo musicale britannico Placebo, pubblicato l'8 maggio 2000 dalla Virgin Records.\nTracce.\nTesti e musiche dei Placebo, eccetto dove indicato."}
{"id": "684354", "revid": "486946", "url": "https://it.wikipedia.org/wiki?curid=684354", "title": "Merycoidontidae", "text": ""}
{"id": "684355", "revid": "56818", "url": "https://it.wikipedia.org/wiki?curid=684355", "title": "Angioemofilia", "text": ""}
{"id": "684357", "revid": "486946", "url": "https://it.wikipedia.org/wiki?curid=684357", "title": "Oreodontide", "text": ""}
{"id": "684358", "revid": "486946", "url": "https://it.wikipedia.org/wiki?curid=684358", "title": "Oreodontidi", "text": ""}
{"id": "684361", "revid": "1305772", "url": "https://it.wikipedia.org/wiki?curid=684361", "title": "Willebrand", "text": ""}
{"id": "684362", "revid": "115467935", "url": "https://it.wikipedia.org/wiki?curid=684362", "title": "David Gunn", "text": "Gunn consegu\u00ec il Bachelors alla Vanderbilt University e la laurea in medicina presso la University of Kentucky. Dopo il periodo di specializzazione, si trasfer\u00ec in Alabama, per lavorare come ostetrico e ginecologo nell'America rurale.\nFu ucciso a Pensacola, in Florida il 10 marzo 1993, all'et\u00e0 di 47 anni, da Michael F. Griffin, un cristiano radicale e anti-abortista.\nIl dottor Gunn \u00e8 stato il primo di una serie di dottori assassinati da attivisti anti-abortisti. Altri furono Barnett Slepian e John Britton, ucciso dal reverendo Paul Hill.\nRiferimenti nella cultura di massa.\nIl suo omicidio \u00e8 l'argomento della canzone \"Get Your Gunn\" di Marilyn Manson."}
{"id": "684366", "revid": "1812835", "url": "https://it.wikipedia.org/wiki?curid=684366", "title": "Maigret e la chiromante", "text": "Maigret e la chiromante (titolo originale francese \"Sign\u00e9 Picpus\", pubblicato in traduzione italiana anche coi titoli Maigret e l'affare Picpus e Firmato Picpus), \u00e8 un romanzo poliziesco di Georges Simenon con protagonista il Commissario Maigret.\n\u00c8 il ventitreesimo romanzo dedicato al celebre commissario.\nTrama.\nIn un torrido pomeriggio d'agosto a Parigi, Mascouvin, modesto impiegato di un'agenzia immobiliare, si presenta al commissario Maigret per avvertire di aver casualmente letto un messaggio, rimasto impresso sulla carta assorbente di un bar, in cui un tale che si firma Picpus annuncia l'omicidio di una chiromante.\nMaigret, contrariamente al fido Lucas, prende decisamente sul serio la faccenda e quando il delitto avviene trova nella casa della vittima, l'indovina Jeanne, Octave Le Cloaguen, ex medico di bordo di navi transoceaniche in pensione che, chiuso a chiave nella cucina, appare inebetito e incapace di fornire alcuna spiegazione. Bench\u00e9 beneficiario di una consistente rendita vitalizia, Le Cloaguen vive quasi come un clochard, trascorrendo le giornate vagabondando in giro per la citt\u00e0 in abiti consunti, mentre in casa la moglie e la figlia lo trattano da squilibrato, chiudendolo nella propria camera quando hanno ospiti.\nIl romanzo si dipana sul filo delle due storie \"separate\" dell'omicidio e della vicenda umana del vecchio medico, fino all'immancabile colpo di scena finale.\nEdizioni.\nIl romanzo \u00e8 stato scritto al Ch\u00e2teau de Terre-Neuve di Fontenay-le-Comte (Francia) nel 1941 e pubblicato per la prima volta presso Gallimard tre anni dopo, il 5 gennaio 1944, all'interno della raccolta \"Sign\u00e9 Picpus\" contenente anche altri due romanzi su Maigret, \"La ragazza di Maigret\" e \"Maigret e la ragazza di provincia\" e cinque novelle esotiche. In precedenza, era apparso come \"feullietton\" sul quotidiano \"Paris-Soir\".\nIn Italia \u00e8 apparso per la prima volta nel 1960, tradotto da Roberto Cantini, con il titolo \"Maigret e la chiromante\", e pubblicato da Mondadori nella collana \"I romanzi di Simenon\" (n\u00b0 141). Sempre per lo stesso editore \u00e8 stato ripubblicato, con il titolo \"Maigret e l'affare Picpus\", in altre collane o raccolte tra gli anni sessanta e novanta (dal 1990 nella traduzione di Emanuela Fubini). Nel 1993 esce invece col titolo \"L'affare Picpus\" in allegato al quotidiano \"L'Unit\u00e0\". Nel 1999 il romanzo \u00e8 stato pubblicato presso Adelphi con il titolo \"Firmato Picpus\", tradotto da Germana Cantoni de Rossi, nella collana dedicata al commissario (parte de \"gli Adelphi\", al n\u00b0 157).\nFilm e televisione.\nIl regista Richard Pottier ne trasse un film dal titolo \"Picpus\" con \"Albert Pr\u00e9jean\" nel ruolo del commissario, uscito nelle sale francofone nel febbraio del 1943 un anno prima della pubblicazione del romanzo. In Italia il film \u00e8 inedito.\nQuattro sono stati invece gli adattamenti del romanzo per la televisione:"}
{"id": "684368", "revid": "287204", "url": "https://it.wikipedia.org/wiki?curid=684368", "title": "Susanna", "text": "Origine e diffusione.\nContinua, tramite il latino \"Susanna\" e il greco biblico \u03a3\u03bf\u03c5\u03c3\u03b1\u03bd\u03bd\u03b1 (\"Sousanna\"), l'ebraico \u05e9\u05c1\u05d5\u05b9\u05e9\u05b7\u05c1\u05e0\u05b8\u05bc\u05d4 (\"Shoshannah\"). Questo nome si basa sul termine \u05e9\u05c1\u05d5\u05b9\u05e9\u05b8\u05c1\u05df (\"shoshan\"), che significa \"giglio\" in ebraico antico (e \"rosa\" in ebraico moderno), e che deriva forse dalla radice egizia \"s\u0161n\" (\"loto\"). Il nome \u00e8 analogo quindi, per semantica, a Lilia e ad Azucena (che peraltro \u00e8 etimologicamente correlato).\nLa diffusione iniziale del nome \u00e8 dovuta probabilmente a Susanna, una donna di cui si narra nel libro di Daniele dell'Antico Testamento che, accusata falsamente di adulterio da due vecchi, venne aiutata dal profeta Daniele. Il nome ricompare anche nel Nuovo Testamento, dove \u00e8 portato da una discepola di Ges\u00f9, una di quelle che portarono la mirra al suo sepolcro.\nIn inglese, era usato sporadicamente durante il Medioevo, proprio in onore del pi\u00f9 antico personaggio biblico; divenne molto pi\u00f9 comune dopo la Riforma Protestante, specialmente nella forma \"Susan\". Proprio quest'ultima forma fu preponderante per tutto il XVIII secolo, ed ebbe notevole popolarit\u00e0 negli Stati Uniti d'America, risultando sempre tra i dieci nomi femminili pi\u00f9 usati fra il 1945 e il 1968, e raggiungendo in particolare il secondo posto nel triennio dal 1957 al 1960.\nVa notato che l'ipocoristico svedese \"Sanna\" potrebbe anche derivare dal termine svedese \"sann\", che significa \"vero\".\nOnomastico.\nL'onomastico ricorre solitamente l'11 agosto in memoria di santa Susanna di Roma, martire a Coazzo nel 295. Vi sono numerose altre sante con questo nome in memoria delle quali \u00e8 possibile festeggiarlo, fra le quali, alle date seguenti:"}
{"id": "684374", "revid": "1154737", "url": "https://it.wikipedia.org/wiki?curid=684374", "title": "Vetta le Croci", "text": "Vetta le Croci (o \"Vetta alle Croci\") \u00e8 un passo a quota 518 metri s.l.m., lungo la Strada regionale 302 Brisighellese-Ravennate, in corrispondenza del crinale che separa la valle del Mugnone a sud e quella del torrente Faltona a nord.\nIl valico si trova nel comune di Vaglia, 1 km a nord della localit\u00e0 Olmo; \u00e8 posto in territorio aperto, con alcune case sparse ed un laghetto (non balneabile e recintato) nelle immediate vicinanze.\nSul lato fiorentino del crinale, a poche centinaia metri dal passo, la SR 302 incrocia la Strada provinciale 54 \"dei Bosconi\" (che porta a Fiesole) e la Strada provinciale 102 \"della Casa al Vento\" (che porta a Pratolino e Bivigliano) formando un quadrivio chiamato localmente \"le quattro strade\". La presenza di un locale di ristoro e di prati liberamente accessibili e panoramici (vista sulla collina fiesolana e la valle del Mugnone) costituisce motivo di richiamo per soste e brevi gite turistiche."}
{"id": "684378", "revid": "729019", "url": "https://it.wikipedia.org/wiki?curid=684378", "title": "Ferrovia del Resia", "text": "La ferrovia del Resia (in tedesco \"Reschenscheideckbahn\" o \"Reschenbahn\") \u00e8 un progetto di ferrovia, mai realizzata, che intendeva collegare Malles Venosta (\"Mals\") con Landeck.\nStoria.\nIl primo progetto in assoluto di una ferrovia del passo di Resia risale al 1891 e si deve all'ingegnere tedesco Franz Kreuter di Monaco di Baviera che prevedeva un collegamento Malles-Landeck di 128\u00a0km con pendenze massime di 50\u00a0mm/m con tratti a cremagliera.\nIl progetto sul quale vennero iniziati i lavori fu elaborato nel 1907 da Von Chabert, direttore dei lavori della ferrovia della Val Venosta; secondo questo progetto dalla linea principale Malles-Landeck, ridotta a 87\u00a0km con pendenze massime di 25\u00a0mm/m, si sarebbe staccata un'antenna da realizzarsi a scartamento metrico, che da Pfunds avrebbe collegato Scuol-Tarasp, capolinea orientale della ferrovia Retica. Il progetto venne ulteriormente dettagliato nel 1909 spostando la stazione di partenza della linea a scartamento metrico per la Svizzera da Pfunds a T\u00f6sens e prevedendo ben tre varianti per la rampa sud da Malles a Burgusio, ma l'attivazione nel 1912 della ferrovia Garmisch-Innsbruck ne fece rimandare la realizzazione.\nLa costruzione della linea del Resia fu poi autorizzata nel 1918 per ragioni militari e i progetti pressoch\u00e9 definitivi del 1907 e 1909 furono rimaneggiati dall'ingegner \u00d6rley, che era stato progettista anche della ferrovia della Val di Fiemme, portando la pendenza massima a 29\u00a0mm/m ed eliminando alcuni ponti e gallerie con lo scopo di velocizzare i tempi di costruzione di una linea per uso prettamente militare.\nI lavori furono avviati il 1\u00ba aprile 1918 e proseguirono celermente con l'impiego di molti prigionieri di guerra, soprattutto russi, fino a interrompersi il 31 ottobre 1918 quando l'impero austro-ungarico era in procinto di sgretolarsi.\nIn seguito all'annessione dell'Alto Adige all'Italia, avvenuta nel 1919 con il trattato di Saint Germain, la linea pass\u00f2 in gestione alle Ferrovie dello Stato e all'Austria venne imposto di terminare la ferrovia del Resia, formalmente come riparazione per i danni di guerra, ma con il concorso finanziario italiano se ritenuto necessario, con la ripresa dei lavori entro cinque anni; tuttavia, nonostante un invito formale italiano alla ripresa dei lavori da parte austriaca nel 1925, negando allo stesso tempo il supporto finanziario richiesto, la questione della ferrovia del Resia decadde per lo scarso interesse di entrambe le nazioni per una nuova linea internazionale."}
{"id": "684379", "revid": "119706548", "url": "https://it.wikipedia.org/wiki?curid=684379", "title": "McKenzie Lee", "text": "Biografia.\nMcKenzie Lee esordisce come spogliarellista in uno strip club di Birmingham, per poi continuare in un nightclub londinese. Ha lavorato come spogliarellista per sei anni. Fu anche una cheerleader per i Leicester City F.C.\nLee poi and\u00f2 negli Stati Uniti, comparve su Night Calls la notte di Capodanno del 2005, poi fu un'intervistatrice per Playboy agli AVN Awards 2005. L\u00ec ha incoronato vincitrice Jenna Jameson.\nInizia la sua carriera nel cinema porno nel 2004 in Europa, lavorando per case produttrici come Private Media Group. Al momento \u00e8 sotto contratto con Club Jenna.\nNel 2009 \u00e8 tornata nel settore pornografico dopo una pausa di tre anni. Firm\u00f2 un contratto in esclusiva per le sue prestazioni con la Digital Playground nel mese di ottobre 2009. Due mesi pi\u00f9 tardi, abbandon\u00f2 il suo contratto e divent\u00f2 una free agent."}
{"id": "684383", "revid": "729019", "url": "https://it.wikipedia.org/wiki?curid=684383", "title": "Isola di Bylot", "text": "L'isola di Bylot \u00e8 un'isola dell'arcipelago artico canadese, situata all'estremit\u00e0 settentrionale dell'isola di Baffin, nel Territorio di Nunavut, in Canada. Si estende per 11.067\u00a0km\u00b2, ed \u00e8 pertanto la 71\u00aa isola maggiore del mondo e la 17\u00b0 del Canada. La cima pi\u00f9 elevata \u00e8 il Monte Angilaaq che s'innalza a 1.951 metri sul livello del mare. Non ci sono insediamenti permanenti sull'isola, ma vi si possono trovare Inuit di passaggio.\nQuasi tutta l'isola \u00e8 compresa nel Parco Nazionale di Sirmilik, che ospita anche gabbiani tridattili e l'oca delle nevi.\nL'isola \u00e8 chiamata come l'esploratore artico Robert Bylot."}
{"id": "684388", "revid": "287204", "url": "https://it.wikipedia.org/wiki?curid=684388", "title": "Classe Daphn\u00e8", "text": ""}
{"id": "684393", "revid": "547034", "url": "https://it.wikipedia.org/wiki?curid=684393", "title": "Ol Molo", "text": "La trib\u00f9 degli Ol Molo \u00e8 forse il pi\u00f9 piccolo gruppo etnico del Kenya: poco pi\u00f9 di 200 individui, che vivono sulle rive del Lago Turkana, di fronte all'Isola delle Capre. Sono di etnia Nilo-hamitica, come le altre popolazioni del Kenya settentrionale (Turkana, Shangalla, Samburu)\nEssi si rifiutano di costruire capanne lontane dal lago. Non molti anni fa si trattava di semplici ricoveri di frasche, ora sono vere e proprie capanne emisferiche. Gli uomini andavano completamente nudi fino a tempi recenti, mentre le donne indossavano due pezzi di pelle di pesce, fermati sui fianchi. Quando il naturalista John Hillaby nel 1960 visit\u00f2 gli Ol Molo, ne riport\u00f2 un'impressione neolitica.\nLa pesca con l'arpione \u00e8 la loro principale attivit\u00e0: pescano il persico del Nilo che chiamano \"selapia\" e pu\u00f2 raggiungere i 90kg. Cacciano e mangiano anche i coccodrilli. Pescano da zattere costituite da quattro tronchi legati tra loro.\nLa caccia all'ippopotamo \u00e8 una periodica prova di abilit\u00e0 e di coraggio: dopo aver colpito la bestia occorre reciderle i tendini delle zampe posteriori. La caccia viene celebrata con grandi feste collettive, che possono durare giorni interi. In queste occasioni gli Ol Molo si dimostrano insaziabili bevitori di vino di palma, ottenuto dalla fermentazione della linfa estratta dalla corteccia dell'albero.\nGli Ol Molo sono rigidamente monogamici. Credono in un unico dio che vive sul Monte Niro. La loro lingua \u00e8 quasi completamente scomparsa."}
{"id": "684395", "revid": "22356", "url": "https://it.wikipedia.org/wiki?curid=684395", "title": "Stylinodon mirus", "text": "Lo stilinodonte (Stylinodon mirus) \u00e8 un mammifero estinto, appartenente ai teniodonti. Visse nell'Eocene medio (circa 50 - 40 milioni di anni fa) e i suoi resti fossili sono stati ritrovati in Nordamerica.\nDescrizione.\nQuesto strano mammifero era un animale massiccio dal corpo vagamente simile a quello di un oritteropo, dotato per\u00f2 di una testa corta e alta, completamente diversa da quella di qualunque mammifero attuale. Le dimensioni di \"Stylinodon\" potevano raggiungere quelle di un piccolo orso.\nCranio.\nLa specializzazione pi\u00f9 curiosa di questo animale riguardava il cranio: questo era corto e alto, con mascelle profonde e robustissime (in particolare la mandibola, estremamente alta), e poteva superare i 25 centimetri di lunghezza. Il cranio di \"Stylinodon\" non \u00e8 completamente conosciuto, ma doveva essere molto simile a quello dell'affine \"Ectoganus\", leggermente pi\u00f9 antico, anche se le specializzazioni erano portate all'estremo. La dentatura aveva caratteristiche uniche. Gli incisivi erano quasi del tutto assenti (era presente una sola coppia, sia nella mascella che nella mandibola), e al loro posto i canini si erano trasformati in enormi \"scalpelli\" senza radici, adatti a rodere. I molari, estremamente robusti, erano a corona alta (ipsodonti). Lo smalto dentario era presente solo sotto forma di una sottile banda.\nScheletro postcranico.\nLe vertebre cervicali erano dotate di centri vertebrali molto corti. Il cinto scapolare era potentissimo. Le zampe anteriori erano lunghe e robuste, ed erano caratterizzate da un omero davvero notevole, con grandi aree per l'inserzione di potenti muscoli, in particolare sulla cresta deltoide. Era presente un forame entepicondilare. L'ulna era molto pi\u00f9 robusta rispetto al radio, e l'olecrano era estremamente sviluppato. Le ossa del carpo erano anch'esse robuste: il semilunare e il capitato erano molto ingranditi. Il primo e il quinto metacarpo erano molto ridotti, ma le altre tre dita erano molto sviluppate ed \u00e8 probabile che fossero dotate di potenti artigli. Gli artigli, conosciuti nelle zampe posteriori, erano molto potenti e compressi lateralmente. Si suppone quindi che negli arti anteriori queste caratteristiche fossero maggiormente accentuate, dal momento che \"Stylinodon\" era senza dubbio un animale scavatore. \nClassificazione.\n\"Stylinodon mirus\" venne descritto per la prima volta da Othniel Charles Marsh nel 1874, sulla base di resti fossili ritrovati in Wyoming, in terreni dell'Eocene medio. Altri fossili sono stati in seguito rinvenuti in Colorado, Texas e Utah. \"Stylinodon\" \u00e8 il membro pi\u00f9 famoso dei tenoiodonti, un gruppo di mammiferi arcaici che svilupparono notevoli specializzazioni per quanto riguarda la dentatura e lo scheletro degli arti. \"Stylinodon\" \u00e8 anche il genere eponimo degli stilinodontidi, la famiglia pi\u00f9 specializzata di teniodonti, comprendente forme di grossa taglia e dalla dentatura eccezionalmente sviluppata. In particolare, \"Stylinodon\" \u00e8 considerato il membro pi\u00f9 derivato del gruppo e anche l'ultimo teniodonte noto. Assai simile era \"Ectoganus\", di poco anteriore e probabilmente vicino all'origine di \"Stylinodon\".\nPaleoecologia.\nCon tutta probabilit\u00e0 lo stilinodonte si aggirava nei boschi eocenici alla ricerca di tuberi e radici con cui nutrirsi, che dissoterrava grazie alle potentissime zampe anteriori dotate di artigli e che sminuzzava grazie alla notevole dentatura. L'aspetto possente e i temibili artigli dovevano essere strumenti deterrenti particolarmente efficaci nei confronti dei primitivi predatori come \"Mesonyx\"."}
{"id": "684396", "revid": "767487", "url": "https://it.wikipedia.org/wiki?curid=684396", "title": "Hectic", "text": "Hectic \u00e8 il primo disco degli Operation Ivy pubblicato dalla Lookout! Records nel 1988.\nIl disco.\nSi tratta di un EP da 45 giri registrato alla fine del 1987 \"in circa 9 ore\", come riportato sul retro della custodia del disco. Le tracce di questo pezzo di storia della musica punk, poi, nel 1991 furono aggiunte alle 19 tracce dell'LP \"Energy\", per andare a formare Energy in versione cd, che contiene quindi le proprie 19 tracce originali, le 6 tracce di Hectic, e le due tracce degli Operation Ivy presenti sulla compilation Turn It Around!."}
{"id": "684407", "revid": "16953", "url": "https://it.wikipedia.org/wiki?curid=684407", "title": "Cecidomidi", "text": ""}
{"id": "684418", "revid": "1630518", "url": "https://it.wikipedia.org/wiki?curid=684418", "title": "Cuvieronius", "text": "Il cuvieronio (gen. Cuvieronius) o gomfoterio di Cuvier \u00e8 un proboscidato estinto, vissuto in Nordamerica e Sudamerica nel Pliocene superiore, nel Pleistocene e nell'Olocene.\nDue zanne ritorte.\nIl nome di questo strano parente alla lontana degli elefanti deriva da quello del grande studioso dell' '800, Georges Cuvier, fondatore della paleontologia e massimo esperto di anatomia comparata. Il cuvieronio era piuttosto piccolo in rapporto ad altri membri della sua famiglia, essendo alto in media 2,5 metri. La caratteristica principale era data dalle zanne, stranamente attorcigliate e ritorte a spirale, che ricordano quelle del narvalo.\nMigrazione in Sudamerica.\nIl cuvieronio, inoltre, \u00e8 uno dei pochi proboscidati presenti in America meridionale. I resti di questo animale sono stati rinvenuti nelle zone montuose del Nordamerica e, soprattutto, del Sudamerica: da qui il nome caduto in disuso, di Cordillerion, che significa appunto \"abitante della Cordigliera (delle Ande)\". Gli antenati del cuvieronio si svilupparono durante il Miocene superiore; il genere migr\u00f2 poi in America meridionale nel Pliocene o nel Pleistocene, circa 2 milioni di anni fa. Si diffuse nelle pampas e nelle Ande spingendosi sempre pi\u00f9 a sud, fino all'Argentina. L'estinzione di questo animale, avvenuta in tempi molto recenti (forse il 400 d.C.), \u00e8 probabilmente causa della caccia eccessiva a cui l'uomo lo aveva sottoposto. Tra le varie specie di questo proboscidato, da ricordare \"C. tropicus\" e \"C. humboldtii\"."}
{"id": "684420", "revid": "818832", "url": "https://it.wikipedia.org/wiki?curid=684420", "title": "Ik (popolo)", "text": "Gli Ik sono un gruppo etnico presente nelle valli delle catene montuose situate fra Kenya, Uganda e Sudan. Fino alla met\u00e0 del XX secolo erano cacciatori e raccoglitori, integrando il risultato della caccia e della raccolta di cibo di origine vegetale con il miele. Fra il 1958 e il 1962, la regione degli Ik fu dichiarata area naturale protetta dal governo ugandese col nome di Kidepo National Park e caccia e raccolta furono vietate. \nA differenza di altri gruppi che in situazioni simili si sono convertiti all'agricoltura, gli Ik si diedero alla politica, diventarono fabbri e sfruttarono la loro posizione strategica tra Kenya e Uganda dedicandosi al traffico di armi e allo spionaggio."}
{"id": "684429", "revid": "1104133", "url": "https://it.wikipedia.org/wiki?curid=684429", "title": "Back to Basics (Christina Aguilera)", "text": "Back to Basics \u00e8 il quinto album in studio della cantante pop statunitense Christina Aguilera, pubblicato il 10 agosto 2006 dall'etichetta discografica RCA.\nL'album, influenzato da sonorit\u00e0 jazz, soul e blues degli anni venti, trenta e quaranta, si avvale della collaborazione dell'autrice Linda Perry, che ne ha curato la produzione insieme a DJ Premier, Mark Ronson e Big Thank, ed \u00e8 stato inciso utilizzando un'orchestra, un coro, un quintetto d'archi ed una sezione fiati jazz e tutte le tecniche che potessero ricreare un'atmosfera, una sensibilit\u00e0 ed un sound molto vintage. Il singolo apripista \u00e8 stato \"Ain't No Other Man\", seguito dalla ballata \"Hurt\" e da \"Candyman\". Altri singoli estratti da questo disco sono stati \"Slow Down Baby\" e \"Oh Mother\". L'album ha venduto 5 milioni di copie in tutto il mondo.\nDescrizione.\nSecondo le dichiarazioni della Aguilera e del suo team di produzione, \"Back to Basics\" trae ispirazione dalle sonorit\u00e0 jazz, soul e blues degli anni '20, '30 e '40, mentre i critici intravedono maggiori somiglianze con il pop e l'R&amp;B degli anni '60, '70 e '80. Il primo disco effettivamente presenta un sound pi\u00f9 moderno, contenente elementi urban e hip hop. Al contrario, il secondo disco, interamente prodotto da Linda Perry, si discosta dalle sonorit\u00e0 moderne e presenta un sound maggiormente incentrato sul blues, lo swing e il jazz, nonostante alcuni critici individuino accenni di soft rock nella traccia \"Welcome\" e di country rock nella traccia \"Save me from Myself\". Entrambi i CD presentano anche elementi gospel rispettivamente nella traccia \"Makes Me Wanna Pray\" del primo disco e in \"Mercy on Me\" del secondo.\nLa maggior parte dei testi di \"Back to Basics\" traggono ispirazione dalle esperienze personali della cantante. La canzone \"Oh Mother\" parla del padre violento della Aguilera ed \u00e8 stata paragonata alle canzoni \"Oh Father\" di Madonna e \"I'm Ok\" della stessa Aguilera. Numerose sono le tracce ispirate dal recente matrimonio della cantante con Jordan Bratman: \"Makes Me Wanna Pray\", \"Ain't No Other Man\", \"Save Me from Myself\" e \"The Right Man\". Lo stile musicale dell'album viene celebrato nella canzone \"Back in the Day\", in cui vengono citati artisti soul e jazz tra cui Etta James, Marvin Gaye, John Coltrane e Aretha Franklin. La traccia \"F.U.S.S.\" (sigla di \"Fuck You Scott Storch\"), \u00e8 un'invettiva contro il precedente produttore della cantante. In \"Slow Down Baby\" la cantante si rivolge a un \"lussurioso\" uomo, invitandolo a lasciarla in pace. \"Still Dirrty\" rappresenta un seguito del singolo del 2002 \"Dirrty\", in cui ancora una volta l'Aguilera esprime la sua indipendenza sessuale. La canzone conclusiva del primo disco, \"Thank You (Dedication to Fans...)\", parla del rapporto tra la cantante e i suoi fan e contiene registrazioni inviatele dai fan stessi che le spiegano ci\u00f2 che la sua musica rappresenta per loro.\nAccoglienza.\n\"Back to Basics\" ha ricevuto per la maggiore critiche positive, nonostante molti recensionisti abbiano disapprovato la scelta di pubblicare un doppio album. Stephen Thomas Erlewine di AllMusic ha dato quattro stelle e mezzo su cinque all'album e lo ha definito accattivante, emozionante e unico, indicando come probabili influenze Etta James, Billie Holiday ed Aretha Franklin. Ha inoltre aggiunto che alcune sonorit\u00e0 sembrano aver avuto ispirazione da una fusione di Madonna e Fiona Apple. Ha criticato la scelta di rendere \"Back to Basics\" un album doppio, e in particolare lo stile del secondo disco, che ha fallito nel sembrare un vecchio lavoro jazz per via degli \u00abistinti troppo moderni di Aguilera\u00bb. Jody Rosen di \"Entertainment Weekly\" ha concordato anch'esso sulle influenze derivare da James e Holiday: \u00abHa aggiunto al suo repertorio di ballate canzoni da saloon, condito i suoi testi con urli a grandi del jazz e del blues come Billie Holiday ed Etta James, e non ha fatto mistero del fatto che vuole un posto nel pantheon.\u00bb Ma ha precisato che \u00abAguilera non ha la gravitas delle sue eroine\u00bb e il suo modo di cantare il blues \u00e8 \u00abrigido e manierato\u00bb. Ha concluso la recensione definendo l'album \u00abdegno di rispetto\u00bb e conferendogli una B+. Jenny Eliscu di \"Rolling Stone\" ha apprezzato lo stile dell'album ma nel complesso il doppio album \u00e8 \u00abeccessivo e arrogante, prova che ventidue canzoni sono dieci di troppo per Aguilera. In un disco, l'album sarebbe stato a dir poco magistrale\u00bb. Sal Cinquemani di \"Slant Magazine\" ha scritto che Aguilera con questo album ha confermato qualcosa che ha cercato di mettere in chiaro dall'inizio della sua carriera, cio\u00e8 \u00abche lei non \u00e8 un'altra clone di Britney\u00bb e \u00ab\u00e8 decisa a dimostrare che una donna pu\u00f2 essere sia sessualmente espressiva che talentuosa\u00bb. Ha elogiato la produzione che ha dato all'album una certa rilevanza moderna; ha definito \"Back to Basics\" \u00abpi\u00f9 coerente rispetto al suo predecessore\u00bb e \u00abuno degli album pop pi\u00f9 interessanti e ambiziosi degli ultimi tempi\u00bb.\nTracce.\nUna versione speciale, con un DVD, \u00e8 stata resa disponibile nel 2006, chiamata \"Back to Basics and Beyond\":\nSempre nel 2006 \u00e8 stato messo in commercio, per il solo mercato europeo, un EP promozionale in formato vinile contenente sei tracce."}
{"id": "684433", "revid": "458502", "url": "https://it.wikipedia.org/wiki?curid=684433", "title": "Foresta Tai", "text": ""}
{"id": "684434", "revid": "1318658", "url": "https://it.wikipedia.org/wiki?curid=684434", "title": "Penisola di Vald\u00e9s", "text": "La penisola di Vald\u00e9s (in spagnolo Pen\u00ednsula Vald\u00e9s) \u00e8 una penisola situata lungo la costa atlantica nel settore chiamato Mare Argentino della Provincia di Chubut, in Argentina. Ha un'estensione di circa 3.625\u00a0km\u00b2. L'unico nucleo abitato \u00e8 il villaggio di Puerto Pir\u00e1mides, mentre la citt\u00e0 pi\u00f9 vicina \u00e8 Puerto Madryn, distante circa 50\u00a0km.\nCostituisce l'estremit\u00e0 meridionale del golfo San Matias. Legata alla terraferma da un istmo di poco pi\u00f9 di 6\u00a0km di lunghezza, forma all'interno del golfo San Matias il golfo San Jos\u00e9, di cui l'istmo costituisce la parte meridionale. A sud dell'istmo invece la penisola forma un altro golfo, il golfo Nuevo.\nBuona parte della penisola \u00e8 costituita da terreno arido con qualche lago salato. Il pi\u00f9 grande di questi laghi si trova ad un'altitudine stimata di 40 metri sotto il livello del mare, ed era fino a poco tempo fa considerato il punto pi\u00f9 basso dell'Argentina e dell'intero Sudamerica.\n\u00c8 un'importante riserva naturale, designata Patrimonio dell'umanit\u00e0 dall'UNESCO nel 1999.\nLa costa \u00e8 abitata da mammiferi marini, come il leone marino sudamericano, l'elefante marino e la foca sudamericana. La balena franca pu\u00f2 essere inoltre avvistata nel \"Golfo Nuevo\" e nel \"Golfo San Jos\u00e9\", specchi d'acqua protetti, situati fra la penisola e la terraferma della Patagonia. Queste balene migrano in queste acque fra Maggio e Dicembre, per l'accoppiamento e il parto, poich\u00e9 le acque nel golfo sono pi\u00f9 calme e pi\u00f9 calde che in mare aperto. Anche l'orca \u00e8 visibile lungo la costa, nel mare aperto oltre la penisola.\nL'interno della penisola \u00e8 abitato da nand\u00f9, guanachi e maras. Nell'isola \u00e8 presente anche una grande variet\u00e0 di uccelli: almeno 181 specie, 66 delle quali migratorie, vivono nella regione, incluso il piccione Antartico."}
{"id": "684437", "revid": "1522738", "url": "https://it.wikipedia.org/wiki?curid=684437", "title": "Mona Simpson (personaggio)", "text": "Mona Penelope Jay Olsen (coniugata Simpson e conosciuta anche come mamma Simpson o nonna Simpson) \u00e8 un personaggio secondario della serie animata \"I Simpson\". Era la moglie di Abraham Simpson, madre di Homer Simpson e nonna paterna di Bart, Lisa e Maggie. Tutti gli episodi in cui appare e quelli in cui viene citata sono drammatici oppure mostrano una riflessione sentimentale da parte del figlio.\nIl suo nome deriva dalla scrittrice Mona Simpson, moglie di uno degli sceneggiatori della serie, Richard Appel, che ha voluto onorarla, e sorella minore del CEO di Apple, Steve Jobs.\nBiografia.\nAbbandona il marito Abraham Simpson e il figlio Homer quando questo \u00e8 ancora piccolo (costringendolo, di fatto, a vivere solo col padre, che non lo degna certo di molto affetto), per sostenere i suoi ideali e cercare di impedire una guerra batteriologica, ponendosi in prima persona anche contro C.M. Burns, il ricco magnate di Springfield. Queste azioni la costringono a una vita da fuggitiva, per timore di essere scoperta e arrestata. Mona \u00e8 sempre stata una premurosa madre ed un'attenta moglie fino a quando lo spirito del \"Sessantotto\" non le entr\u00f2 in testa dopo aver visto in televisione un giovane giocatore di football dai lunghi basettoni (Joe Namath).\nInizia a manifestare quasi inconsapevolmente contro il potere di Montgomery Burns e la sua fabbrica di ricerca sulla guerra batteriologica. Una notte saluta suo marito Abraham e bacia amorevolmente Homer gi\u00e0 addormentato e penetra con i suoi compagni rivoluzionari (soprannominati poi i \"sei di Springfield\", un riferimento al reale gruppo di attivisti detto Chicago Seven) nella fabbrica di Burns spargendo una nuvola di antibiotico che distrugge ogni virus e batterio presente nel laboratorio. Durante la fuga, il gruppo investe in pieno Burns accorso per constatare i danni, Mona \u00e8 l'unica a soccorrere il vecchio non riconoscendolo, viene identificata a sua volta ed il vecchio promette di darle la caccia finch\u00e9 avr\u00e0 vita (verr\u00e0 bloccato dal catturarla in quella circostanza per colpa del giovane commissario Winchester che gli stampa una porta in faccia).\nMona inizia la sua vita da fuggitiva, aiutata dai vari gruppi hippie del paese. Abe dir\u00e0 al piccolo Homer che sua madre \u00e8 morta e gli indicher\u00e0 una lapide al cimitero di Springfield ogni volta che ci passeranno davanti. A causa di uno scherzo di Homer per saltare il lavoro di volontariato della centrale nucleare (6\u00ba episodio della 7\u00aa stagione \"Mamma Simpson\"), l'uomo verr\u00e0 dichiarato morto e nel tentativo di ripristinare il suo status di \"vivo\" Homer scoprir\u00e0 che sua madre non \u00e8 mai morta e che la lapide che suo padre gli continuava ad indicare era un monumento a Walt Withman.\nPer una circostanza fortuita, Homer e sua madre si rincontreranno al cimitero, Mona infatti \u00e8 andata l\u00ec per omaggiare suo figlio ritenuto morto ma i due si riuniranno e la famiglia Simpson incontrer\u00e0 per la prima volta Mona Simpson. Durante il periodo di convivenza in casa, Mona riveler\u00e0 alla fine il suo passato di fuorilegge e durante una visita alle poste di Springfield verr\u00e0 identificata da Montgomery Burns che metter\u00e0 gli agenti federali sulle sue tracce.\nSolo per merito del commissario (grato alla Simpson per aver sconfitto l'asma che gli impediva di entrare in polizia) Mona Simpson potr\u00e0 fuggire nuovamente, braccata dalla legge ma felice di aver rivisto Homer ed aver conosciuto la sua famiglia. Ritorner\u00e0 dopo molti anni (2\u00ba episodio della 15\u00aa stagione \"Mia madre la fuggiasca\") per la nostalgia di suo figlio e di tutta la famiglia. Viene sfortunatamente catturata e sottoposta a processo ma a causa della pessima fama di Burns verr\u00e0 prosciolta da tutte le accuse e torner\u00e0 libera.\nHomer da quel momento rivive tutte le esperienze perse con la madre (si far\u00e0 insegnare come andare in bici e mostrer\u00e0 alla madre la nascita, recitata, di Bart), a causa di un cavillo burocratico (Mona firmava nei parchi nazionali con nomi inventati, e questa pratica \u00e8 reato federale) Burns la far\u00e0 arrestare ed incarcerare nuovamente ma Homer salver\u00e0 la madre dirottando il furgone detenuti sul quale stava viaggiando. Dopo aver fatto scendere tutte le detenute, Homer e Mona Simpson fuggono inseguiti dalla polizia, Mona salva il figlio dalla cattura tramortendolo e lanciandolo fuori dall'autobus, inscena quindi la sua morte facendo precipitare l'autobus da un dirupo e tutti la credono morta tranne Homer.\nNel 19\u00ba episodio della 19\u00aa stagione (\"Mona se ne va\") torna a Springfield cercando di recuperare il rapporto con il figlio (per convincerlo a fare la pace gli dice che il Governo non la cerca pi\u00f9), che per\u00f2 ha completamente perso la fiducia in lei e aspetta solo il momento di essere lasciato di nuovo. Tuttavia alla fine cerca di riconciliarsi con la madre, ma quando cerca di scusarsi, la vede morta sulla poltrona, davanti al camino, e nel video-testamento, la madre chiede che le sue ceneri vengano sparse ad una precisa ora sulla montagna di Springfield. Homer scoprir\u00e0 che la sua richiesta era studiata per sabotare un missile che Burns stava lanciando dal cuore della montagna per scopi malvagi.\nMona riappare nel 16\u00ba episodio della 23\u00aa stagione (\"E alla fine arriva la mamma\") in sogno a Homer salvandolo, mantenendo la promessa che lei rimarr\u00e0 sempre nel suo cuore.\nIn \"Su puoi salire tu, nonno\" della 26\u00aa stagione si apprende che Abraham la conobbe quando era un ufficiale dell'aeronautica militare, lei lavorava come cameriera in un bar vicino alla base militare.\nRiappare nell'episodio \"Panzcarraldo\" della stagione 28 in un flashback."}
{"id": "684442", "revid": "2181523", "url": "https://it.wikipedia.org/wiki?curid=684442", "title": "Giuseppe Mul\u00e8", "text": "Biografia.\nNato a Termini Imerese in provincia di Palermo, fu il quarto di cinque figli. All'et\u00e0 di 20 anni consegu\u00ec il diploma di violoncello e successivamente quello di composizione (sotto la guida di Guglielmo Zuelli) presso il Conservatorio di musica Vincenzo Bellini di Palermo.\nNel 1903, prima ancora di portare a termine gli studi accademici, compose un \"Largo per violoncello e pianoforte\" che fu utilizzato come sigla d'apertura nelle trasmissioni radiofoniche nazionali Eiar e Rai .\nConclusi gli studi al Conservatorio, Giuseppe Mul\u00e8 si dedic\u00f2 per qualche anno alla carriera di direttore d'orchestra.\nFu direttore del Conservatorio di Palermo dal 1922 al 1925, e successivamente copr\u00ec la stessa carica presso il Conservatorio di Santa Cecilia di Roma dal 1925 al 1945.\nFu segretario nazionale del Sindacato Nazionale Fascista Musicisti e, insieme ad Adriano Lualdi, capofila dell'area pi\u00f9 reazionaria della poetica musicale del regime fascista. Durante il Ventennio osteggi\u00f2 strenuamente con tutti i suoi mezzi ogni movimento di avanguardia modernista.\nEra sposato con il soprano Lea Tumbarello (1893-1967).\nMorto a Roma nel 1951, fu sepolto nella sua Termini Imerese. Il figlio, Francesco Mul\u00e8, \u00e8 stato un attore cinematografico e teatrale di successo.\nOpere.\nLa musica di Giuseppe Mul\u00e8 \u00e8 oggi di rarissima esecuzione, anche a causa della sua scarsa originalit\u00e0; le sue opere sono sovente basate su sistemi modali, con ampi e pedissequi richiami coloristici alla tonalit\u00e0.\nI lavori di Mul\u00e8, compresa la produzione cameristica ed i brani sinfonici, sono generalmente pervasi da un folklorismo strapaesano, spesso riferentesi alla sua regione nat\u00eca, che rispecchia fedelmente i dettami della cultura fascista.\nOratorio e opera lirica.\nCompose l'oratorio \"Il cieco di Gerico\" (1910) e le seguenti opere teatrali\nMusiche di scena.\nCompose le musiche di scena per alcune tragedie greche rappresentate a Siracusa, a Paestum ed alle Terme di Caracalla di Roma, quali: \nMusiche da film.\nScrisse inoltre le colonne sonore dei seguenti film:"}
{"id": "684443", "revid": "47767", "url": "https://it.wikipedia.org/wiki?curid=684443", "title": "Annibale (nome)", "text": "Origine e diffusione.\nEtimologicamente, Annibale deriva da un nome fenicio-punico ricostruibile come \"Hann-i-Ba'al\": esso \u00e8 composto da \"hann\" o \"han\", che significa \"grazia\" (da una radice comune a quella dei nomi Anna e Anania), combinato, tramite una \"i\" che rappresenta il genitivo, con \"Ba'al\", che vuol dire \"signore\", \"padrone\" ed era un epiteto di molte divinit\u00e0 semitiche (inclusa una adorata dai Cartaginesi). Il significato complessivo \u00e8 quindi \"grazia di Ba'al\" o, secondo altre interpretazioni, \"il mio favore \u00e8 con Ba'al\" o \"Baal \u00e8 generoso\"; ad ogni modo, fa parte di tutta una schiera di nomi teoforici riferiti Baal, che include tra gli altri Asdrubale, Sofonisba e Baldassarre.\nIl nome punico venne reso dai Greci nella forma \u1f09\u03bd\u03bd\u03af\u03b2\u03b1\u03c2 (\"Hann\u00edbas\"), terminante in \"s\" per l'impossibilit\u00e0 del greco antico di avere una parola terminante in \"l\"; in latino pass\u00f2 invece pi\u00f9 fedelmente come \"H\u00e0nnibal\", da cui discende direttamente la forma italiana, che per\u00f2 eredita l'accentazione sulla \"i\" dai casi obliqui (\"Hann\u00ecbalis\").\nIl nome \u00e8 noto per essere stato portato da Annibale Barca, comandante militare cartaginese ricordato per i suoi risultati nella seconda guerra punica contro Roma; in Italia \u00e8 stato ripreso a partire dall'epoca rinascimentale e ha goduto di diffusione relativamente buona; sono registrate anche delle forme femminili, comunque talmente rare che alcune fonti considerano il nome come esclusivamente maschile. In Gran Bretagna \u00e8 attestato dal XVI secolo, in particolare in Cornovaglia e Devon.\nOnomastico.\nL'onomastico si festeggia il 1\u00ba giugno in memoria di sant'Annibale Maria Di Francia, sacerdote, fondatore dei Rogazionisti e delle Figlie del Divino Zelo. Alcune fonti riportano un altro santo al 15 aprile, martire venerato ad Auxerre, che per\u00f2 in realt\u00e0 non \u00e8 mai esistito."}
{"id": "684446", "revid": "29863", "url": "https://it.wikipedia.org/wiki?curid=684446", "title": "Skinny puppy", "text": ""}
{"id": "684447", "revid": "6923", "url": "https://it.wikipedia.org/wiki?curid=684447", "title": "Divisione del Tenasserim", "text": ""}
{"id": "684448", "revid": "5484844", "url": "https://it.wikipedia.org/wiki?curid=684448", "title": "Team Roberts", "text": ""}
{"id": "684449", "revid": "6923", "url": "https://it.wikipedia.org/wiki?curid=684449", "title": "Divisione di Tanintharyi", "text": ""}
{"id": "684450", "revid": "713168", "url": "https://it.wikipedia.org/wiki?curid=684450", "title": "Storia dell'Alto Adige", "text": "La storia dellAlto Adige (o anche del Sudtirolo) comprende le vicende storiche inerenti al territorio della provincia autonoma di Bolzano, in Italia. Il territorio provinciale, in antichit\u00e0 abitato da popolazioni di origine retica, fu conquistato nel 15 a.C. dai romani, che lo organizzarono come provincia di Rezia. Dopo il crollo dell'Impero romano d'Occidente nel 476, la zona pass\u00f2 ai Regni romano-germanici, ai longobardi e infine ai franchi, entrando a far parte del Sacro Romano Impero. Di conseguenza il territorio sub\u00ec un lungo processo di germanizzazione, soprattutto ad opera dei bavari. Nell'XI secolo, il suo territorio fu spartito dalla dinastia salica fra il principato vescovile di Trento, quello di Bressanone e quello di Coira. Il loro potere fu poi gradualmente eroso dalla contea del Tirolo, nata con i conti Albertini a partire dal XII secolo e poi passata dal 1363 alla Casa d'Asburgo, seguendone le sorti.\nTra il 1810 e il 1814 la parte meridionale e quella orientale della provincia appartennero al Regno d'Italia napoleonico come parte del Dipartimento dell'Alto Adige e del Dipartimento della Piave, la parte settentrionale fece invece parte del Regno di Baviera. Nel 1814 il territorio, in quanto parte del Tirolo, pass\u00f2 assieme al Trentino all'impero austriaco e nel 1867 all'Impero austro-ungarico. Nel 1920, a seguito della sconfitta dell'impero austro-ungarico dopo la prima guerra mondiale, il territorio venne annesso al Regno d'Italia.\nDopo la seconda guerra mondiale, il territorio in base all'accordo De Gasperi-Gruber del 1946 siglato fra l'Italia e l'Austria, rimase sotto la giurisdizione dello stato italiano, che riconobbe nella sua costituzione del 1948 i diritti specifici di tutela della minoranza germanofona, concedendo, allo scopo, lo \"status\" di regione italiana a statuto speciale al Trentino-Alto Adige con particolari norme di tutela delle minoranze linguistiche non-italiane presenti sul territorio. Nel 1972 l'accordo, dopo l'internazionalizzazione della questione sudtirolese dinnanzi l'ONU e dopo le proteste sudtirolesi e dell'Austria per la mancata applicazione dei diritti autonomistici da parte italiana, venne aggiornato ed ampliato con l'istituzione della provincia autonoma di Bolzano, con ampie competenze e ambiti di autogoverno.\nSul territorio altoatesino, che fu segnato da una forte politica di italianizzazione durante il fascismo e da episodi di terrorismo secessionista da parte del \"Befreiungsausschuss S\u00fcdtirol\" (BAS) nel secondo dopoguerra, coesistono in modo pacifico, seppur non esente da tensioni, popolazioni di lingua tedesca, italiana e ladina.\nPreistoria.\nI rinvenimenti archeologici dimostrano la presenza dell'uomo nelle valli dell'odierno Alto Adige dopo la fine dell'ultima glaciazione, intorno al 12\u00a0000 a.C. Reperti provenienti dall'Alpe di Siusi sono databili al paleolitico inferiore. Accampamenti di cacciatori mesolitici risalenti all'VIII millennio a.C. sono stati scoperti nei fondi valle presso Bolzano, Bressanone, Valle Aurina e Salorno.\nLa celebre mummia del Similaun, nota anche come \"\u00d6tzi\", avrebbe un'et\u00e0 di circa 5\u00a0300 anni. Questo la pone nell'et\u00e0 del rame, momento di transizione tra il neolitico e l'et\u00e0 del bronzo. Sepolcri in pietra del 2000 a.C. sono stati localizzati ad Appiano. Il clima era ancora pi\u00f9 mite di oggi, come dimostrano i reperti localizzati in grotte della Val Pusteria.\nPer l'et\u00e0 del bronzo (1800-1300 a.C.) sono attestati insediamenti sia nelle valli principali che in quelle secondarie, localizzati su terrazzi alluvionali e su siti d'altura. Intorno al 1500 a.C., l'uomo si spinse pi\u00f9 in alto, lasciando le vallate di mezzamontagna, per estrarre il rame in Valle Aurina e d'Isarco. Durante l'et\u00e0 del bronzo e del ferro nella regione sono attestate culture locali autoctone che occupavano approssimativamente l'area del Tirolo storico.\nAppartiene alla tarda et\u00e0 del bronzo e alla prima et\u00e0 del ferro la cultura di Luco-Meluno, che prende il nome da due importanti siti archeologici presso Bressanone. Essa ebbe origine nel XIV secolo a.C. nella valle dell'Adige tra Trento e Bolzano, da dove si diffuse fino ad occupare all'incirca l'area del Trentino a nord di Rovereto, dell'Alto Adige, del Tirolo Orientale e della Bassa Engadina. La cultura di Luco-Meluno \u00e8 caratterizzata da un particolare stile di ceramica riccamente decorata, mentre la produzione metallurgica \u00e8 influenzata dalle culture circostanti. Gli appartenenti a questa cultura cremavano i loro morti e raccoglievano i resti in urne che poi venivano sepolte in modo simile alla cultura dei campi di urne, attestatasi in questo stesso periodo nelle valli del Tirolo Settentrionale. I santuari nei quali venivano adorate le divinit\u00e0 si trovavano su colline sovrastanti le vallate e vicino a corsi d'acqua e laghi, spesso anche in aree remote. I ricchi corredi funebri rinvenuti dagli archeologi dimostrano che la cultura di Luco-Meluno raggiunse il suo apice tra il XIII e l'XI secolo a.C., soprattutto grazie all'estrazione del rame, materiale necessario per la produzione del bronzo.\nIntorno al 500 a.C. si svilupp\u00f2 la cultura di Fritzens-Sanzeno, conosciuta anche come la cultura dei Reti, che prese il posto della cultura di Luco-Meluno a sud dello spartiacque alpino e della cultura dei campi d'urne a nord dello stesso. Il nome di \"Reti\" per queste popolazioni viene tramandato dagli scrittori romani; la sua origine \u00e8 incerta (Plinio lo attribuiva a un loro antico capo, \"Raetus\"), mentre sia Plinio sia lo storico romano Tito Livio affermano che i Reti sarebbero della stessa etnia degli Etruschi. Per altri il nome sembra connesso con la principale divinit\u00e0 di questi popoli, la dea Raetia. Come nella precedente cultura di Luco-Meluno, \u00e8 la ceramica riccamente decorata che contraddistingue Fritzens-Sanzeno, mentre la lavorazione degli oggetti di metallo \u00e8 influenzata dalle civilt\u00e0 degli Etruschi e dei Celti. Tipici della cultura di Fritzens-Sanzeno sono i luoghi di culto, peraltro gi\u00e0 frequentati dalla cultura di Luco-Meluno, certi tipi di fibula, particolari armature in bronzo e un alfabeto di derivazione etrusca.\nEpoca romana.\nLa conquista di Rezia ed arco alpino sotto Augusto avvenuta tra il 16 e il 7 a.C. port\u00f2 la civilt\u00e0 romana con Druso e Tiberio ad occupare il territorio alpino, spingendosi fino alle rive del Danubio. La parte settentrionale dell'odierno Alto Adige venne divisa fra le due province Rezia (\"Raetia prima\" e \"Raetia secunda\") e Norico (\"Noricum\"), mentre quella meridionale che includeva la Val d'Adige fino all'altezza di Merano venne inclusa nella Regio X Venetia et Histria. L'insediamento di maggiori dimensioni finora noto \u00e8 Sebatum/San Lorenzo di Sebato, un importante snodo stradale.\nIl periodo romano lasci\u00f2 profonde tracce nella regione che fu fortemente latinizzata. Le popolazioni autoctone, quali Isarci, Breuni, Venosti, svilupparono una parlata neolatina nella quale si fuse il sostrato retico-celtico, il cosiddetto retoromanzo. Fanno parte di questo gruppo linguistico le odierne varianti del ladino, oltre al romancio e al friulano.\nSecondo la controversa teoria della continuit\u00e0 le popolazioni alpine avrebbero parlato un idioma romanzo gi\u00e0 prima della conquista romana e il ladino sarebbe una lingua italide modificata da influssi slavi attribuibili a cercatori di rame provenienti dall'area balcanica durante l'et\u00e0 del bronzo. Questa teoria si scontra per\u00f2 col fatto che la presenza di Slavi nei Balcani \u00e8 accertata solo a partire dai tempi delle invasioni di Attila, intorno al 440 d.C.\nDopo l'anno 400 d.C., nella tarda romanit\u00e0, si diffuse il cristianesimo, influenzando in misura crescente la vita pubblica e privata. La sede vescovile di Sabiona, presso l'odierna Chiusa, ebbe un ruolo importante nella cristianizzazione del territorio.\nAlto Medioevo.\nCon la caduta dell'Impero romano d'Occidente nel 476 d.C., la regione fu inclusa nel Regno di Odoacre e successivamente nel Regno degli Ostrogoti (493-553). Dopo la caduta del regno ostrogoto, nel 558-559 fu la volta dei Longobardi, che annetterono al loro regno la regione. Bolzano e parte delle valli d'Adige e d'Isarco (da Maia-Merano a Sabiona) entrarono a far parte del ducato di Trento. I Baiuvari e i Franchi a pi\u00f9 riprese penetrarono in Val Venosta e Val Pusteria, i primi favoriti dagli alleati Longobardi, che continuarono a controllare il Ducato di Trento.\nAll'inizio dell'VII secolo anche la conca meranese era stata occupata dai Baiuvari e nel 679, come attesta Paolo Diacono, un \"comes\" baiuvaro reggeva Bolzano, facendone il lembo pi\u00f9 meridionale del Ducato di Baviera.\nNel 774 d.C. Carlo Magno sconfisse i Longobardi a Pavia e conquist\u00f2 il regno longobardo d'Italia. Pochi anni pi\u00f9 tardi, nel 788, riusc\u00ec a sconfiggere anche i Baiuvari, capeggiati dal duca Tassilone III (il fondatore del convento di San Candido nel 769). Il territorio della provincia pass\u00f2 dunque sotto l'Impero Carolingio. Fu decisivo in questo contesto l'inglobamento della diocesi di Sabiona, dal 798 in poi, nella metropolia di Salisburgo, abbandonando cos\u00ec l'orientamento precedente verso Aquileia. Ci\u00f2 favor\u00ec ulteriormente la colonizzazione delle valli della Rienza, dell'Isarco e dell'Adige da parte di popolazioni nordalpine. L'area sudtirolese segu\u00ec pertanto le vicende dell'impero carolingio, dalla ripartizione di Pr\u00fcm nell'855 alla fondazione del Sacro Romano Impero nel 962 (dal 1512 Sacro Romano Impero della Nazione Germanica).\nGermanizzazione.\nNell'alto Medioevo cominci\u00f2 il processo di germanizzazione dei territori alpini centrali, non densamente popolati, a spese dell'originaria popolazione retoromanza da parte di Longobardi, Franchi e soprattutto Baiuvari. Il territorio dell'odierno Alto Adige alla caduta dell'Impero romano d'Occidente era infatti incluso nella regione di parlata retoromanza, che si estendeva dagli attuali Grigioni al Friuli. Nei secoli seguenti le popolazioni alpine, frammentate e prive di strutture politiche e sociali comuni, rimasero soggette a forti pressioni demografiche, culturali e linguistiche da parte delle popolazioni circumalpine.\nSin dal VII secolo le lingue germaniche penetrarono nella regione, a partire dalla val Pusteria e dalla zona a nord di Merano verso le altre vallate. Nei secoli XII-XIII la penetrazione divenne generale, come testimoniano i documenti storici e la microtoponomastica ad oggi esistente. Strati neoromanzi erano presenti in val Venosta ancora nel XVI secolo, e lo sono tutt'oggi nelle valli ladine (Val Gardena, Marebbe e Val Badia).\nLa germanizzazione dell'attuale Alto Adige, come di tutta la regione storica del Tirolo, fu dunque un processo lento, continuo e intenso e vide sia il progressivo arretramento delle popolazioni di cultura retoromanza (gli antenati degli attuali ladini) sia la conquista di nuovi spazi in precedenza disabitati come le valli laterali. Anche le epidemie cicliche, come la peste trecentesca e seicentesca, portarono a ingenti sostituzioni di popolazioni. La nobilt\u00e0 e il clero germanico furono i principali attori della germanizzazione capillare, possedendo ingenti latifondi nelle zone di Bolzano e Merano (a produzione prevalentemente vinicola). Tra i maggiori proprietari terrieri figuravano i vescovi di Augusta e Frisinga, i conventi di Sch\u00e4ftlarn, Herrenchiemsee e Weingarten nonch\u00e9 le casate degli Ariboni e degli Andechs. L'immigrazione germanica segu\u00ec due direttrici: i contadini germanici si stabilirono nelle vallate pi\u00f9 settentrionali e remote, portando la lingua tedesca negli ambienti rurali delle valli; i commercianti tedeschi dalle zone austriache e della Germania meridionale, soprattutto della Baviera e della Svevia, si stabilirono invece nei centri urbani come Bolzano, Merano, Vipiteno e Brunico.\nLo sviluppo della lingua tedesca non escluse continui contatti e presenze di persone e gruppi di lingue italiche, anche grazie alle pratiche economiche e alla diffusione del sistema notarile, recepito soprattutto dal Trentino. Commercianti italiani provenienti dal Principato Vescovile di Trento e dalla Repubblica di Venezia nonch\u00e9 banchieri esuli da Firenze, tra cui i \"Botsch\", si trasferirono a Bolzano e generalmente si germanizzarono nel corso di una sola generazione. Contatti commerciali mantennero sempre vivi i rapporti con Venezia, verso la quale furono esportati pregiati legni utilizzati per la fabbricazione navale., come con le due metropoli commerciali della Germania meridionale, Norimberga e Augusta.\nA Merano nacque Aribo di Frisinga, autore di un vocabolario tedesco-latino, che \u00e8 la pi\u00f9 antica testimonianza scritta in lingua tedesca.\n\u00c8 solo un'ipotesi, viceversa, che il poeta Walther von der Vogelweide (1170 circa\u00a0\u2013 1230 circa) sia nato in Alto Adige, mentre Oswald von Wolkenstein (1377\u20131445) \u00e8 nato in Val Pusteria. Entrambi questi poeti sono considerati tra i padri del tedesco letterario.\nPrincipati vescovili di Trento e Bressanone.\nAntica documentazione \u00e8 l\"Immunitas\" al vescovo di Sabiona Lanfrido (848) da parte di Ludovico II il Germanico. Nel 1027 l'imperatore del Sacro Romano Impero, Corrado II il Salico, concesse ai vescovi di Trento e Bressanone il potere temporale sulle rispettive diocesi, secondo una consuetudine tipica dell'impero. La creazione di un principe vescovo limitava di fatto il potere delle famiglie nobiliari.\nAl vescovo di Trento Udalrico II l'imperatore don\u00f2 la Marca di Trento, che corrispondeva all'antico ducato longobardo, aggiungendovi il territorio di Venosta, e di Bolzano. A Trento e Bolzano il vescovo esercit\u00f2 sia la giurisdizione ecclesiastica sia quella temporale, mentre in Val Venosta la giurisdizione ecclesiastica rimase alla diocesi di Coira.\nAnche il vescovo di Bressanone venne investito di poteri temporali, ottenendo il potere politico sulla valle inferiore dell'Inn, il Wipptal e la valle Isarco, inclusa la Val di Fassa e Livinallongo. Nel 1091 l'imperatore Enrico IV di Franconia aggiunse al dominio di Bressanone il comitato della val Pusteria. Queste concessioni di potere intendevano sottoporre la Chiesa all'egemonia dalla dinastia dei Salii. I vescovi venivano scelti solo se appartenenti a famiglie fedeli all'impero garantendo cos\u00ec sostegno all'imperatore quando si rendeva necessario. Il potere vescovile divenne uno strumento efficace per contrastare l'ascesa delle grandi casate legate al Ducato di Baviera, Ducato di Svevia e al Ducato di Sassonia e per controllare le importanti vie di comunicazione dirette a sud che utilizzavano il passo del Brennero.\nCirca 80 furono le spedizioni in Italia compiute dai re germanici tra il X e il XIII secolo che per attraversare i valichi alpini fecero concessioni e donazioni ai vescovi di Trento e Sabiona. La consacrazione dell'Imperatore del Sacro Romano Impero prevedeva infatti un viaggio a Roma per l'incoronazione da parte del papa, in seguito all'elezione da parte dei principi tedeschi. L'ultimo imperatore incoronato a Roma dal papa fu Carlo V d'Asburgo nel 1530. Il potere dei principi-vescovi, via via pi\u00f9 formale che effettivo, venne mantenuto fino alla sua abrogazione nel 1803 con la Reichsdeputationshauptschluss, conseguente alle campagne napoleoniche.\nDal XIII secolo fino alla secolarizzazione il territorio dell'Alto Adige fece anche parte del Baliato dell'Ordine Teutonico all'Adige e nei Monti, una ripartizione dell'ordine, che faceva riferimento al suo luogo di culto fondamentale rappresentato dalla chiesa dell'Ordine Teutonico a Bolzano.\nAscesa dei conti di Tirolo e conflitto coi principati vescovili.\nNel corso del XII secolo inizi\u00f2 l'ascesa delle casate nobiliari, a scapito del potere dei due principati vescovili, attraverso l'istituzione dell\"'advocatia\" che permetteva un controllo territoriale suparando cos\u00ec progressivamente quello esercitato sino a qual momento dalla Chiesa. Questo permise l'ascesa dei conti del Tirolo, nobile casata che prese il nome dal castello presso Merano. I Tirolo sono noti circa dal 1140 come \"advocati\" (\"V\u00f6gte\") dei vescovi di Trento, Bressanone e Coira. Grazie anche all'estinzione o eliminazione di casati avversari come i conti di Appiano, i conti di Morit-Greifenstein, i conti di Andechs e i signori di Vanga essi divennero la pi\u00f9 potente autorit\u00e0 dell'alta val d'Adige. Il conte Alberto III di Tirolo nella prima met\u00e0 del XIII secolo controllava un territorio che spaziava dalla valle dell'Engadina fino a Bolzano, ed includeva la val d'Isarco nei pressi di Bressanone e la valle dell'Inn. Si venne cos\u00ec a creare un dominio che univa territori a nord ed a sud dello spartiacque alpino.\nLa figlia di Alberto, Adelaide, spos\u00f2 il conte Mainardo I di Tirolo-Gorizia (1194-1258), che con la morte di Alberto III eredit\u00f2 la contea del Tirolo. Dopo la morte di Mainardo I le due contee furono di nuovo divise fra i figli. A Mainardo II (1238-1295) spett\u00f2 la contea di Tirolo e il titolo di conte di Tirolo-Gorizia mentre ad Alberto I and\u00f2 la contea di Gorizia con il titolo di Conte di Gorizia-Tirolo.\nMainardo II di Tirolo-Gorizia: nascita della contea del Tirolo.\nAttorno al 1259, con l'ascesa di Mainardo II di Tirolo-Gorizia, vero fondatore della potenza tirolese, i conti di Tirolo divennero, di fatto, conti \"del\" Tirolo. \u00c8 durante il suo regno infatti che per la prima volta si impiega la denominazione \u201cTirolo\u201d nel senso geografico di \"regione comprendente parte del bacino dell'Inn e dell'Adige\", e per questo \u00e8 considerato il fondatore del Tirolo. Usando a seconda dei casi l'astuzia o la forza, egli seppe approfittare della strutturale debolezza del potere imperiale.\nMainardo II diede propri domini i confini che poi, con minimi ampliamenti, restarono immutati dal tempo dell'imperatore Massimiliano I fino all'annessione dei principati vescovili nel 1815. Mainardo II continu\u00f2 gli sforzi dei suoi predecessori, limitando i diritti e i poteri dei vescovi, e per far ci\u00f2 non rinunci\u00f2 all'azioni di forza. Nel 1276 conquist\u00f2 Bolzano, distruggendone castello e palazzo vescovile, e ordin\u00f2 l'abbattimento delle mura, con i cui resti venne colmato il fossato che circondava la citt\u00e0. Questi sviluppi trovano paralleli nelle regioni vicine: anche i vescovi di Verona, Vicenza, Feltre e Padova dovettero cedere diritti e poteri ai comuni ed ai nuovi signori. Forse furono anche questi esempi ad ispirare la radicale politica di Mainardo contro il potere temporale dei vescovi. Ma le sue azioni contro i vescovi di Trento e Bressanone non furono l'unico motivo per il suo successo. I suoi sforzi nell'amministrazione e nell'economia contribuirono in modo fondamentale al consolidamento interno ed esterno della contea. Mainardo ampli\u00f2 le miniere di sale presso Hall, nell'odierno Tirolo austriaco, e la zecca di Merano, assicurandosi lauti guadagni. Vennero stipulati contratti con Verona e Venezia sulla scorta di commercianti che attraversavano il Tirolo, incoraggiando il commercio e il traffico, ed aumentando di molto la rendita dei dazi imposti sulle strade del Tirolo.\nIl riconoscimento da parte dell'impero di questo dominio territoriale fu raggiunto nella prima met\u00e0 del XIV secolo.\nAlla morte dell'ultimo discendente maschio dei Tirolo, il potere pass\u00f2 nel 1335 alla nipote del conte Mainardo II, Margherita di Tirolo-Gorizia, nota come Margherita Boccalarga o Boccagrande (\"Maultasch\").\nIl 28 gennaio 1342 vennero istituiti nel Sacro Romano Impero i \"Landst\u00e4nde\" ad opera di Mainardo II che promulg\u00f2 la \"Carta delle Libert\u00e0\" (\"Gro\u00dfer Freiheitsbrief\"), talvolta chiamata \"costituzione tirolese\". Si istituiva di conseguenza una dieta dove erano rappresentati i 4 stati (\"St\u00e4nde)\": l'alto clero, i nobili, i cittadini, e il contado. I primi due stati ebbero una posizione privilegiata e la dieta esercit\u00f2 una funzione di controllo sul principe della regione e sul suo governo, con potere legislativo, possibilit\u00e0 di approvazione di tasse e detenzione di potere politico.\nPrimo periodo asburgico (1363-1805).\nNel 1363 Margherita fu costretta in seguito a pressioni politiche a cedere la contea del Tirolo al duca d'Austria, Rodolfo IV d'Asburgo: la citt\u00e0 di Merano rimase formalmente capitale tirolese fino al 1848, ma di fatto sin dal 1420 il duca Federico IV \"dalle tasche vuote\", trasfer\u00ec la propria corte a Innsbruck.\nIl Tirolo rimase poi possedimento degli Asburgo quasi ininterrottamente fino al 1918. Intorno al 1500 vennero annessi al Tirolo i tribunali di Rattenberg, di Kitzb\u00fchel e di Kufstein, la Val Pusteria, la conca di Lienz, Ampezzo, Primiero.\nCon la morte di Sigismondo d'Asburgo nel 1665, sal\u00ec al trono l'imperatore Leopoldo I, che pose il Tirolo (incluso quindi l'Alto Adige), fino ad allora ampiamente autonomo, sotto l'amministrazione diretta di Vienna.\nLa riforma protestante e la guerra dei contadini tedeschi sconvolsero il Tirolo. Michael Gaismair (1490-1532) propose nei suoi \"articoli meranesi\" la costituzione di una repubblica contadina. Il progetto ebbe un esito fallimentare, vi furono violente sommosse e la popolazione insorse contro i nobili ed il clero, incendiando chiese e castelli, subendo poi la repressione del governo asburgico.\nIl XVIII secolo fu segnato da numerosi conflitti: nella guerra di successione spagnola del 1705 gli \"Sch\u00fctzen\" (milizia territoriale) furono utilizzati per la prima volta, opponendosi a francesi e bavaresi a Pontlatzer Br\u00fccke nei pressi di Landeck.\nGuerre rivoluzionarie francesi.\nCon la Campagna d'Italia del 1797, nelle fasi finali della guerra della prima coalizione, Napoleone Bonaparte assunse il controllo dell'Italia settentrionale, sconfiggendo Asburgo ed alleati. Deciso a portare a termine la guerra, il giovane Napoleone decise di attaccare il cuore dell'impero invadendo l'Austria. Per farlo divise il suo esercito in due gruppi: il principale, al suo comando, avrebbe raggiunto l'Austria attraverso il Friuli e il passo di Tarvisio. Un gruppo minore, al comando del generale Barth\u00e9lemy Catherine Joubert ebbe il compito di attraversare il Tirolo, per poi ricongiungersi col grosso delle forze nella valle della Drava. Ai primi di marzo la divisione di Joubert mosse all'attacco, invano contrastata dalle forze imperiali e dalla \"Landsturm\" tirolese. Sconfitti ripetutamente gli imperiali, Joubert si ricongiunse con il grosse delle forze napoleoniche a Leoben il 17 aprile dove venne calorosamente accolto da Napoleone, nonostante il suo sforzo fosse stato inutile, visto che gli Asburgo avevano gi\u00e0 chiesto la pace.\nLa retorica nazionalista ottocentesca present\u00f2 gli avvenimenti del 1797 come una vittoria asburgica, con i francesi sconfitti dai bersaglieri tirolesi nello scontro di Spinga, che sarebbero quindi fuggiti verso la Stiria liberando il Tirolo dall'invasione francese.\nPeriodo franco-bavarese (1805-1814).\nNel 1805 la Francia napoleonica sconfisse le forze della terza coalizione; il Sacro Romano Impero Germanico fu costretto a firmare il Trattato di Presburgo.\nCome conseguenza della sconfitta, 16 stati lasciarono il Sacro Romano Impero Germanico andando a costituire la Confederazione del Reno. Il 6 agosto, obbedendo ad un ultimatum di Napoleone, Francesco II rinunci\u00f2 al titolo d'imperatore e sciolse il Sacro Romano Impero. Dall'anno successivo, 23 altri stati tedeschi si unirono alla Confederazione: soltanto l'Austria, l'Holstein e la Pomerania ne rimasero fuori. La Contea del Tirolo e i principati vescovili (Trento e Bressanone) furono annessi al neocostituito Regno di Baviera, membro della Confederazione.\nLe riforme illuministiche adottate dalla Baviera suscitarono malcontento nel territorio, unitamente alla persistente crisi economica (dovuto al blocco continentale). Malcontento suscitarono inoltre le misure di limitazione del potere del clero e delle forme di religiosit\u00e0 popolare nonch\u00e9 la soppressione di svariate feste religiose. Forte opposizione suscitarono in particolare l'introduzione della leva obbligatoria e l'obbligo di vaccinazione contro il vaiolo. Si trattava di riforme che all'epoca furono adottate in tutta l'Europa napoleonica e che sarebbero state adottate dagli stessi Asburgo nel corso dell'800, ma che in un territorio conservatore e profondamente religioso, com'era il Tirolo dell'epoca, non furono accettate. A ci\u00f2 si aggiunse la propaganda degli agenti asburgici.\nNel 1809, in seguito alla dichiarazione di guerra dell'Austria alla Francia, i tirolesi (assieme ad alcune valli del Trentino) si sollevarono contro i bavaresi. Andreas Hofer, un locandiere di San Leonardo in Passiria, assunse, assieme a Peter Mayr e al fanatico padre Joachim Haspinger, il comando delle operazioni, che si concretizzarono nelle quattro battaglie del Monte Isel. Le sorti della guerra furono decise altrove, essendo quello del Tirolo un fronte assolutamente secondario. Sconfitto pesantemente a Wagram, l'impero fu costretto a chiedere la pace. Gli insorti non presero atto della sconfitta e proseguirono l'insurrezione, continuando a sperare in un aiuto dell'imperatore, che ovviamente non poteva pi\u00f9 esserci. Definitivamente sconfitto, Hofer fu catturato e quindi fucilato a Mantova. La sua figura fu successivamente rielaborata e mitizzata, assurgendo al ruolo di eroe nazionale tirolese; fra le altre cose, l'inno del Tirolo (\"Andreas-Hofer-Lied\") ricorda le sue vicende.\nCon la pace di Sch\u00f6nbrunn del 14 ottobre 1809 fu confermata la sovranit\u00e0 bavarese sul Tirolo. Tuttavia, gi\u00e0 con il Trattato di Parigi del 28 febbraio 1810, avvenne la sua tripartizione: alla Baviera tocc\u00f2 il Tirolo settentrionale fino a Merano e quello centrale fino a Chiusa; la Val Pusteria, da San Candido alle Province illiriche, pass\u00f2 all'Austria; la citt\u00e0 di Bolzano, l'Oltradige-Bassa Atesina, una parte rilevante del Salto-Sciliar e una piccola parte del Burgraviato (in particolare l'Alta Val di Non tedesca) furono incorporati nel Regno d'Italia di Napoleone: il termine \"Alto Adige\" (\"Haut-Adige\") nacque in questo periodo per designare il nuovo dipartimento italiano che comprendeva la parte meridionale dell'odierna provincia di Bolzano e gran parte di quella di Trento. Ettore Tolomei lo avrebbe ripreso per creare il toponimo italiano della provincia di Bolzano, spostandone cos\u00ec il significato geopolitico verso il settentrione. Le valli dolomitiche intorno a Dobbiaco divennero anch'esse parte del Regno d'Italia e furono riunite nel Dipartimento della Piave.\nNei mesi di settembre e ottobre 1813 le truppe del neo-proclamato Impero austriaco presero infine possesso di tutto il Tirolo cisalpino e successivamente, con il Trattato di Parigi del 3 giugno 1814, la regione pass\u00f2 formalmente alla monarchia asburgica.\nI confini del Tirolo si spostarono a sud, includendo il Trentino, per via dell'eliminazione del principato vescovile.\nEt\u00e0 dei nazionalismi (1815-1918).\nDopo l'epoca napoleonica il nuovo concetto di nazione si impose come ragione fondante degli stati, che precedentemente (nell\"'ancien r\u00e9gime\") erano esclusivamente espressione delle monarchie al potere. Il nazionalismo si impose di conseguenza come l'ideologia dominante in Europa. Numerose regioni mistilingue furono di conseguenza sottoposte a processi di assimilazione forzata, sia linguistica che culturale. La presenza di minoranze etniche, che si distinguevano principalmente per la loro lingua, era infatti vista come una minaccia all'integrit\u00e0 territoriale dei singoli stati. Questo accadde anche nel Tirolo, storicamente abitato da popolazioni di lingua germanica e romanza (italiane e ladine). Le autorit\u00e0 asburgiche si trovarono a dover affrontare la nascita e la crescita dei sentimenti nazionali nelle multiformi regioni del loro vasto territorio. Gli Asburgo reagirono da un lato con una politica di concessioni verso specifiche nazionalit\u00e0, in particolare ungheresi e slave, dall'altro varando politiche di repressione e assimilazione forzata. Ne fecero le spese le popolazioni latine del Tirolo cisalpino, che furono in diversa misura colpite da politiche di germanizzazione.\nNel mentre anche in Italia si diffondeva l'ideale di indipendenza e di unit\u00e0 nazionale (vedi Risorgimento), ma l'Impero austriaco, che era la potenza egemone in Italia, fu un potente avversario dell'unificazione. L'Impero represse le manifestazioni dei patrioti italiani, specie durante i moti del 1848, anche se furono limitate nel territorio della contea e in seguito, negli anni successivi. L'impero asburgico, nonostante gli sforzi profusi, non riusc\u00ec a impedire la nascita del Regno d'Italia, che fu proclamato nel 1861.\nNel neonato stato italiano il processo di unificazione non fu considerato completo, poich\u00e9 molti territori abitati da comunit\u00e0 italiane restavano sotto controllo austriaco. Nacque di conseguenza l'irredentismo, che fu un movimento d'opinione molto importante nella vita politica italiana dell'epoca. Gran parte della pubblica opinione italiana rimase perplessa quando, nel 1882, il Regno d'Italia stipul\u00f2 un'alleanza difensiva con l'Austria-Ungheria e la Germania (vedi triplice alleanza).\nPolitiche di germanizzazione in Trentino-Alto Adige (1861-1918).\nLa reintegrazione dell'Alto Adige nei possedimenti austriaci influ\u00ec sulla divisione etnica. La borghesia della citt\u00e0, la quale aveva accolto i fermenti di libert\u00e0 portati dai francesi, si trov\u00f2 in aperto contrasto con i ceti contadini di lingua tedesca che queste idee avevano combattuto. Nel corso dell'800 le autorit\u00e0 austriache attuarono repressioni a danno della componente italiana, della quale una parte decise di abbandonare il paese (l'elemento italiano di Bolzano diminu\u00ec di quasi la met\u00e0 tra il 1860 e il 1913). In numerose localit\u00e0 avvenne un calo repentino dell'elemento italiano. Per esempio, a Postal pass\u00f2 dal 38,2% del 1890 al 23,2% del 1910, a Gargazzone dal 49% del 1880 al 16,3% del 1900, a Bolzano dal 15% del 1890 al 6,43% del 1910, a Vadena dall'86,27% del 1880 al 58,46% del 1910, mentre a Vilpiano passarono dal 25% del 1880 al 4,3% del 1900.\nVenne chiusa la maggior parte delle scuole italiane, tanto che agli inizi del Novecento rimanevano aperte esclusivamente le scuole italiane di Vadena e Piccolungo, gestite dalla Lega Nazionale.\nIl forte sentimento pangermanista presente in Tirolo trov\u00f2 espressione nel \"Volksbund\", organizzazione fondata nel 1905 che contava tra i suoi esponenti anche il borgomastro di Bolzano, Julius Perathoner e l'estremista Wilhelm Rohmeder. Quest'ultimo sostenne che i trentini non erano di \"razza\" italiana, bens\u00ec tedesca, e ne propose la germanizzazione, estesa a personaggi storici, come Dante tradotto in Durant Aliger.\nLa borghesia di Bolzano invece volle esaltare il carattere tedesco della citt\u00e0 mediante la costruzione di monumenti celebrativi, quale la statua dedicata a Walther von der Vogelweide (che, solo ipoteticamente, era nato nelle vicinanze di Bolzano), la fontana di re Laurino e il monumento in onore dei \"Kaiserj\u00e4ger\".\nContemporaneamente alcune associazioni come la Lega Nazionale e la Societ\u00e0 Unione (fondata dal trentino Augusto Avancini) si adoperarono per difendere l'elemento italiano in Alto Adige.\nEsemplificativi del clima dell'epoca furono gli scontri scatenati a Innsbruck da studenti pangermanisti nel 1904, per protesta contro l'apertura di una facolt\u00e0 in lingua italiana presso la locale universit\u00e0, che fu distrutta e successivamente chiusa, che vide coinvolti gli allora studenti Cesare Battisti e Alcide De Gasperi.\nLa questione ladina.\nAnche i ladini, che dall'Austria furono spesso considerati di etnia italiana, furono colpiti dalle politiche di germanizzazione, che talvolta furono anche brutali.\n). Di conseguenza, l'alta Val Venosta, un tempo parzialmente di lingua ladina, \u00e8 oggi una terra di lingua tedesca, mentre oltre il confine svizzero (in val Monastero) la popolazione ancora parla dialetti retoromanzi. Anche a Stelvio all'inizio del XIX secolo si parlava ancora ladino, mentre a Tubre si assistette alla sua scomparsa gi\u00e0 nel 1750. La lingua ladina era stata proibita, il personale di lingua ladina allontanato dagli uffici pubblici, vennero vietati pure i matrimoni misti. Il promotore principale della politica contro la popolazione ladina (\"selvaggio romancio\") fu un abate tirolese di lingua tedesca, Mathias Lang. Gi\u00e0 ai tempi dell'imperatrice Maria Teresa molti cognomi ladini erano stati germanizzati.\nFino al 1856 in Val Gardena l'insegnamento scolastico avveniva in italiano: il tedesco divenne facoltativo nel 1857 e obbligatorio nel 1872. In Val Badia invece la lingua tedesca divenne obbligatoria nel 1876, mentre a Marebbe l'italiano venne abolito nel 1875, per poi essere parzialmente reintrodotto nel 1894. La presenza della lingua italiana negli istituti scolastici venne progressivamente diminuita, fino a scomparire in alcuni casi. Agli inizi del XX secolo rimasero poche scuole bilingue nelle valli ladine.\nFin dal XIX secolo, grazie agli studi del linguista italiano Graziadio Ascoli, i diversi dialetti ladini furono identificati come un gruppo linguistico a s\u00e9 stante, distinto (da un punto di vista filogenetico) sia dai dialetti italiani che da quelli gallo-italici, e facente parte della famiglia retoromanza.\nDi conseguenza vi furono anche i primi tentativi a sostegno dell'esistenza di un'etnia ladina. Non vi furono tuttavia tentativi di creare una lingua ladina standardizzata, che \u00e8 tuttora distinta nei suoi diversi dialetti. Gi\u00e0 nel 1833 il badioto Micur\u00e0 de R\u00fc (anche noto come Nikolaus Bacher) inizi\u00f2 un tentativo di scrittura della grammatica ladina, seguito dal lavoro del curato di Ortisei Ujep Antone Vian, che nel 1864 stamp\u00f2 un libro sulla grammatica gardenese. Di l\u00e0 in poi si ebbero anche i libretti ad uso liturgico, giornali e calendari.\nLe peculiarit\u00e0 sintattiche del ladino rispetto alla lingua italiana (peraltro niente affatto insolite, nell'ambito dei dialetti italiani) furono anni dopo utilizzate a supporto dell'esistenza di un'etnia ladina, fatto che nel secondo dopoguerra ebbe importanti risvolti politici, in quanto l'apertura della S\u00fcdtiroler Volkspartei nei confronti dei ladini and\u00f2 a diminuire la consistenza numerica degli italiani.\nPrima guerra mondiale.\nNel 1914, all'inizio della prima guerra mondiale, l'Austria-Ungheria e l'Italia aderivano entrambe alla Triplice alleanza, che era di natura difensiva. Questo trattato prevedeva quindi l'obbligo di difesa reciproca in caso di attacco, ma non la discesa in guerra a fianco di chi la guerra l'aveva dichiarata, come era avvenuto per l'Impero austro-ungarico, in questo caso l'aggressore. Inoltre il governo di Vienna non aveva consultato quello di Roma prima della dichiarazione di guerra contro il Regno di Serbia, violando i trattati della Triplice alleanza.\nL'Italia quindi nelle prime fasi del conflitto e rispettando gli accordi rimase neutrale, considerando inoltre che l'Impero, in caso di vittoria, non avrebbe offerto contropartite territoriali (previste dall'alleanza in caso di espansione austriaca nei Balcani). Durante la crisi bosniaca nei rapporti fra Austria e Italia nel 1908 del resto questo era gi\u00e0 avvenuto. Alla vigilia dell'entrata in guerra l'Austria formalizz\u00f2 all'Italia un'offerta che riguardava solo una parte del Trentino e del Friuli, con l'esclusione di Gorizia e Trieste).\nIn Italia erano inoltre forti i sentimenti irredentisti nei confronti dei territori in Trentino, Venezia Giulia e Dalmazia.\nSi svilupp\u00f2 un forte movimento d'opinione per l'ingresso in guerra dell'Italia a fianco della Triplice intesa.\nA questo si aggiungevano diffusi sentimenti di simpatia per la Triplice intesa ed un patto segreto con la Francia, che di fatto invalidava gli accordi con gli Imperi centrali.\nIn base ai termini del trattato segreto di Londra, stipulato nell'aprile 1915, l'Italia dichiar\u00f2 guerra agli Imperi Centrali, in cambio, tra le altre, di concessioni nei territori allora austro-ungarici del Tirolo (dal Trentino fino al Brennero), della Venezia Giulia, di alcune isole del Quarnaro e della parte nord della Dalmazia, ove vivevano consistenti popolazioni e comunit\u00e0 italiane.\nA nord il futuro confine fu segnato sullo spartiacque alpino, permettendo all'Italia di ottenere la sua frontiera naturale, ma largamente oltrepassando i confini etnici.\nEntrata in guerra dell'Italia.\nLa guerra contro l'Impero austro-ungarico fu dichiarata il 23 maggio 1915 ma fu solo il 24 maggio che i primi fanti del Regio Esercito varcarono il confine e quella data storica venne poi citata ne \"La canzone del Piave\".\nMalgrado la vicinanza al fronte il territorio dell'Alto Adige fu solo sfiorato dagli eventi bellici, nella zona dello Stelvio e delle Tre Cime di Lavaredo. Il vicino Trentino fu coinvolto in modo assai pi\u00f9 rilevante.\nIl 26 ottobre 1916 una disposizione imperiale assimil\u00f2 le valli ladine alle altre zone del Tirolo di lingua tedesca e stabil\u00ec l\u2019espresso divieto dell\u2019uso dell\u2019italiano, accadde poi l'opposto nel 1921 (con l'ascesa del fascismo) quando la scuola ladina venne italianizzata totalmente.\nNell'ottobre 1917, con l'aiuto tedesco, gli austro-ungarici sconfissero l'esercito italiano nella battaglia di Caporetto. La vittoria si tramut\u00f2 in una rotta per gli italiani che, caoticamente, si ritirarono fino al Piave, dove posero una nuova linea di difesa che riusc\u00ec a fermare l'avanzata.\nNell'aprile del 1918 la \"Volksbund\", riunitasi a Vipiteno, rivendic\u00f2 nei confronti dell'Italia dei \"confini naturali\" che comprendevano \"antichi territori tedeschi come i Tredici comuni (Feltre), i Sette Comuni (Asiago), Bladen (Sappada), Zahre (Sauris), Sch\u00f6nfeld (Tolmezzo), Tischelwang (Timau). Inoltre una rettifica dei confini con cessione all'Austria della valle superiore dell'Adda e dell'Oglio, fino alla sponda meridionale del lago di Garda e al margine meridionale delle Alpi veneto-friulane\", oltre a rivendicare \"unit\u00e0 e indivisibilit\u00e0 del Tirolo da Kufstein fino alla Chiusa di Verona, decisissimo rifiuto di ogni autonomia della parte meridionale del territorio, cio\u00e8 al cosiddetto 'Tirolo italiano'\". Inoltre imponeva \"l'insediamento d'un vescovo tedesco e preparazione dei futuri sacerdoti trentini in modo che siano buoni tirolesi amici dei tedeschi\". Un punto della mozione della \"Dieta popolare tedesca\" conteneva il nuovo programma educativo: \"Completa trasformazione del sistema scolastico nel Tirolo italiano con l'introduzione dell'insegnamento obbligatorio della lingua tedesca ed educazione a sentimenti patriottici tirolesi e filo-tedeschi fra la giovent\u00f9 e fra i docenti\". Quest'assemblea rispecchiava l'euforia della momentanea vittoria austriaca di Caporetto.\nNel giugno 1918, grazie alle risorse liberate dalla resa dei russi, gli austro-ungarici sferrarono una grande offensiva contro la linea del Piave, contando di sfondare e concludere la guerra. La pronta reazione italiana, tuttavia, tramut\u00f2 l'attacco in una disfatta, che esaur\u00ec le potenzialit\u00e0 militari dell'impero, rendendo inevitabile la sua sconfitta.\nIl 24 ottobre 1918, l'Italia, dopo molte esitazioni, lanci\u00f2 un'offensiva contro l'esercito austro-ungarico, che di conseguenza croll\u00f2 (vedi battaglia di Vittorio Veneto). L'Impero austro-ungarico, ormai allo sfascio, chiese l'armistizio, che fu stipulato il 3 novembre e divenne operativo alle 15.00 del 4 novembre.\nLe ultime ore della battaglia e della guerra sul fronte italiano furono molto confuse: alle 01:20 del 3 novembre il colonnello Karl Schneller ricevette la comunicazione dal Comando Supremo di Baden riguardo l'accettazione dell'armistizio con l'ordine di recarsi a Villa Giusti; contemporaneamente il quartier generale austro-ungarico diram\u00f2 di propria iniziativa alle armate alle ore 01:30 e di nuovo alle 03:30 l'ordine di cessare immediatamente i combattimenti e deporre le armi. Alle ore 15:00 si tenne a Villa Giusti la riunione finale: la delegazione austro-ungarica guidata dal generale Weber comunic\u00f2 di accettare l'armistizio; fu solo in tale frangente che rifer\u00ec anche che l'esercito aveva ricevuto ordine nella notte di arrestare i combattimenti e deporre le armi, ma Badoglio rifiut\u00f2 di accogliere queste disposizioni del nemico: come stabilito in precedenza, le operazioni sarebbero terminate solo alle ore 15:00 del 4 novembre, 24 ore dopo la conclusione dell'armistizio. Di fronte alle proteste dei delegati austro-ungarici, il generale italiano mostr\u00f2 grande nervosismo e minacci\u00f2 di rompere le trattative; infine alle 18:20 del 3 novembre fu firmato il documento di armistizio che confermava che i combattimenti sarebbero ufficialmente cessati alle ore 15:00 del 4 novembre. Le truppe austro ingariche sul campo avevano nel frattempo accolto con sollievo l'ordine di cessate il fuoco e quindi ritennero erroneamente che fosse finita la guerra fin dal 3 novembre; si crearono inevitabilmente equivoci e recriminazioni con gli italiani che (all'oscuro di tutto) continuavano le operazioni. Ci\u00f2 provoc\u00f2 successivamente l'accusa, del tutto infondata, che gli italiani avevano continuato a combattere (catturando migliaia di prigionieri) contro un esercito che \"aveva gi\u00e0 cessato di combattere\".\nL'11 novembre si verificarono scontri, con svariati caduti, al Brennero, contro truppe tedesche (bavaresi) che erano state mandate a contrastare l'avanzata italiana (l'Impero tedesco si arrese lo stesso giorno). Nei giorni successivi l'esercito italiano complet\u00f2 l'occupazione di tutto il Tirolo, inclusa Innsbruck, secondo i termini dell'armistizio. Nell'occasione le valli dell'Adige e dell'Isarco furono attraversate dalle truppe imperiali in fuga che, ormai allo sbando, si abbandonarono a saccheggi e violenze.\nAnnessione all'Italia.\nAl termine della guerra, l'autoproclamata Repubblica dell'Austria tedesca, sorta dalle ceneri del dissolto Impero austro-ungarico, tent\u00f2 invano di reclamare la sovranit\u00e0 su svariati territori germanofoni, incluso il futuro Alto Adige: essendo tuttavia riconosciuta quale erede di un paese sconfitto, non pot\u00e9 far valere le proprie istanze.\nAlla conferenza di pace di Parigi l'Italia, sedendo fra le potenze vincitrici, chiese l'applicazione del Patto di Londra, onde realizzare l'obiettivo, apertamente dichiarato da Vittorio Emanuele III il 24 maggio 1915, \u00abdi piantare il tricolore d'Italia sui termini sacri che la natura pose ai confini della Patria nostra\u00bb.\nL'istanza ebbe per\u00f2 solo parziale soddisfazione, in quanto al regno italiano venne negata la Dalmazia (donde nacque poi il mito della vittoria mutilata); la richiesta di fissare la frontiera nord-orientale in esatta corrispondenza dello spartiacque alpino sia nella Venezia Tridentina che nella Venezia Giulia venne invece accolta. Cos\u00ec facendo erano finite sotto giurisdizione italiana consistenti comunit\u00e0 tirolesi di lingua e cultura germanica.\nLe delibere della conferenza furono fatte ratificare alla neo-costituita repubblica austriaca col trattato di pace di Saint-Germain-en-Laye, firmato il 10 settembre 1919: esso (alla pari dei trattati sottoposti a Germania, Ungheria e Turchia) non prevedeva che si celebrasse alcun plebiscito in nessuno dei territori gi\u00e0 rivendicati dagli austro-tedeschi, fatta eccezione per la Carinzia, dove la situazione etnico geografica era estremamente complicata e quindi, su sollecito del presidente Wilson, fu indetto un referendum.\nIl 10 ottobre 1920 l'Italia formalizz\u00f2 le acquisizioni territoriali, ritrovandosi con un confine settentrionale del tutto nuovo: anche verso est esso arrivava infatti a coincidere con lo spartiacque delle Alpi, anche superandolo in alcuni punti (nella conca di San Candido e a Tarvisio).\nL'annessione dell'Alto Adige \u00e8 sicuramente connaturata al contesto storico dei primi decenni del XX secolo: all'epoca le rivendicazioni territoriali degli stati non avvenivano su base puramente etnica e lo stesso conflitto mondiale era scoppiato come conseguenza della cultura imperialistica di stampo ottocentesco, che non aveva tenuto conto delle aspirazioni nazionali dei popoli, basandosi invece in via prevalente sui rapporti di forza fra gli stati.\nAll'atto della pace gli Stati Uniti d'America tentarono di correggere tale prassi, imponendo di ridisegnare la mappa d'Europa su criteri anzitutto di omogeneit\u00e0 etnica, nella velleitaria speranza di evitare futuri conflitti. In un discorso dell'8 gennaio 1918 il presidente Woodrow Wilson enunci\u00f2 allo scopo una \"carta d'intenti\" articolata in quattordici punti. In sede di conferenza tali punti furono per\u00f2 ampiamente disattesi in favore di un trattamento punitivo delle nazioni sconfitte. Milioni di persone di lingua ed etnia tedesca, ungherese, turca e slava si trovarono cos\u00ec incluse in uno stato non identificato con la propria nazione, circostanza che cre\u00f2 le premesse per la successiva distruzione di gran parte di esse.\nIn questo contesto l'annessione all'Italia di parte del Tirolo fu tutt'altro che un caso eccezionale, giacch\u00e9 analoga sorte tocc\u00f2 alle ben pi\u00f9 numerose minoranze tedesche dei Sudeti o dell'Alsazia-Lorena, nonch\u00e9 a varie altre comunit\u00e0 minoritarie di etnia ungherese o turca.\nIl territorio del futuro Alto Adige, in base al censimento austriaco del 1910 (effettuato \"secondo la lingua d'uso\"), risultava popolato per il 90% da popolazione germanofona, a fronte di un 7% di lingua italiana (gruppo nel quale veniva ricompresa anche la comunit\u00e0 ladina, che arrivava al 3/4% del totale), mentre secondo il censimento del 1890 l'elemento italiano costituiva l'8,4% della popolazione altoatesina. Secondo Carlo Battisti, la comunit\u00e0 italofona sarebbe stata decimata nel corso dell'Ottocento dalla pressione assimilatrice della maggioranza etnica: nel censimento si notava infatti come molte famiglie dai cognomi marcatamente italiani o ladini avessero indicato il tedesco come propria lingua madre. Un esempio tipico \u00e8 quello di Laion dove secondo i censimenti la popolazione era totalmente di lingua tedesca, quando in realt\u00e0 era (ed \u00e8 tuttora) presente una minoranza ladina (circa il 6% della popolazione).\nSecondo il censimento del 1921, prima dell'italianizzazione, la popolazione di lingua italiana era il 18,3% della popolazione.\nL'intento di portare il confine nazionale al passo del Brennero non godeva per\u00f2, in patria, di consensi unanimi: prima e dopo l'entrata in guerra dell'Italia alcuni esponenti politici di primo piano, quali Antonio Stefenelli, Leonida Bissolati, Filippo Turati, Gaetano Salvemini ed Ernesta Battisti, avevano sostenuto l'opportunit\u00e0 di fissare la frontiera settentrionale della Venezia Tridentina presso la Chiusa di Salorno, riconosciuta quale punto di confine tra le aree linguistiche germanica e italiana. I \"salornisti\" (come vennero definiti) erano inoltre perplessi sull'opportunit\u00e0 di annettere una regione fortemente cattolica, arretrata socialmente e con un'economia quasi unicamente agricola, che ai loro occhi appariva del tutto simile alla Vandea. Lo stesso irredentista trentino Cesare Battisti nutriva riserve sullo spostamento del confine al Brennero, che avrebbe cozzato col principio di nazionalit\u00e0, ma ne riconosceva la \"formidabile\" strategicit\u00e0 militare. Le posizioni sopra descritte rimasero comunque minoritarie.\nL'annessione fu attuata in base al principio (all'epoca assai in auge) della \"frontiera naturale\", per il quale i confini statali dovevano coincidere il pi\u00f9 possibile con ben identificabili frontiere geografiche, anche a costo di far venir meno l'omogeneit\u00e0 etnica. Come gi\u00e0 accennato, nel caso dell'Italia questo principio appariva sensato anche e soprattutto dal punto di vista militare: una frontiera coincidente con lo spartiacque alpino sarebbe infatti stata pi\u00f9 facilmente difendibile e controllabile. Adducendo a motivo le continue ingerenze e invasioni dall'area tedesca verso l'Italia verificatesi nei secoli dopo la caduta dell'Impero romano (prassi di cui l'Austria, divenuta potenza egemone e avversaria per eccellenza dell'unit\u00e0 nazionale, era l'ultima continuatrice), gli italiani avevano buon gioco nell'invocare l'erezione di frontiere pi\u00f9 sicure che proteggessero il nascente regno unificato dalle invasioni straniere. Per contro, se lasciato all'Austria, il territorio tra il Brennero e Salorno avrebbe costituito un \"cuneo\" serrato tra Lombardia e Venezia Giulia, difficile da pattugliare e potenzialmente utilizzabile come testa di ponte per lanciare azioni offensive da nord a danno del regno italiano\nLo stesso presidente americano Woodrow Wilson, che pure nei suoi quattordici punti aveva posto la questione etnica come primo discrimine per la tracciatura dei confini statali, appoggiando conseguentemente le richieste italiane sul Trentino, fin\u00ec per puntualizzare per\u00f2, per quanto riguarda il Tirolo meridionale, la necessit\u00e0 di prevedere una forma di larga autonomia per il territorio germanofono.\nLa storiografia cita spesso l'effettuazione di due tentativi ai fini di tutelare l'unit\u00e0 politico-amministrativa della regione storica del Tirolo.\nAncora nel maggio 1919, mentre erano ancora in corso le trattative di pace a Parigi, la Dieta tirolese (priva dei rappresentanti del Trentino) si riun\u00ec ad Innsbruck, proponendo velleitariamente la creazione di uno stato indipendente esteso da Kufstein a Salorno.\nLa proposta dovette rimanere lettera morta, sicch\u00e9 a met\u00e0 dello stesso anno alcuni esponenti dei principali partiti della dieta di Innsbruck chiesero al re d'Italia di annettersi tutto il Tirolo, onde tutelarne l'integrit\u00e0 e i benefici di autonomia fiscale e amministrativa; l'offerta venne per\u00f2 declinata.\nDal canto loro alcune associazioni di area ladina manifestarono la propria fedelt\u00e0 all'Austria.\nTale episodi furono in ogni caso insignificanti nel contesto delle trattative di pace, i cui esiti furono stabiliti unilateralmente dalle potenze vincitrici: i paesi sconfitti dovettero limitarsi a prenderne atto.\nIl 9 maggio 1920, poco prima dell'annessione formale all'Italia, fu invece organizzata a Merano dal Deutscher Verband una grande manifestazione per l\u2019autonomia del territorio germanofono, evento seguito da ca 15.000 partecipanti che scandirono il \u00abLos von Trient!\u00bb (\u00abVia da Trento\u00bb), rifiutando l'istituzione di una provincia unica per la Venezia Tridentina (la provincia di Trento) e chiedendo un'ampia autonomia per la parte germanofona. Le richieste non furonio prese in considerazione dal governo italiano.\nPrimo dopoguerra.\nA guerra conclusa il territorio tra Brennero e Salorno fu quindi occupato dalle forze armate italiane e incluso nel commissariato generale civile della Venezia Tridentina, in attesa che il trattato di pace ne sancisse l'annessione al regno sabaudo.\nFu in questo frangente che, per designare il territorio in oggetto, venne introdotto il toponimo \"Alto Adige\", cui fece riscontro (in ambito tedesco) la diffusione dell'appellativo \"S\u00fcd Tirol\" (che precedentemente era stato utilizzato per designare il Trentino). La toponomastica venne tradotta e adattata alla lingua statale attenendosi alle prescrizioni del \"Prontuario dei nomi locali dell'Alto Adige\" di Ettore Tolomei.\nIl re Vittorio Emanuele III, nel discorso alla corona del 1\u00ba dicembre 1919, dichiar\u00f2 l'intento di voler rispettare in pieno le autonomie e le tradizioni locali, con il supporto delle istituzioni politiche e militari. Le scuole, le istituzioni e le associazioni tedesche esistenti furono mantenute in esercizio; furono inoltre avviate trattative per creare strutture amministrative autonome, in grado di garantire un'integrazione efficace delle preesistenti istituzioni locali nel nuovo sistema statale. In un primo momento i governi liberali perseguirono dunque una politica abbastanza tollerante verso le minoranze tedesche: il \"Commissario Generale Civile per la Venezia Tridentina\" Luigi Credaro, subentrato al governatore militare Guglielmo Pecori Giraldi, preserv\u00f2 l'ordinamento amministrativo decentrato della regione.\nBiennio rosso e avvento del fascismo.\nNell'immediato dopoguerra e negli anni successivi in svariati territori europei soggetti ad opposte rivendicazioni scoppiarono violenze, rivolte e conflitti a carattere nazionalista ed etnico, talora sfociati in guerre per definire il possesso di singoli territori. Non di rado, laddove risiedeva una popolazione multietnica, l'etnia dominante var\u00f2 politiche di assimilazione atte ad omogeneizzare culturalmente i territori di competenza.\nA queste violenze si sommarono rivolte di carattere sociale ispirate dalla Rivoluzione Russa. Neppure l'Italia fu risparmiata dal \"Biennio rosso\", ove alle rivolte sociali ed operaie fece riscontro la violenza dei nascenti Fasci italiani di combattimento, i cui squadristi ben presto presero anche a rivolgersi all'Alto Adige, contrapponendosi alle istanze autonomistiche e rivendicando con veemenza l'italianit\u00e0 del nuovo territorio.\nLe elezioni parlamentari del 1921 furono le prime nelle quali furono chiamati al voto anche i cittadini delle \"terre redente\". In Alto Adige (il cui territorio era stato ricompreso nella Venezia Tridentina) vennero presentate tre liste: la \"Tiroler Volkspartei\" (\"Partito popolare tirolese\"), la \"Deutschfreiheitliche Partei\" (\"Partito libertario tedesco\") e la \"Sozialdemokratische Partei\" (\"Partito socialdemocratico\"). I primi due partiti si presentarono federati nella coalizione \"Deutscher Verband\" (\"Alleanza tedesca\") e ottennero circa il 90% dei voti, esprimendo quattro rappresentanti alla Camera dei deputati (Eduard Reut-Nicolussi, Karl Tinzl, Friedrich von Toggenburg e Wilhelm von Walther). I socialdemocratici, presentatisi in apparentamento col Partito Socialista Italiano, racimolarono il restante 10% dei voti validi, insufficienti per inviare deputati a Roma.\nI quattro rappresentanti eletti portarono in parlamento le istanze autonomistiche del loro territorio, ma nel mentre il clima si era fatto incandescente: il 24 aprile 1921 alcune squadre fasciste vennero informate che, in concomitanza con la celebrazione in quel di Innsbruck di un referendum sull'opportunit\u00e0 di unire il Tirolo alla Baviera, alcuni cittadini di lingua tedesca avrebbero approfittato della Fiera di Bolzano per tenere clandestinamente un'analoga consultazione per la secessione dell'Alto Adige dall'Italia Il futuro segretario del P.N.F. Achille Starace, all'epoca capo del Fascio di Trento, colse l'occasione per inviare a Bolzano una squadra, incaricandola di reprimere eventuali manifestazioni di stampo anti-italiano. Giunti in citt\u00e0, gli squadristi s'imbatterono in un corteo folcloristico e lo assalirono con armi da fuoco e bombe a mano: lo scontro lasci\u00f2 sul campo quarantacinque feriti (alcuni gravemente) e un morto (il maestro di Marlengo Franz Innerhofer, ucciso a colpi di pistola mentre tentava di ripararsi dietro a un portone assieme a uno scolaro). Il fatto verr\u00e0 quindi ricordato con l'appellativo di Domenica di sangue (\"Blutsonntag\").\nStarace nel mentre aveva avuto modo in pi\u00f9 occasioni di scontrarsi col borgomastro di Bolzano Julius Perathoner, convinto nazionalista e pangermanista, il quale rifiutava pervicacemente di esporre il tricolore italiano sugli edifici pubblici e faceva stampare clandestinamente cartamoneta con il valore espresso in Corone, in modo da richiamare la Corona austro-ungarica e contrastare l'entrata in circolazione della lira italiana. Il 4 ottobre 1922 il gerarca decise di farla finita e, cogliendo a pretesto la mancata concessione da parte del municipio di un edificio per l'apertura di una scuola elementare italiana, organizz\u00f2 la marcia su Bolzano. Nel giro di 24 ore le squadre fasciste occuparono gli edifici pubblici, esautorando de facto il borgomastro Perathoner e il consiglio comunale. L'indomani anche il Commissario Generale Civile della Venezia Tridentina Luigi Credaro, \"reo\" di una politica troppo conciliante verso la minoranza tedesca e favorevole alle istanze per un ordinamento amministrativo decentrato della regione, si dimise sotto la pressione dei paramilitari.\nDa Roma il governo italiano, ormai imbelle di fronte alla dilagante violenza fascista (che nemmeno un mese dopo, con la marcia su Roma, porter\u00e0 Mussolini a prendere il potere), non fece nulla per contrastare le squadre di Starace. Alla guida di Bolzano venne nominato il funzionario moderato Augusto Guerriero, che per i suoi due anni di mandato riusc\u00ec a mantenere complessivamente pacifica la situazione in citt\u00e0.\nAnni del regime e politica di italianizzazione.\nGiunto incontrastato al potere, il fascismo promosse in tutta Italia una politica nazionalista atta a reprimere e assimilare le minoranze dialettali e linguistiche. Per quanto concerne l'Alto Adige, facendo proprie le teorie del nazionalista trentino Ettore Tolomei (per il quale tale regione era stata forzatamente germanizzata dalla sua \"originaria\" condizione italiana, alla quale urgeva dunque ricondurla), l'italianizzazione di nomi e toponimi venne resa sistematica: un decreto del 1923 ratific\u00f2 come obbligatorio l'uso dei soli nomi locali italiani (sempre secondo i dettami del gi\u00e0 citato \"Prontuario\") proibendo l'uso di quelli tedeschi, con particolare riguardo per le espressioni \"Tirol\" e \"S\u00fcdtirol\".\nNell'ambito dell'istruzione la riforma Gentile, promulgata il 24 ottobre 1923, intim\u00f2 la graduale soppressione delle scuole in lingua non italiana. L'insegnamento del tedesco pot\u00e9 proseguire solo grazie a iniziative clandestine (quali le \"Katakombenschulen\", fondate dal prelato Michael Gamper) o stratagemmi (per intercessione di papa Pio XI, dal 1928 le scuole parrocchiali ebbero licenza di insegnare la religione cattolica nell'idioma territoriale).\nLa stampa germanofona venne depotenziata: a causa delle restrizioni sull'uso dei toponimi tirolesi la \"Tyrolia\", maggior casa editrice del territorio, dovette cambiare nome dapprima in \"Verlagsanstalt Vogelweider\", quindi dopo pochi mesi in Athesia (dal nome latino della valle dell'Adige).\nVennero quindi sciolte le sezioni locali del \"Deutscher und \u00d6sterreichischer Alpenverein\" (club alpino austro-tedesco) e circa 20 rifugi montani furono espropriati e avocati allo stato senza indennizzare i precedenti proprietari.\nIl 21 gennaio 1923 il commissariato della Venezia Tridentina, pur mantenendo il controllo militare e di polizia, pass\u00f2 la giurisdizione amministrativa sull'Alto Adige alla neocostituita provincia con capoluogo a Trento. Tale scelta andava a ricomprendere l'elemento etnico tedesco in un territorio a netta maggioranza italiana, onde accentuarne la natura minoritaria e facilitare vieppi\u00f9 la pressione assimilatrice su di esso.\nNello stesso anno, nell'ambito di una generale riorganizzazione delle amministrazioni locali che invest\u00ec tutta Italia, i comuni ladinofoni di Livinallongo, Colle e Cortina vennero riassegnati alla provincia di Belluno. Tale distacco, pur se motivato da ragioni di carattere prettamente pratico, apparve agli occhi dei movimenti pantirolesi come un'ulteriore scelta politica volta rompere l'unit\u00e0 territoriale della cosiddetta Ladinia, le cui comunit\u00e0, una volta \"spalmate\" su province diverse, avrebbero avuto ancor meno forza per resistere alla pressione assimilatrice. L'unit\u00e0 ladina era tuttavia gi\u00e0 stata infranta attorno al 1868 dalla riforma dei distretti giudiziari operata in seno all'Impero austro-ungarico, la quale aveva imposto il tedesco come lingua ufficiale in Val Gardena e Val Badia e l'italiano nelle zone di Livinallongo, Ampezzo e Fassa\nLa pressione giurisdizionale del fascismo aument\u00f2 nel 1925, allorch\u00e9 le leggi fascistissime sancirono anche formalmente l'avvio della dittatura: partiti e sindacati non fascisti vennero sciolti d'ufficio, la stampa periodica fu sottoposta a censura e tutte le pubblicazioni in lingua tedesca vennero bandite (sostituite dal solo quotidiano \"Alpenzeitung\", semplice traduzione del giornale italiano \"La Provincia di Bolzano\". Anche in questo caso la Chiesa fu parzialmente risparmiata: ai sensi dei Patti Lateranensi i periodici parrocchiali, ancorch\u00e9 germanofoni, poterono continuare a circolare.\nL'influenza di Tolomei si fece sentire nuovamente nel 1926, allorch\u00e9 un regio decreto impose il \"ritorno alla forma italiana\" dei \"cognomi d'origine italiana o ladina\" che fossero stati \"tradotti o trasformati con grafia straniera\". Nonostante le pressioni del senatore irredentista (che richiese la totale italianizzazione dei cognomi familiari non riconducibili ai fonemi della lingua italiana) tale obiettivo venne raggiunto solo parzialmente.\nFrattanto ci si rese conto che, ai fini di un maggior controllo su un territorio tanto delicato, era opportuno dedicarvi una ripartizione amministrativa autonoma. Fu cos\u00ec che il Regio decreto nr. 1 del 2 gennaio 1927 scisse i circondari di Bolzano, di Bressanone e di Merano dalla provincia di Trento e costitu\u00ec gli stessi in provincia, il cui capoluogo divenne proprio Bolzano, che dal 16 dicembre 1926 era diventata sede prefettizia sotto la gerenza di Umberto Ricci. Il confine tra le due aree della Venezia Tridentina fu tracciato nei pressi di Laives, poco pi\u00f9 a sud di Bolzano: i comuni della Bassa Atesina fino alla chiusa di Salorno, la cui popolazione aveva caratteristiche marcatamente mistilingui (l'elemento italofono vi era infatti gi\u00e0 considerevole prima dell'annessione all'Italia), furono lasciati a Trento onde favorirne l'omogeneizzazione culturale italiana.\nNel 1934 l'Austria fu vittima di un tentativo di colpo di Stato di stampo nazista, nel corso del quale perse la vita il cancelliere Engelbert Dollfuss. Presentendo la minaccia di un'invasione da parte del Terzo Reich, Mussolini decise di proporsi quale protettore della piccola repubblica: quattro divisioni dell'esercito italiano vennero pertanto schierate alla frontiera. Parallelamente il confine italo-austriaco fu coinvolto nel progetto del Vallo Alpino Littorio, il sistema di fortificazioni che, estendendosi da Ventimiglia a Fiume, avrebbe coperto tutta la frontiera settentrionale d'Italia. In Alto Adige vennero cos\u00ec impiantate diverse opere difensive.\nMonumenti, grandi lavori e immigrazione.\nNel programma italianizzatore rientr\u00f2 anche il vasto piano di opere pubbliche e monumentali promosso dal regime sul territorio altoatesino.\nBolzano, come molte altre citt\u00e0 elevate al rango di capoluogo di provincia nel corso del ventennio fascista, fu oggetto di una grande ristrutturazione urbanistica atto a sostituire l'immagine di cittadina mitteleuropea con quella di grande centro urbano dalle architetture monumentali e razionali, rendendo (come disse Galeazzo Ciano nel novembre 1938) \"mediterraneo\" ci\u00f2 che prima era \"nordico\". Molti quartieri vennero parzialmente demoliti e ricostruiti, altri vennero eretti ex novo e dotati di molti edifici residenziali ad alta frequentazione, onde accogliere gli immigrati da altre parti d'Italia, che (sotto impulso diretto del regime) affluivano sempre pi\u00f9 copiosi nelle conche di Bolzano, Merano e Bressanone.\nNel 1934 vene avviata la costruzione di una nuova zona industriale nel capoluogo, ove vari grandi gruppi industriali italiani di disparati settori (acciaierie Falck, Lancia, Magnesio, Feltrinelli, Iveco...) aprirono un loro sito produttivo: ci\u00f2 acceler\u00f2 ulteriormente l'afflusso di immigrati, tanto che in pochi anni la popolazione di Bolzano divenne a soverchiante maggioranza italiana.\nParticolare attenzione fu posta nell'edificazione di monumenti: quelli considerati celebrativi della \"germanicit\u00e0\" (in particolare le opere realizzate sotto l'amministrazione Perathoner, quali la statua di Walther von der Vogelweide o la fontana di re Laurino) vennero rimossi e sostituiti da altri inneggianti alla gloria dell'Italia fascista. A Bolzano sorsero cos\u00ec il Monumento alla Vittoria (costruito sui ruderi dell'incompiuto monumento ai \"Kaiserj\u00e4ger\", precedentemente abbattuto nel 1926), la Casa del Fascio (ornata sulla facciata da un ampio bassorilievo in cui spicca la figura di Mussolini a cavallo), il tribunale e la Casa della Giovent\u00f9 Italiana del Littorio femminile (poi sede dell'Eurac).\nNel corso degli anni Trenta vennero inoltre eretti alcuni sacrari militari a San Candido, Colle Isarco e Passo Resia, ove vennero inumate salme di soldati di provenienza raccogliticcia (in larga parte italiana, ma anche austro-ungarica). Anche in questo caso lo scopo dei monumenti era la \"sacralizzazione italiana\" dei confini acquisiti al termine del primo conflitto mondiale. In tal senso degne di nota furono anche l'erezione a Brunico del monumento all'Alpino e quella del monumento al genio del Fascismo a Ponte Gardena.\nVarie vestigia monumentali d'epoca fascista sono sopravvissute alla caduta del regime, ponendo successivamente diverse problematiche in merito alla loro gestione e cura, divenuta oggetto di polemiche e atti vandalici ma anche, in epoca pi\u00f9 recente, l'occasione per un loro efficace riutilizzo, tramite un'azione di depotenziamento e risemantizzazione, quale luoghi di memoria critica.\nL'italianizzazione intesa come ricostruzione edilizia e fenomeno migratorio fu invece assai minore nelle vallate interne e nei centri montani minori, che riuscirono a mantenere un'impronta decisamente tedesca sia culturalmente che architettonicamente.\nOpzioni di cittadinanza.\nLa tensione tra Hitler e Mussolini ebbe per\u00f2 vita breve: il loro avvicinamento verso il 1938 lasci\u00f2 infatti mano libera al Terzo Reich per annettersi l'Austria. Molti sudtirolesi di lingua tedesca, che gi\u00e0 guardavano con vivo interesse alla linea pangermanista del nazismo e spinti dalle misure repressive del regime fascista, cominciarono apertamente a sperare che il F\u00fchrer proseguisse nella propria campagna anche oltre le Alpi, onde annettere alla Germania anche il territorio della provincia di Bolzano.\nLe speranze furono presto disattese: il 23 giugno 1939 a Berlino il governo tedesco e quello italiano siglarono un accordo (alla presenza anche del prefetto di Bolzano Giuseppe Mastromattei) per dare una soluzione alla \"questione altoatesina\" (\"S\u00fcdtirolfrage\"). Da un lato infatti l'Italia era indisponibile a privarsi di una parte del proprio territorio, per giunta tanto strategica dal punto di vista commerciale e difensivo, dall'altra il regime nazista non poteva permettersi di venir meno alla volont\u00e0 di riunire i popoli germanofoni sotto un'unica bandiera.\nIl compromesso tra le parti, formalizzato il successivo 21 ottobre, si tradusse nella pratica delle \"Opzioni\": riconosciuta l'intangibilit\u00e0 del confine italo-austriaco esistente, alle genti \"Volksdeutschen\" (\"di etnia tedesca\") della provincia fu proposto di optare per la cittadinanza tedesca, con susseguente obbligo di trasferirsi nel territorio della Germania nazista. Chi avesse rifiutato, decidendo di rimanere nella terra natia, avrebbe dovuto implicitamente accettarne l'italianizzazione, ch\u00e9 l'accordo non prevedeva alcuna forma di tutela linguistico-culturale in carico al regime fascista. Nel giro di un anno la possibilit\u00e0 di optare venne estesa anche agli abitanti delle enclavi tedescofone del Trentino, del Veneto e del Friuli, poi anche alle popolazioni di madrelingua ladina esclusione dalla val di Fassa. Gli accordi prevedevano infine il rimpatrio immediato di circa 10.000 soggetti residenti in Alto Adige gi\u00e0 provvisti di passaporto tedesco (\"Reichsdeutsche\"), fissando infine il lasso di tempo concesso per scegliere da che parte stare.\nIl patto ebbe un effetto lacerante sulla societ\u00e0 altoatesina, che si spacc\u00f2 tra coloro che scelsero di passare sotto il Reich (i cosiddetti \"Optanten\") e coloro che rimasero \"fedeli\" alla loro terra a costo di rinunciarne alla cultura (\"Dableiber\"): questi ultimi furono additati dai partenti e da varie parti della comunit\u00e0 tedescofona come traditori, dovendo successivamente far fronte a discriminazioni e persecuzioni.\nIl governo di Roma ebbe un atteggiamento incerto nei confronti delle \"Opzioni\": da un lato una prevalenza di \"Dableiber\" avrebbe dimostrato che la politica di italianizzazione era stata metabolizzata dalla popolazione; dall'altro l'allontanamento in massa dei germanofoni avrebbe vieppi\u00f9 lasciato campo libero all'afflusso di emigrati da altre regioni d'Italia, finanche nelle valli e nei centri montani, dando al territorio la sperata connotazione di una qualsiasi regione italiana.\nChiaramente a favore dell'emigrazione nel Reich fu invece la martellante propaganda del \"V\u00f6lkischer Kampfring S\u00fcdtirols\" (\"Circolo combattente popolare del Tirolo meridionale\"), longeva organizzazione paramilitare che invocava il passaggio dell'intero Tirolo sotto la giurisdizione nazista: gli attivisti non esitarono a compiere atti violenti e persecutori contro la popolazione civile, onde convincerla a optare. A loro si debbe anche la diffusione della cosiddetta \"leggenda siciliana\", una falsa notizia, inizialmente alimentata da parte fascista e poi amplificata dalla propaganda nazista, secondo la quale coloro che non avessero optato per la Germania sarebbero stati forzatamente deportati in Sicilia.\nDal punto di vista numerico la stragrande maggioranza degli altoatesini germanofoni (166.488 individui, pari all'85-90% della popolazione) opt\u00f2 per il Terzo Reich. Alla dichiarazione d'intenti non coincise per\u00f2 una loro univoca messa in atto: \"de facto\" gli emigranti furono circa 75.000 (soprattutto semplici lavoratori e contadini, che vendettero le loro propriet\u00e0 all'Ente Nazionale per le Tre Venezie o ai \"Dableiber\") e molti \"Optanten\" erano ancora domiciliati nel territorio altoatesino allorch\u00e9 esso fu invaso dai tedeschi nel 1943. Inoltre circa un terzo degli emigrati (25.000 persone) fece rientro nella regione a guerra finita. Per quanto riguarda i ladini, le Opzioni ebbero una significativa incidenza nella val Gardena, restando pi\u00f9 circoscritta in val Badia.\nNon furono pochi gli \"Optanten\" che durante la permanenza in Germania finirono per abbracciare appieno l'ideologia nazista, prestando inoltre servizio attivo nella Wehrmacht: alcuni di loro, una volta rientrati in Alto Adige, ebbero un ruolo attivo sia nelle azioni terroristiche del Befreiungsausschuss S\u00fcdtirol, sia nella politica dei partiti \"istituzionali\" postbellici (finanche i pi\u00f9 moderati, come la stessa S\u00fcdtiroler Volkspartei).\nArmistizio e occupazione tedesca.\nDopo la destituzione e l'arresto di Mussolini a seguito degli eventi del 25 luglio 1943, Hitler ordin\u00f2 l'inizio delle operazioni militari volte ad occupare i passi alpini italiani e liberare il duce. I piani di azione erano gi\u00e0 stati elaborati dal comando tedesco nel mese di maggio e denominati \"Alarich und Konstantin\" (in italiano operazione Alarico).\nIl 27 luglio le truppe tedesche acquartierate a Innsbruck, ai comandi dal generale Valentin Feuerstein, vennero imbarcate su venti autobus postali messi a disposizione da Franz Hofer, \"Gauleiter\" del Tirolo e Vorarlberg, e portati oltre il passo del Brennero; altre divisioni armate dislocate nei paraggi vennero inoltre istruite a tenersi pronte per intervenire a supporto.\nContestualmente affluirono in Alto Adige anche alcune divisioni di truppe alpine italiane: ci\u00f2 increment\u00f2 la tensione tra i comandi militari italiani e quelli tedeschi. Franz Hofer colse l'occasione per chiedere ufficialmente che Berlino attuasse la riunificazione del Tirolo storico: in virt\u00f9 di ci\u00f2 alle ore 20:10 del 30 luglio, la 26. Panzer-Division tedesca attravers\u00f2 il confine.\nGli invasori provvidero anzitutto ad occupare le caserme militari in localit\u00e0 Terme di Brennero (\"Brennerbad\"), onde disarmare le truppe italiane di stanza nella zona. Alle ore 22 i tedeschi si addentrarono nell'Alta Valle d'Isarco e attaccarono Vipiteno e Colle Isarco; alle 23.30 le truppe italiane dislocate nei due comuni abbandonarono le armi. Le cittadine di Bressanone e Chiusa vennero occupate, mentre ponti, ferrovie e centrali elettriche furono poste sotto presidio; lo stesso accadde in Val Pusteria e Val Venosta. Alle 2 del mattino del 9 settembre le truppe naziste arrivarono a Bolzano e iniziarono l'occupazione della citt\u00e0. Il generale di divisione Fantoni, informato dal giornalista Vischi che i tedeschi erano alle porte, decise di attendere l'alba per vedere il da farsi; l'aeroporto di Bolzano, dotato di 24 aerei e di due sole mitragliatrici, chiese invano il supporto di un reparto di alpini per aiutare gli avieri. Nonostante una reazione da parte dei carabinieri (nella quale morirono un ufficiale e un artigliere), i tedeschi riuscirono subito ad entrare in citt\u00e0: sei carri armati arrivarono alla caserma Mignone e le truppe si posizionarono ben presto attorno a diversi punti sensibili come il comando del Corpo d'Armata e le antenne dell'EIAR presso Monticolo. Alle 3 del mattino i tedeschi spararono con artiglieria e tre carri, ma il comando resistette: restarono sul campo 4 tedeschi e 3 carabinieri. Nel frattempo diversi sudtirolesi si ritrovarono presso l'hotel Grifone (\"Greif\") dove vennero loro distribuite delle armi assieme a dei bracciali con la scritta SOD, acronimo di \"S\u00fcdtiroler Ordnungsdienst\" (\"Servizio d'ordine del Sudtirolo\"). L'avanzata tedesca nella citt\u00e0 continu\u00f2; carri armati giungono anche alla caserma Cadorna, dove vi fu qualche morto e numerosi feriti. Altri tentarono di risalire le pendici del Guncina, ma vennero respinti da alcuni massi fatti rotolare appositamente dai contadini. Il generale Gloria, che attendeva ordini da Roma, decise assieme ai suoi ufficiali di esporre bandiera bianca e di abbandonare le armi, anche perch\u00e9 verso le 3 un panzer Tiger spar\u00f2 un colpo alla facciata del comando generale, aprendovi una voragine. I combattimenti in citt\u00e0 furono comunque scarsi: qualche breve resistenza vi fu solamente presso il campo d'aviazione, ma ben presto tutte le truppe italiane furono concentrate presso il greto del Talvera e dopo alcuni giorni vennero spostate in altri luoghi. Bolzano fu ben presto sottomessa: il 9 settembre morirono 26 militari italiani e 9 tedeschi; se si calcolano i deceduti anche dei giorni seguenti in seguito alle ferite riportate le cifre sono aggiornate a 35 italiani e 12 tedeschi.\nDopo l'8 settembre 1943 l'esercito italiano, lasciato senza ordini, si sfasci\u00f2 e il Terzo Reich ebbe mano libera nell'assumere il controllo dell'intero territorio altoatesino, ove una fetta significativa della popolazione accolse in festa le truppe tedesche come forze di liberazione. Molti altri per\u00f2 (soprattutto coloro che alle Opzioni si erano dichiarati \"Dableiber\") temettero l'inizio di una nuova stagione di violenza contro i civili.\nLa mobilitazione imposta dal Terzo Reich avvenne sia in ambito militare che civile. Trentini, sudtirolesi e tirolesi non ancora mobilitati vennero arruolati in vari corpi armati locali: in Trentino nel Corpo di sicurezza trentino e in Alto Adige nel gi\u00e0 citato \"S\u00fcdtiroler Ordnungsdienst\". Nel 1944 ragazzi e anziani ritenuti precedentemente non mobilitabili vennero richiamati nel \"Volkssturm\" (\"milizia popolare\" anche detto corpo degli \"Standsch\u00fctzen\"). L'andamento negativo della guerra spinse i nazisti a mobilitare uomini e donne anche nell'industria e nell'agricoltura.\n\"Operationszone Alpenvorland\".\nCon l'occupazione tedesca, la provincia di Bolzano, insieme a quelle di Trento e Belluno, fu incorporata nella Zona d'Operazione delle Prealpi, nominalmente parte della Repubblica Sociale Italiana, ma \"de facto\" amministrata dal Terzo Reich, e posta sotto il comando del \"Gauleiter\" del Tirolo Franz Hofer. Durante i \"600 giorni\", il gruppo linguistico italiano sub\u00ec gravi contraccolpi: gran parte delle autorit\u00e0 amministrative italiane, sinora fedeli al regime, furono sostituite da elementi tedeschi, fedeli al Reich; il giornale fascista \"La Provincia di Bolzano\" venne soppresso e sostituito con quello nazista \"Bozner Tagblatt\"; l'unica emittente radiofonica italiana venne sostituita con un'emittente tedesca. Alla provincia di Bolzano furono riaggregati i comuni della Bassa Atesina e quelli ladini di Cortina d'Ampezzo, Livinallongo e Colle Santa Lucia. A capo dell'amministrazione locale vennero collocati soprattutto elementi dell'associazione altoatesina per le Opzioni in Alto Adige (\"Arbeitsgemeinschaft der Optanten f\u00fcr Deutschland\") e fu nominato prefetto Peter Hofer.\nI militari di lingua tedesca confluirono nella \"Wehrmacht\", nelle SS e nella \"Gestapo\". Nel 1943, dopo il reclutamento di circa 2000 soldati per i quali il servizio militare era d'obbligo (classi 1900-1912), in maggioranza optanti, la \"Wehrmacht\" ebbe difficolt\u00e0 nel 1944 a trovare volontari per costituire il reggimento e dovette procedere all'arruolamento prevalentemente di \"Dableiber\". Le alte qualifiche furono ricoperte esclusivamente da persone del Reich tedesco.\nIl \"SS Polizei-Regiment \"Bozen\"\" collabor\u00f2 alle persecuzioni contro gli ebrei (fu decimata la comunit\u00e0 di Merano) e alla caccia ai soldati italiani sbandati dopo l'8 settembre.\nI militari tedeschi vittime dell'Attentato di via Rasella a Roma, che scaten\u00f2 la rappresaglia delle Fosse Ardeatine, appartenevano all'11\u00aa compagnia del 3\u00ba battaglione del reggimento \"SS-Polizeiregiment Bozen\". Il medesimo reggimento \"Bozen\", formato quasi esclusivamente da altoatesini di lingua tedesca, si macchi\u00f2 di gravi crimini contro la popolazione civile italiana, tra cui la strage della Valle del Biois, in cui vennero massacrate circa 44 persone.\nNumerose furono le persecuzioni contro i \"Dableiber\", tacciati di tradimento: molti di loro (soprattutto gli esponenti) furono picchiati, arrestati e deportati.\nLe violenze si protrassero anche oltre la fine della guerra: l'11 novembre 1946 veniva assassinato a randellate l'ex sindaco di Caldaro, Attilio Petri, secondo alcuni poich\u00e9 avrebbe esposto il tricolore italiano il giorno del 4 novembre, anniversario della vittoria italiana nella prima guerra mondiale, e tolto invece il vessillo sudtirolese bianco-rosso.\nA Bolzano sorse un campo \"di transito\" (\"Polizeiliches Durchgangslager\") attraverso il quale passarono migliaia di vittime destinate ai campi di sterminio Oltrebrennero. Anche 23 italiani furono catturati e internati nel campo di Bolzano, per poi essere trucidati nell'eccidio della caserma Mignone il 12 settembre 1944. Altri 9 italiani vennero massacrati nella strage di Lasa.\nIn base al \"programma di eutanasia - T4\", voluto da Hitler, molti infermi psichici e disabili vennero deportati presso la clinica psichiatrica di Innsbruck e di qui a Hall e al Castello di Hartheim a Linz. Dei 569 malati che furono deportati, 239 morirono di fame e privazioni o furono eliminati.\nNon mancarono tuttavia casi positivi: come ricordato dal presidente della Repubblica Sandro Pertini, durante la sua detenzione al carcere di Regina Coeli a Roma nel corso dell'occupazione tedesca della capitale, le guardie naziste di origine sudtirolese si distinsero per una maggiore indulgenza verso i detenuti ed ebbero un ruolo molto importante nel facilitare l'evasione di Pertini stesso e di alcuni suoi compagni dalla prigione il 25 gennaio 1944.\nLa resistenza contro i tedeschi era rappresentata dalla sezione provinciale del CNL (guidato fino alla sua esecuzione mediante strangolamento da Manlio Longon).\nAnche i \"Dableiber\", perseguitati come traditori dai nazisti, si organizzarono nella \"Andreas-Hofer-Bund\". Si ricordano i nomi di Hans Egarter, Franz Thaler e Friedl Volgger, questi ultimi internati nel campo di concentramento di Dachau. Volgger riusc\u00ec a sopravvivere e nel dopoguerra divenne senatore della S\u00fcdtiroler Volkspartei. Josef Mayr-Nusser, capo della giovent\u00f9 cattolica diocesana, non volle prestare giuramento alle SS per incompatibilit\u00e0 con la propria fede religiosa: mor\u00ec durante il viaggio verso il Campo di concentramento di Dachau. Anche Erich Ammon, esponente di spicco dei \"Dableiber\" e poi tra i fondatori della S\u00fcdtiroler Volkspartei (SVP), fece parte della resistenza.\nIl primo bombardamento alleato della citt\u00e0 di Bolzano avvenne il 2 settembre 1943 (contemporaneamente a Trento, duramente colpita dalle bombe alleate che provocarono la strage della Portela, con poco meno di 200 vittime).\nIl 25 aprile del 1945 l'Alto Adige venne liberato dagli Alleati. La seconda guerra mondiale finiva con 8.000 altoatesini dispersi o morti in guerra.\nSecondo dopoguerra.\nNella primavera del 1945 il territorio austriaco venne occupato dalle potenze alleate e la Repubblica Austriaca fu ricostituita nei confini del 1938.\nL'Austria era a tutti gli effetti un paese vinto (larga parte della popolazione aveva apertamente supportato il nazismo e non pochi austriaci avevano partecipato alle operazioni di sterminio degli ebrei). Inoltre un buon numero di altoatesini di lingua tedesca vantava a sua volta pesanti compromissioni nazionalsocialiste. Il suo governo tuttavia neg\u00f2 la pur evidente complicit\u00e0 degli austriaci con il nazismo e i suoi crimini, riuscendo ad adottare ufficialmente la \"teoria dell'Austria prima vittima del nazismo\", che asseriva che l'Anschluss del 1938 era stata un'aggressione militare. Ci\u00f2 evito all'Austria di fare i conti col suo ingombrante passato ed imped\u00ec il processo di denazificazione che ebbe luogo in Germania.\nPur sottoposto ad occupazione militare alleata, all'Austria fu riservato un trattamento molto pi\u00f9 morbido rispetto alla Germania e al suo governo fu concesso di tenere una propria politica estera: la finzione della \"prima vittima\" consent\u00ec fra le altre cose di evitare di pagare il conto per la guerra perduta, giungendo addirittura a richiedere indennizzi e riparazioni, fra cui varie rivendicazioni territoriali. La sovranit\u00e0 sull'Alto Adige divenne per Vienna un obiettivo di importanza primaria, che poteva contare su un discreto sostegno popolare da parte della popolazione tedescofona. In questo periodo la neonata S\u00fcdtiroler Volkspartei aveva fra l'altro lanciato una raccolta firme atta a perorare tale soluzione, che aveva raccolto in poche settimane circa 155.000 sottoscrittori.\nMa le richieste in tal senso si rivelarono presto intempestive e difficili da sostenere l'Austria era comunque un paese sconfitto e a ci\u00f2 si aggiunse il fatto che i vincitori, dopo aver gi\u00e0 sottoposto l'Italia e forti amputazioni territoriali (con la perdita definitiva delle colonie e soprattutto della Venezia Giulia orientale, donde era scaturito l'esodo di centinaia di migliaia di persone), non intendevano infierire ulteriormente sulla nazione sconfitta. In ci\u00f2 gioc\u00f2 un ruolo anche la posizione antitedesca dell'Unione Sovietica, che aveva espulso verso la Germania circa 15 milioni di cittadini est-europei germanofoni (causando peraltro la morte tre milioni di civili). L\u2019appoggio dell'URSS divenne esplicito dopo la dura sconfitta del partito comunista austriaco nelle elezioni del 1945: Mosca dichiar\u00f2 a quel punto che era inconcepibile che il mondo tedesco potesse acquisire un nuovo territorio dopo aver provocato e perso una terrificante guerra.\nLa Conferenza di Potsdam (luglio-agosto 1945) pertanto conferm\u00f2 la sovranit\u00e0 italiana su tutto l'Alto Adige, individuandolo altres\u00ec come zona militarmente strategica alla luce delle crescenti tensioni tra Stati Uniti e Unione Sovietica, destinate di l\u00ec a poco a sfociare nella Guerra fredda. A conferma di ci\u00f2, nel giro di pochi anni la linea fortificata del Vallo Alpino in Alto Adige, temporaneamente abbandonata nei mesi della liberazione, venne rafforzata e ristrutturata.\nLa decisione alleata ebbe risvolti principalmente positivi per l'integrit\u00e0 della popolazione tedesca, che non fu oggetto di quelle politiche di eradicazione de-germanizzatrice che in altre parti d'Europa (ad esempio in Alsazia-Lorena, sottoposta a una pervasiva francesizzazione) si stavano rivelando particolarmente pressanti.\nRiconoscimento della minoranza tedesca e nascita della regione autonoma.\nCome parziale compensazione per la mancata riannessione dell'Alto Adige l'Austria ottenne che lo status della popolazione tedesca sotto giurisdizione italiana fosse regolato mediante un trattato bilaterale, che ne sancisse lo status di minoranza e i relativi termini di tutela.\nIl primo ministro italiano Alcide De Gasperi e il ministro degli esteri austriaco Karl Gruber raggiunsero quindi un accordo, che fu ratificato il 5 settembre 1946 e pubblicato sulla Gazzetta Ufficiale il 24 dicembre del 1947. L'accordo De Gasperi-Gruber (come venne poi chiamato) riconosceva i diritti specifii degli abitanti di lingua tedesca delle province di Trento e di Bolzano (l'art. 1 recitava: \"Gli abitanti di lingua tedesca della Provincia di Bolzano e quelli dei vicini comuni bilingui della provincia di Trento godranno di completa eguaglianza di diritti rispetto agli abitanti di lingua italiana, nel quadro delle disposizioni speciali destinate a salvaguardare il carattere etnico e lo sviluppo culturale ed economico del gruppo di lingua tedesca\") e concedeva loro (caso unico in Europa verso una popolazione collaborazionista, ben differente dalla sorte capitata - a titolo d'esempio - ai Sudeti) di riacquistare la cittadinanza italiana senza mai subire alcuna ritorsione, nemmeno nei confronti degli optanti che avessero fatto ritorno nelle terre natie. Da parte sua l'Austria rinunciava formalmente e in modo definitivo a qualsiasi rivendicazione sull'Alto Adige.\nIl primo gennaio del 1948 entr\u00f2 quindi in vigore la nuova costituzione italiana, che al suo articolo 6 prevedeva la tutela delle minoranze linguistiche e all'articolo 116 la concessione del primo statuto speciale di autonomia per la Trentino-Alto Adige/Tiroler Etschland, cui venivano devoluti ampi poteri legislativi, amministrativi e finanziari, sancendo altres\u00ec il bilinguismo italiano/tedesco, la possibilit\u00e0 di istituire scuole in lingua tedesca e di adottare una toponomastica bilingue.\nL'unit\u00e0 amministrativa che si veniva cos\u00ec a creare manteneva comunque una popolazione a netta prevalenza italofona, dando soddisfazione alle istanze autonomiste trentine, supportate in prima persona dallo stesso De Gasperi.\nLa regione mantenne l'articolazione nelle provincie di Trento e Bolzano; a quest'ultima gi\u00e0 nel 1948 vennero ri-annessi i comuni a maggioranza (o forte presenza) tedesca che a suo tempo erano passati sotto Trento (Anterivo, Bronzolo, Cortaccia, Egna, Lauregno, Magr\u00e8 - dal quale fu successivamente scorporato il comune di Cortina sulla strada del vino -, Montagna, Ora, Proves, Salorno, Senale-San Felice e Trodena). Lo stesso non si pot\u00e9 fare per alcune isole linguistiche tedesche sul territorio trentino, troppo isolate dall'Alto Adige.\nQuesta serie di provvedimenti, anche se ispirata dalle grandi potenze, pot\u00e9 realizzarsi grazie alla notevole disponibilit\u00e0 da parte del governo italiano, che peraltro soprassedette al permanere in Alto Adige di larghe simpatie verso il nazismo.\nDal 1946 al 1967 l'Ufficio per le Zone di Confine istituito presso la Presidenza del Consiglio si occup\u00f2 di tutti gli affari relativi alle complesse questioni delle aree di confine, come anche della questione altoatesina, adoperandosi anche economicamente per il \"sostegno all'italianit\u00e0\". L'edilizia popolare, in pratica allora riservata al gruppo di lingua italiano, fu uno dei campi in cui vi furono maggiori tensioni in Alto Adige.\n\"Ratline\" altoatesina.\nL'Alto Adige nei primi anni del dopoguerra era \"de facto\" \"terra di nessuno\": la cittadinanza della popolazione era incerta, specialmente quella fascia di persone che a suo tempo avevano optato per la Germania (considerati \"tedeschi senza cittadinanza\"). In aggiunta il ritiro delle truppe alleate dall'Italia settentrionale, nel dicembre 1945, l'aveva reso unico territorio di lingua tedesca non occupato militarmente.\nTale incertezza amministrativa aveva fatto s\u00ec che la provincia non venisse sottoposta ad alcuna opera di denazificazione o defascistizzazione: le \u00e9lite locali, pur se compromesse coi regimi totalitari, non vennero \"purgate\" e poterono continuare ad esercitare le loro funzioni. Nemmeno il governo dell'Italia libera si spese granch\u00e9 in tal senso, temendo di sovraesporre agli occhi dell'opinione pubblica i non rari episodi di collaborazione fra fascisti e nazisti.\nMolti ricercati del fu Terzo Reich decisero pertanto di ripararvi in via temporanea, prima di fuggire verso localit\u00e0 pi\u00f9 lontane: a loro venne dato aiuto e rifugio soprattutto da ecclesiastici di vario grado e livello (sovente le gerarchie vaticane diedero loro modo di continuare il loro viaggio verso ulteriori vie d'espatrio) e da varie amministrazioni comunali (che non esitarono a rilasciare loro documenti falsi).\nQuesta \"ratline\" (termine inglese per \"via di fuga\") fu cos\u00ec sfruttata nel solo anno 1946 da centinaia di criminali di guerra nazisti (tra i quali Adolf Eichmann, Josef Mengele, Klaus Barbie e Erich Priebke), che entrarono in Italia dal Brennero, ottennero ospitalit\u00e0 in Alto Adige e (una volta muniti di credenziali fasulle) poterono raggiungere il porto di Genova e imbarcarsi per destinazioni transoceaniche.\nAnni cinquanta e sessanta: rivendicazioni autonomiste e terrorismo.\nOttemperando all'accordo De Gasperi-Gruber, lo statuto d'autonomia della regione Trentino-Alto Adige aveva ripristinato l'insegnamento scolastico in lingua tedesca e ristabilito la toponomastica originaria, che venne parificata a quella italiana.\nFino alla met\u00e0 degli anni cinquanta la Democrazia Cristiana e la S\u00fcdtiroler Volkspartei (SVP), partito di riferimento della popolazione di lingua tedesca guidato originariamente dagli ex \"Dableiber\" (oppositori del nazismo) collaborarono costruttivamente alla gestione dell'ente regionale. Lo sviluppo economico fu rapido: gi\u00e0 nel 1952 il reddito medio annuo per abitante in provincia di Bolzano era di 211.012 lire, pari al 130,4% della media nazionale.\nAnche le giurisdizioni religiose, tanto importanti in un territorio fortemente cattolico, vennero ridefinite: nel 1964 i confini diocesani trentini e altoatesini vennero portati a corrispondere con quelli delle province italiane. Primo artefice della scelta fu il vescovo di Bressanone (e amministratore pro tempore della cattedra di Trento) Joseph Gargitter, che a seguito di ci\u00f2 divenne il primo ordinario della nuova diocesi di Bolzano-Bressanone, con sede cattedrale nel capoluogo altoatesino.\nBen presto tuttavia vari politici di lingua tedesca iniziarono a loro volta ad accusare il governo di Roma di portare avanti una \"politica del 51%\", atta a inverare la sostituzione etnica dell'Alto Adige mediante lo stimolo dell'emigrazione di manodopera dal resto d'Italia. Particolarmente influente fu la voce del prete Michael Gamper, paladino della resistenza all'italianizzazione, il quale pubblic\u00f2 un articolo sul quotidiano \"Dolomiten\" (organo di riferimento della stampa tedesca, rifondato il 19 maggio 1945) nel quale accusava le autorit\u00e0 italiane di non aver mai cessato di opprimere la popolazione sudtirolese, da lui definita come avviata a una marcia della morte (\"Todesmarsch\"). A sostegno della propria tesi, il canonico denunci\u00f2 che tra il 1947 e il 1953 circa 50.000 cittadini di altre regioni italiane s'erano stabiliti in provincia di Bolzano, andando a erodere la maggioranza tedescofona.\nIl governo italiano neg\u00f2 tali accuse pubblicando uno studio dell'Istituto Centrale di Statistica, che quantificava l'aumento della popolazione italofona nel periodo contestato in circa 8000 unit\u00e0, ascrivibili soprattutto all'invio di funzionari pubblici incaricati di riattivare gli uffici statali e militari nel territorio altoatesino.\nLa situazione peggior\u00f2 ulteriormente a partire dal 1955, allorch\u00e9 il trattato di stato liber\u00f2 definitivamente l'Austria dall'occupazione alleata, ricostituendone la sovranit\u00e0 sotto forma di repubblica. A stretto giro il nuovo governo viennese impugn\u00f2 l'accordo De Gasperi-Gruber, mettendo apertamente in dubbio la sovranit\u00e0 italiana sull'Alto Adige: venne cos\u00ec creato un \"sottosegretariato agli Esteri per gli affari sudtirolesi\", finalizzato a ingerirsi direttamente nelle vicende della provincia di Bolzano, allo scopo precipuo di fomentare le spinte secessioniste. Non a caso il dicastero fu affidato a Franz Gschnitzer, membro della federazione irredentista Lega del Monte Isel (\"Bergisel-Bund\").\nFu proprio l'Austria, con il nullaosta delle potenze alleate, a facilitare il rientro sistematico degli altoatesini che avevano optato per il Reich: costoro andarono in gran parte a rafforzare la massa critica che contestava lo \"status quo\", asserendo che le misure prese erano ben lungi dall'essere sufficienti per la tutela della comunit\u00e0 germanofona nel territorio italiano.\nContrapposizione etnica.\nSul finire degli anni cinquanta le ali pi\u00f9 radicali della SVP ottennero l'egemonia sul partito, grazie anche all'intransigenza della controparte italiana: nel 1957 entrarono a far parte del direttivo Karl Tinzl (gi\u00e0 prefetto di Bolzano sotto l'occupazione nazista), Alfons Benedikter (che nel 1940 aveva disertato dall'esercito italiano per passare alla Wehrmacht), Friedl Volgger e Hans Dietl. In generale le liste degli iscritti si popolarono di ex \"Optanten\" rinaturalizzati italiani, alcuni con trascorsi nazisti: tra i nomi destinati a carriere di prestigio spiccavano quelli di Alois Pupp (gi\u00e0 iscritto al NSDAP), Josef v. Aufschnaiter (gi\u00e0 membro delle SS) e Norbert Mumelter (ex leader del V\u00f6lkischer Kampfring S\u00fcdtirols).\nIl partito prese cos\u00ec a promuovere una politica intransigente nei confronti della popolazione e delle istituzioni italiane in provincia di Bolzano: in tutti i municipi ove il consiglio comunale era a maggioranza SVP (facevano eccezione solo Bolzano, Bronzolo, Egna, Fortezza, Merano, Laives, Salorno e Vadena) venne sospeso il rilascio di nuove residenze a cittadini italofoni, venne attuata la separazione etnica nelle scuole e negli edifici, fu ostacolata la costruzione di alloggi popolari (visti come \"calamite\" per l'immigrazione italiana) e venne chiesto addirittura lo smantellamento della zona industriale di Bolzano. Vennero inoltre scoraggiati i matrimoni inter-etnici.\nLa SVP prese quindi a contestare la presenza maggioritaria di italiani nelle divisioni della pubblica amministrazione provinciale, nonch\u00e9 il centralismo delle istituzioni di Trento: il presidente della giunta regionale Tullio Odorizzi rispose difendendo il primo statuto di autonomia deliberato dall'assemblea costituente repubblicana e rimettendo il caso alla Corte Costituzionale, che gli diede ragione bocciando i tentativi della SVP di depotenziare le istituzioni regionali.\nL'operato della giunta Odorizzi e della classe dirigente regionale di allora venne tuttavia messo in discussione nel marzo 1957 anche dal questore di Bolzano Renato Mazzoni, che in una lettera al ministro dell'interno Fernando Tambroni critic\u00f2 apertamente le politiche fino ad allora tenute dalle istituzioni italiane verso la minoranza germanofona (tacciate di miopia e furberia), chiedendo maggior comprensione verso le istanze sudtirolesi. La presa di posizione tuttavia gli cost\u00f2 l'allontanamento dall'incarico nel dicembre successivo; gi\u00e0 un anno prima il governo italiano aveva infatti preso posizione per bocca dello stesso Tambroni, che aveva negato categoricamente l'esistenza di un \"problema\" o di \"una questione del Sudtirolo\".\n\"Los von Trient\".\nNel paesaggio politico altoatesino si era intanto consolidata la figura di Silvius Magnago, dal 1948 presidente del consiglio provinciale di Bolzano, che nella primavera del 1957 ottenne la nomina a capo (\"Obmann\") della S\u00fcdtiroler Volkspartei.\nEgli non tard\u00f2 a imporre la propria influenza nel corso degli eventi: nello stesso anno il ministro dei lavori pubblici Giuseppe Togni aveva infatti annunciato lo stanziamento di due miliardi e mezzo di lire per la costruzione di nuovi alloggi popolari in territorio altoatesino. Venuto a conoscenza di tale iniziativa, Magnago la defin\u00ec pretestuosa e finalizzata a rinforzare il flusso migratorio di cittadini di lingua italiana nella provincia di Bolzano: a stretto giro la SVP convoc\u00f2 una manifestazione di protesta per il 17 novembre in piazza Walther a Bolzano, vedendosela per\u00f2 proibire dal commissario del governo Sandrelli, ufficialmente per motivi di tutela dell'ordine pubblico. Magnago per\u00f2 non demorse e propose al commissario di spostare l'evento a Castel Firmiano, dove gi\u00e0 il 5 maggio 1946 20.000 persone avevano protestato per l'autodeterminazione dell'Alto Adige; Sandrelli rimase perplesso, ma si fece infine convincere dall\"Obmann\", che gli promise l'assoluta pacificit\u00e0 dell'occasione:\nA rimarcare la peculiarit\u00e0 della manifestazione, gli organizzatori coniarono per essa un nuovo slogan, \"Los von Trient\" (\"via da Trento\"), che riprendeva il vecchio motto separatista \"Los von Rom\" (\"via da Roma\") mutandone per\u00f2 la prospettiva: l'obiettivo non doveva infatti essere pi\u00f9 la secessione dall'Italia, ma il superamento dell'autonomia regionale in favore di una devoluzione di competenze a livello provinciale, indicata quale unica via praticabile per il conseguimento di una vera tutela della minoranza linguistica tedesca, la quale nella regione a guida trentina si sentiva \"schiacciata\" dalla presenza maggioritaria della popolazione italiana ed estromessa dalle possibilit\u00e0 effettive di autogoverno locale.\nFin dalle prime ore del mattino del giorno fissato una grande folla (stimata in un totale di oltre 35.000 persone) ascese ordinatamente al castello, le cui vie d'accesso erano presidiate in forze dagli agenti della polizia. I timori delle autorit\u00e0 italiane non erano effettivamente peregrini, ch\u00e9 a dispetto della protestata pacificit\u00e0 dell'occasione, tra alcuni dei manifestanti circolava un volantino recante tale testo:\nA indirizzare gli animi intervenne comunque il lungo e incisivo discorso di Magnago, che dal palchetto ligneo eretto a tribuna parl\u00f2 per diversi minuti: attacc\u00f2 i piani edilizi italiani e l'immigrazione (rei a suo dire di aver soffocato \u00aball'interno della [...] patria\u00bb i sudtirolesi, costringendoli \u00aba sopravvivere in grotte e baracche\u00bb) e invit\u00f2 i politici austriaci a \u00abnon [...] farsi abbindolare dallo charme dei politici italiani\u00bb (cio\u00e8 a proseguire nella pressione diplomatica per tutelare la minoranza linguistica). Al contempo per\u00f2, in accordo con lo slogan ufficiale della manifestazione, riconobbe l'impossibilit\u00e0 di ridefinire il confine di stato dell'Italia (complice l'inasprirsi della guerra fredda, nel cui scenario il governo di Roma era divenuto un importante alleato degli Stati Uniti, oltre a giocare un ruolo strategico a livello continentale in quanto cofondatore della Comunit\u00e0 Europea) ed esort\u00f2 gli astanti ad \u00abalzare la voce [...] per farsi capire da chi non [...] vuole ascoltare\u00bb, abbandonando al contempo le ostilit\u00e0 anti-italiane al termine della manifestazione:\nL'appello ebbe esito: la manifestazione risult\u00f2 pacifica sia nello svolgimento che negli esiti diretti.\nStagione degli attentati.\nGli sviluppi di questa politica rivendicativa non furono per\u00f2 pacifici \"in toto\"; ben presto anzi per l'Alto Adige inizi\u00f2 la stagione degli attentati.\nI primi attacchi esplosivi vennero attuati tra il 1956 e il 1957 dal gruppo Stieler (dal nome del capobanda, un tipografo del quotidiano \"Dolomiten\") e l'escalation fu rapida: gli atti violenti divennero sempre pi\u00f9 frequenti, complicando i negoziati tra Italia e Austria.\nPunto di riferimento dell'attivit\u00e0 terroristica divenne presto il \"Befreiungsausschuss S\u00fcdtirol\" (abbreviato \"BAS\", letteralmente \"Comitato per la liberazione del Sudtirolo\"), un'organizzazione di lotta armata clandestina mirante alla riunificazione del Tirolo sotto la giurisdizione dell'Austria.\nNegli anni sessanta si verificarono numerosi attentati dinamitardi, inizialmente contro oggetti ed edifici (tralicci, caserme, ma anche luoghi di ritrovo come bar e oratori) e poi anche contro bersagli umani, in special modo soldati e agenti delle forze dell'ordine. L'azione pi\u00f9 nota fu quella della \"Notte dei fuochi\", organizzata dal BAS il 12 giugno 1961 in occasione della festa del Sacro Cuore: con un coordinamento a livello provinciale vennero accesi dei grandi fal\u00f2 sulle montagne e furono collocate cariche esplosive presso una sessantina di tralicci sparsi per l'intero territorio altoatesino; solo una quarantina esplosero, ma bastarono comunque a gettare il panico tra la popolazione e a causare una vittima, il cantoniere dell'ANAS Giovanni Postal, che accortosi di una delle bombe tent\u00f2 vanamente di disinnescarla.\nL'azione pi\u00f9 cruenta del BAS - anche se recentemente sono stati espressi seri dubbi sulla sua responsabilit\u00e0 - fu per\u00f2 la strage di Cima Vallona, nel bellunese: il 25 giugno 1967 una mina antiuomo esplose uccidendo uno degli alpini che sorvegliavano l'area; poco dopo gli uomini della Compagnia speciale antiterrorismo, arrivati sul posto per indagare, vennero investiti da una seconda deflagrazione, che caus\u00f2 la morte di altri tre militari.\nLe forze di polizia ed in particolare i Carabinieri risposero duramente: molti attivisti delle varie sigle rivoltose furono arrestati e mandati a processo. Il procedimento contro i membri del BAS che parteciparono alla \"notte\", avvenuto nel 1964, ebbe ampia eco mediatica e contribu\u00ec a diffondere la questione sudtirolese presso l'opinione pubblica nazionale.\nCi furono denunce secondo le quali due persone sarebbero morte in seguito a torture subite in carcere. La Corte d'Assise di Milano a proposito delle presunte sevizie rilev\u00f2 che \"dalle perizie necroscopiche eseguite da collegi di periti fosse risultato che entrambi i detenuti erano morti per cause naturali\".\nIpotesi secondo cui i servizi segreti dei paesi interessati avrebbero manovrato gli attentati in Alto Adige per alzare il livello di tensione non furono confermate in sede giudiziaria, ma furono accolte in una relazione di maggioranza della Commissione Stragi del Parlamento della Repubblica Italiana nel 1992. Le azioni dei terroristi altoatesini provocarono anche la reazione dei movimenti di estrema destra italiani. Una bomba collocata ad Ebensee, in Alta Austria, provoc\u00f2 la morte di un gendarme austriaco.\nNel contempo si cercava una soluzione politica: il trattato del 1946 fu la base della risoluzione 1497 dell'Assemblea generale delle Nazioni Unite del 1960, sollecitata dal cancelliere austriaco Bruno Kreisky, che invitava \"urgentemente\" i due paesi a riprendere \"i negoziati con l'obiettivo di trovare una soluzione di tutte le controversie concernenti l'attuazione dell'accordo di Parigi del 5 settembre 1946\".\nContemporaneamente vennero celebrati anche i processi contro i cosiddetti ragazzi di Fundres (\"Pfunderer Burschen\"), accusati di aver ucciso un membro della Guardia di Finanza, condannati a diversi anni di carcere.\nDalla nascita della provincia autonoma (1972) al terzo millennio.\nDopo dodici anni di discussione nei consessi nazionali e internazionali, nel 1972 l'Alto Adige ottenne dallo Stato italiano un'ampia autonomia separata dal Trentino. Con l'entrata in vigore del secondo statuto speciale del Trentino-Alto Adige (in tedesco \"Trentino-S\u00fcdtirol\") le maggiori competenze e risorse sono state infatti tolte alla regione per trasferite alle singole province autonome di Trento e di Bolzano.\nNel 1976 fu emanata la norma sulla ripartizione proporzionale degli impieghi pubblici in base alla consistenza numerica dei gruppi linguistici tedeschi, italiani e ladini. Tali dati vengono decennalmente aggiornati dal 1981 grazie alla dichiarazione di appartenenza al gruppo linguistico (dal 2011 la dichiarazione, inizialmente nominativa, \u00e8 divenuta anonima). Questo sistema cosiddetto \"proporzionale\" incarna un principio \"statico\" e etnocentrico dell'autonomia, in contrasto con il requisito di bi- o trilinguismo obbligatorio dal 1976 per l'accesso al pubblico impiego.\nCiononostante gli attentati terroristici ripresero con forza nella seconda met\u00e0 degli anni settanta, terminando solamente alla fine degli anni ottanta. Accanto a gruppi estremistici di lingua tedesca, in particolare \"Ein Tirol\", ancora favorevoli al distacco dall'Italia, comparvero anche organizzazioni estremistiche italiane, come l'Associazione Protezione Italiani (Api) e il Movimento italiano Adige (MiA), contrarie ai provvedimenti contenuti nel secondo statuto di autonomia. Pur senza provocare vittime umane, la nuova ondata di attentati fu legata ad un nuovo peggioramento dei rapporti etnici. Il sindaco di Bolzano Giancarlo Bolognini, descrisse il fenomeno cos\u00ec:\nIl bilancio complessivo dei trentadue anni di terrorismo in Alto Adige (dal 20 settembre 1956 al 30 ottobre 1988) fu di 361 attentati tra atti dinamitardi e sparatorie, che causarono 21 morti (dei quali 15 membri delle forze dell'ordine, due cittadini comuni e quattro guerriglieri) e 57 feriti (24 fra le forze dell'ordine, 33 fra i privati cittadini).\nLa distensione cominci\u00f2 solo sul finire degli anni ottanta. Nel 1992, essendo state approvate le norme di attuazione dello statuto del Trentino-Alto Adige (confluite nel cosiddetto Pacchetto per l'Alto Adige, il \"corpus\" delle misure a favore della popolazione di lingua tedesca e ladina), l'Austria rilasci\u00f2 all'Italia la cosiddetta \"quietanza liberatoria\" (\"Streitbeilegungserkl\u00e4rung\") che chiudeva il contenzioso tra i due stati pendente innanzi l'ONU. In cambio l'Italia ritir\u00f2 il proprio veto contro l'entrata dell'Austria nell'Unione europea, avvenuta tre anni dopo.\nL'Alto Adige \u00e8 divenuto un esempio di pacifica convivenza fra gruppi etnici, tanto da essere talora additato a modello esportabile per la soluzione di altri conflitti etnici, come nel caso del Tibet o della minoranza serba in Kosovo. Il governo kosovaro ha per\u00f2 escluso l'applicazione del modello altoatesino in quanto porterebbe alla creazione di una specie di repubblica serbo-bosniaca all'interno di uno Stato a maggioranza albanese, con conseguente rischio di fomentare le rivalit\u00e0 etniche.\nTuttavia anche in Alto Adige le tensioni non sono state definitivamente sopite e si sono di nuovo accentuate con l'avvento del Terzo millennio.\nSviluppo economico.\nRispetto alla media delle province italiane, l'Alto Adige eccelleva economicamente gi\u00e0 negli anni '50. Nel 1958 il reddito medio della provincia di Bolzano ammontava a 305.065 lire (del 24,8% superiore a quello medio nazionale, facendo dell'Alto Adige la dodicesima provincia pi\u00f9 ricca d'Italia), mentre l'indice della disoccupazione era dell'1,25%. La realt\u00e0 economica era fortemente settorializzata per etnie: il gruppo linguistico italiano controllava l'industria e il pubblico impiego, l'agricoltura, l'artigianato e il turismo erano nelle mani del gruppo linguistico tedesco.\nLe cose cambiarono con l'introduzione del Pacchetto per l'Alto Adige, che, con l'introduzione della proporzionale etnica, apr\u00ec le porte del pubblico impiego anche ai germanofoni; inoltre, lo sviluppo del turismo di massa e la crisi dell'industria pesante agevolarono le attivit\u00e0 economiche tradizionalmente in mano ai germanofoni e ridussero quelle in cui erano impiegati gli italofoni. Le imprese altoatesine furono fortemente rinnovate, puntano sulla Green economy e fanno da cerniera con il mondo germanico ed europeo.\nNel 2010 l'Alto Adige si \u00e8 attestato al secondo posto nella classifica delle province italiane, con un PIL pro capite di 35.249,88 euro (superato dalla provincia di Milano). Anche la condizione occupazionale in provincia fino alla crisi dell'Eurozona era eccellente e con un tasso di disoccupazione che si attesta al 2,7% si poteva parlare tecnicamente di piena occupazione. Nel frattempo la disoccupazione \u00e8 salita al 4,1%. Il notevole benessere \u00e8 anche riconducibile alla oculata gestione delle risorse da parte dell'amministrazione provinciale: nel maggio del 2006 il Presidente Luis Durnwalder ha ricevuto lo \"European Taxpayers' Award\" per l'efficienza dell'amministrazione pubblica in Alto Adige.\nIntervento pubblico nell'economia.\nL'Alto Adige dispone del 90% delle imposte pagate in provincia, corrispondenti a 9.000 euro di risorse all'anno per ognuno dei suoi abitanti, superati dai 12.000 della Valle d'Aosta, contro i 2.000 della Lombardia. La Lombardia per\u00f2 gestisce meno competenze e ha meno risorse proprie, con funzioni e servizi a carico dello Stato centrale che l'Alto Adige invece autogestisce ed autofinanzia, tra le quali il sistema dell'istruzione dalla scuola materna all'universit\u00e0, il settore sanitario e quello sociale, la gestione dell'intera rete delle strade statali e provinciali. Complessivamente il bilancio dell'Alto Adige si aggira sui 5 miliardi di euro all'anno. L'economia dell'Alto Adige si contraddistingue dunque per l'elevato ruolo giocato dalla provincia e dai relativi incentivi erogati.\nIl ruolo svolto dal pubblico impiego \u00e8 rilevante e spesso gli impiegati, a parit\u00e0 di ruolo e funzioni, godono di benefici economici superiori a quelli del resto d'Italia. L'industria \u00e8 tuttora basata sulle imprese piccole, fortemente condizionate dai contributi pubblici. Lo sviluppo della grande industria (in mano italiana) venne in passato ostacolato dalla politica locale, memore anche del fatto che, nel ventennio fascista, fu la testa d'ariete che permise l'italianizzazione della provincia.\nIl settore agricolo, da sempre beneficia di aiuti pubblici per poter mantenere i masi di alta montagna, considerati di vitale importanza per il preservamento ecologico del territorio.\nPolitica di separazione etnica.\nLo statuto di autonomia sancisce la parit\u00e0 delle due lingue italiano e tedesco, l'obbligo del bilinguismo per tutti i dipendenti pubblici e la cosiddetta proporzionale etnica: le assunzioni pubbliche sono distribuite in proporzione alla consistenza dei tre gruppi linguistici (italiano, tedesco e ladino) rilevata in occasione del censimento nazionale. La normativa deroga all'articolo 3 della Costituzione italiana, che proclama l'uguaglianza \"senza distinzione di sesso, di razza, di lingua\", giustificandosi in base all'art. 6: \"La Repubblica tutela con apposite norme le minoranze linguistiche\" nonch\u00e9 in base alle varie leggi costituzionali promulgate in materia.\nA parte rare eccezioni (Libera Universit\u00e0 di Bolzano, la scuola ladina e alcune scuole private) tutte le scuole sono separate per gruppi linguistici, anche se con la provincializzazione del sistema scolastico la compenetrazione dei diversi comparti, per esempio tramite scambi interscolastici e la creazione di testi unici in entrambe le lingue, tende ad aumentare. Anche altri aspetti della vita sociale sono regolati dal principio della separazione: accanto al Club Alpino Italiano esiste l'Alpenverein S\u00fcdtirol e anche la Caritas intrattiene sezioni separate per gruppo etnico.\nL'Alto Adige sarebbe anzi una roccaforte della separazione etnica. Basti pensare che ancora negli anni ottanta del Novecento il presidente della provincia di Bolzano, Silvius Magnago, si opponeva ai matrimoni tra persone di lingua italiana e tedesca, dichiarando che i matrimoni misti fossero una \"piaga\". Sul piano culturale, la segregazione venne invece riassunta nella formula \"Mischkultur ist Mistkultur\" (\"la mescolanza di culture \u00e8 una porcheria\". \"Mist\", alla lettera, significa \"letame\").\nIndagini recenti descrivono l'Alto Adige come realt\u00e0 che comprende due mondi, italiano e tedesco, che viaggiano su binari paralleli, in una situazione caratterizzata dalla mancanza di contatto e confronto e dunque da una scarsa conoscenza dell'altro mondo. La responsabilit\u00e0 delle cosiddette \"mura invisibili\" viene ricondotta principalmente alla divisione dei due gruppi a livello scolastico e istituzionale.\nIl dibattito intorno alla separazione etnica, soprattutto a livello scolastico, continua dunque negli anni Duemila, con risvolti che raggiungono anche la scena nazionale. Il piano di erigere un muro per separare fisicamente bambini di lingua italiana e tedesca in una scuola materna di Bressanone nel 2007 \u00e8 stato abbandonato, anche se l'insegnamento permane diviso. A Bolzano, per frenare l'afflusso di bambini di lingua italiana negli asili di lingua tedesca, i fautori della separazione etnica della S\u00fcdtiroler Volkspartei hanno prospettato test obbligatori per tutti e schedature etniche in base agli elenchi dei cognomi.\nDivergenti sono le analisi della questione etnica altoatesina: mentre alcuni osservatori non descrivono n\u00e9 un clima di ostilit\u00e0, n\u00e9 di accusa reciproca tra i gruppi linguistici, altri ravvisano al contrario una contrapposizione che si sarebbe anzi radicalizzata.\nCon il secondo statuto di autonomia venne introdotto l'obbligo di bilinguismo nella pubblica amministrazione, il cosiddetto \"patentino di bilinguismo\" rilasciato a chi ne fa richiesta solamente dopo aver superato un esame che attesti la capacit\u00e0 di leggere, scrivere e conversare in italiano e tedesco (nelle aree ladine si aggiunge in ladino e pertanto si parla di \"patentino di trilinguismo\"). Tale documento ufficiale risulta fondamentale per poter accedere ai concorsi pubblici.\nL'applicazione intransigente dell'obbligo di bilinguismo negli anni immediatamente successivi all'entrata in vigore del pacchetto per l'Alto Adige port\u00f2 a gravi disservizi, anche in ambito sanitario, determinando situazioni di grave pericolo per la vita degli stessi cittadini, come nel caso dell'ospedale di Bolzano, dove per anni rimase scoperto un posto in anestesia e rianimazione. Solo in seguito all'intervento della magistratura, che diffid\u00f2 il presidente della provincia, Silvius Magnago, a sopperire alle carenze di organico, potendosi configurare i reati di omicidio e lesioni colposi, venne assunto, con un contratto speciale, un anestesista italiano.\nA partire dal censimento del 1981 \u00e8 stato inoltre introdotto l'obbligo di dichiarare l'appartenenza ad uno dei tre gruppi etnici riconosciuti al fine di determinare la ripartizione degli impieghi nella pubblica amministrazione (la cosiddetta proporzionale etnica). Tale obbligo non tiene conto di quei cittadini, ad esempio figli di coppie miste, che non sentono di appartenere in esclusiva all'uno o all'altro gruppo. N\u00e9 tiene conto di alcun'altra eccezione (come immigrati naturalizzati).\nTale sistema fu aspramente combattuto dal politico tedescofono Alexander Langer, che invit\u00f2 all'\"obiezione etnica\". L'eventuale mancata dichiarazione preclude l'accesso ad importanti diritti, come l'accesso ai concorsi pubblici e l'elettorato passivo (come accadde a Langer).\nDisagio del gruppo etnico italiano.\nDall'entrata in vigore del Pacchetto per l'Alto Adige si osserva una riduzione demografica del gruppo linguistico italiano sempre meno consistente nel corso dei censimenti generali del 1981, 1991, 2001 e 2011, i cui esponenti restano spesso lontani dalle posizioni di maggior rilievo politico, sociale ed economico. Ci\u00f2 si deve anche al fatto che il potere politico \u00e8 in maggioranza nelle mani della S\u00fcdtiroler Volkspartei (SVP), partito storicamente rappresentante degli interessi dei cittadini tedeschi e ladini (questi ultimi con la sezione denominata \"SVP Ladina\"). .\nL'ingresso dell'Austria nell'Unione europea e la sua adesione al trattato di Schengen hanno permesso la riunificazione di fatto delle popolazioni tirolesi (c'\u00e8 ormai la stessa moneta, si passa liberamente il confine senza pi\u00f9 controlli n\u00e9 barriera doganale, si stanno creando attivit\u00e0 comuni di sviluppo). In seguito all'apertura delle frontiere si \u00e8 anche verificato il trasferimento di un consistente numero di militari dell'esercito e della Guardia di Finanza (che avevano la residenza in Alto Adige) dal confine altoatesino verso altre regioni d'Italia. Il gruppo linguistico italiano si ritrova cos\u00ec ad essere minoranza in Alto Adige. Attualmente l'etnia italiana prevale solamente nei comuni di Bolzano (73%), Laives (71%), Bronzolo (62%), Salorno (62%) e Vadena (61%). Una consistente minoranza italiana si registra nei comuni di Merano (49%), Fortezza (38%), Egna (37%), Cortina sulla strada del vino (31%), Ora (30%). Di fatto negli ultimi trent'anni la consistenza del gruppo linguistico italiano \u00e8 calata da 137.759 a 118.120 residenti, mentre il gruppo tedescofono \u00e8 aumentato di 50.000 unit\u00e0. Il timore di una \"Todesmarsch\" o Marcia della morte - intesa negli anni cinquanta come scomparsa progressiva del gruppo linguistico tedesco - \u00e8 stato ripreso dal sociologo Sabino Acquaviva a proposito dell'etnia italiana e fatto proprio in particolare dalla destra italiana, specificatamente Alleanza Nazionale.\nPer quanto riguarda la rappresentanza politica, i voti italiani si dividono fra innumerevoli partiti. A causa della dispersione del voto e della tendenza di tali partiti a candidare anche soggetti di lingua differente, alle elezioni comunali del 2010 il gruppo italiano riusc\u00ec a far eleggere appena 162 consiglieri su 2.030, ovvero meno dell'8%, nonostante fosse oltre il 25% della popolazione.\nA partire dagli anni settanta del XX secolo, la situazione dell'Alto Adige \u00e8 stata affrontata sociologicamente, economicamente, giornalisticamente e storicamente a partire da una diversa angolazione: nel 1978 la sociologa Flavia Pristinger - che gi\u00e0 aveva analizzato nove anni prima nella sua tesi di laurea la particolare forma di dominio politico esercitato dalla SVP - pubblic\u00f2 \"La minoranza dominante\", che individu\u00f2 all'interno del dualismo italiani/tedeschi nell'Alto Adige una particolare forma di discriminazione sociale ed economica da parte dei secondi nei confronti dei primi. Due anni dopo, il sociologo italiano Sabino Acquaviva e il tedesco Gottfried Eisermann, pubblicarono il saggio Alto Adige. Spartizione subito?, che arriv\u00f2 a teorizzare una suddivisione del territorio fra Austria e Italia pur di porre fine ad una situazione di apartheid a danno degli italiani, sostanzialmente asserviti alla maggioranza tedesca. Sulla stessa falsariga fu anche il testo di taglio giornalistico di Sebastiano Vassalli \"Sangue e suolo\", che diede voce ancora una volta al diffuso sentimento di perenne minorit\u00e0 della componente italiana dell'Alto Adige. Tre anni prima era apparso il primo testo in lingua tedesca sul tema: \"Apartheid in Mitteleuropa? Sprache und Sprachpolitik in S\u00fcdtirol\", opera di Peter Bettelheim e Rudi Benedikter, che fin dal titolo pose la questione dei rapporti delle componenti etniche altoatesine in termini dialoganti con i precedenti studi di lingua italiana. Alla fine degli anni novanta un libro-intervista del politico locale Romano Viola (PDS) cerc\u00f2 di modificare l'angolo di visuale, esortando gli italiani a superare il perenne sentimento di frustrazione e di minorit\u00e0. L'inchiesta giornalistica di Lucio Giudiceandrea \"Spaesati. Italiani in S\u00fcdtirol\" a sette anni di distanza rilev\u00f2 peraltro ancora la stessa problematica interna al gruppo minoritario provinciale italiano: a questo testo Giudiceandrea fece seguire (in collaborazione con Aldo Mazza) \"Stare insieme \u00e8 un'arte. Vivere in Alto Adige/S\u00fcdtirol\", che cerc\u00f2 di mettere in luce pi\u00f9 le luci che le ombre del processo di convivenza delle etnie in provincia di Bolzano. Le osservazioni rispetto al \"laboratorio sudtirolese\" nella pubblicistica restano peraltro diversificate, giungendo anche a conclusioni del tutto opposte, purtuttavia campeggia sempre il tema del \"disagio degli italiani\" (declinato anche in tedesco: \"Das Unbehagen der ItalienerInnen\"), oggetto financo di un numero monografico della rivista locale di politica e sociologia \"Politika\", all'interno del quale si pu\u00f2 leggere che \"Il primo statuto d'autonomia (1948), nella sostanza, era stato elaborato in maniera autonoma dallo Stato escludendo i cittadini di lingua tedesca dell'Alto Adige. Questo comport\u00f2 il disagio di coloro che erano stati esclusi. Il secondo statuto d'autonomia (1972) \u00e8 stato sostanzialmente elaborato ed approvato da parte dei cittadini di lingua tedesca dell'Alto Adige escludendo gli italiani dell'Alto Adige. Questo ha avuto come conseguenza il disagio degli esclusi\". Dopo quasi cinquant'anni dal secondo statuto, la situazione degli italiani dell'Alto Adige appare critica anche al saggista e politico locale del Partito Democratico Emilio Correa, che nel suo \"Storia di una minoranza in patria. Alto Adige, un racconto critico\" registra lo smarrimento della componente etnica italiana, priva di una visione e della capacit\u00e0 di darsi un'identit\u00e0 e di conseguenza preda di un marcato spaesamento.\nControversia toponomastica.\nFin dagli anni 1990 il destino della toponomastica italiana sul territorio dell'Alto Adige \u00e8 oggetto di discussioni e veti incrociati in merito all'opportunit\u00e0 di riordinare i nomi locali, finanche procedendo (in dati casi) a dismettere alcuni appellativi ritenuti eccessivamente spuri e/o non invalsi nell'uso, con particolare riguardo per quanto \"creato\" dal \"Prontuario dei nomi locali dell'Alto Adige\".\nSe da un lato chi propone tale via sostiene la necessit\u00e0 di recuperare il patrimonio onomastico proprio del territorio altoatesino, eliminando eventuali superfetazioni, dall'altro si \u00e8 creato un fronte d'opposizione che ravvisa in ci\u00f2 un semplice tentativo di rimozione generalizzata dei nomi locali italofoni, evocando pertanto una violazione di quanto stabilito dallo Statuto di autonomia provinciale.\nA tal proposito \u00e8 stata ripetutamente posta all'attenzione della stampa, sia locale che nazionale, la questione della cartellonistica di montagna: diverse sezioni dell'Alpenverein S\u00fcdtirol, l'associazione alpinistica di lingua tedesca, tendono infatti a installare lungo i sentieri cartelli monolingue, con indicazioni nella sola lingua tedesca e privi della traduzione in italiano (finanche per i nomi generici quali \"malga\", \"cima\" o \"rifugio\"). In molti casi tale prassi monolinguistica ha \"nascosto\" anche la toponomastica ladina, suscitando proteste anche dalla relativa comunit\u00e0 linguistica.\nA tal proposito si osserva che nelle vallate ladine, specialmente in Val Badia, anche il CAI ha per conto proprio installato sui sentieri alcuni cartelli che recano i soli nomi italiani, omettendo sia i nomi ladini che quelli tedeschi; tale problema risulta comunque pi\u00f9 limitato, giacch\u00e9 in provincia di Bolzano l'AVS conta assai pi\u00f9 soci e sezioni rispetto al CAI e pu\u00f2 pertanto installare proporzionalmente molti pi\u00f9 apparati segnaletici.\nFinanco l'uso del toponimo Alto Adige (seppur invalso come denominazione territoriale ufficiale in italiano) \u00e8 stato bandito dalla cartellonistica e dagli atti ufficiali presso alcuni comuni a maggioranza tedescofona.\nPer quanto concerne l'odonomastica, le strade e le piazze dei comuni altoatesini hanno pi\u00f9 volte cambiato nome. In particolare nel secondo dopoguerra si \u00e8 provveduto a rimuovere dai centri a maggioranza tedesca o ladina quasi tutte le intitolazioni che fossero reputate inneggianti a forme di sciovinismo italianizzante: in loro sostituzione sono stati recuperati nomi antichi o ne sono stati creati di nuovi, tutti nella lingua localmente maggioritaria. Essendo per\u00f2 in vigore l'obbligo di bilinguismo, tali nomi sono stati comunque tradotti; si riscontrano anche casi di errori e refusi ortografici nella scrittura dei nomi, in entrambe le lingue. Nel 1998 l'allora prefetto di Bolzano Carla Scoz richiam\u00f2 pubblicamente l'attenzione sulla \"germanizzazione\" di toponomastica e odonomastica, mentre riguardo alla cartellonistica di montagna monolingue il procuratore della Repubblica di Bolzano Guido Rispoli afferm\u00f2 di ravvisare i tratti di una pratica di pulizia etnica.\nA seguito di un accordo ratificato nell'agosto 2013 dagli allora Ministro per gli Affari Regionali e delle Autonomie Graziano Delrio e governatore provinciale Luis Durnwalder (sotto il quale nel 2012 era stata votata una legge ad hoc), circa 135 toponimi italiani avrebbero dovuto essere formalmente eliminati dall'uso comune, sotto la direzione di un'apposita commissione incaricata di vagliare i nomi e selezionare quelli da cassare. Il proposito non ha per\u00f2 avuto seguito a causa delle proteste della comunit\u00e0 italiana e dell'opposizione politica provinciale, sfociati in un ricorso alla Corte costituzionale: la cosiddetta \"Legge Durnwalder\" \u00e8 stata quindi abrogata dal Consiglio provinciale il 12 aprile 2019.\nPassato fascista e nazista.\nLa questione dei monumenti eretti durante il Ventennio, non manca di causare polemiche, soprattutto quanto riguarda il Monumento alla Vittoria di Bolzano e la ex Casa del Fascio con un fregio apologetico del fascismo.\nDopo che la piazza dove si erge il monumento alla Vittoria era stata ribattezzata nel 2001 dalla Giunta comunale di Bolzano di centrosinistra in \"Piazza della Pace-Friedensplatz\", i partiti di centrodestra italiani promossero un referendum, svoltosi il 6 ottobre 2002, in cui prevalse nettamente (62% contro 38%) la decisione di ripristinare il nome \"Piazza della Vittoria\". La destra italiana ha cos\u00ec reagito a quello che era apparso come un tentativo di annacquare l'identit\u00e0 italiana della citt\u00e0, venendo accusata di nostalgie fasciste.\nDopo anni di abbandono, con interventi parziali disposti dal Ministero dei Beni Culturali nel 1990 e nel 2009, nel gennaio 2012 venne approvata la creazione di un'esposizione permanente nel monumento alla Vittoria che storicizzi e depotenzi il monumento e metta in luce l'epoca delle dittature fascista e nazista.\nSi riscontrano, da parte di alcuni ambienti italofoni, atteggiamenti che minimizzano oppure addirittura negano l'oppressione fascista delle minoranze tedesche e ladine durante il Ventennio. Pure nella comunit\u00e0 di lingua tedesca vi \u00e8 la tendenza a nascondere o a minimizzare le evidenti simpatie naziste di molti altoatesini germanofoni negli anni trenta e quaranta.\nEsaltazione del terrorismo.\nPer quanto riguarda poi la valutazione dei trascorsi terroristici, la popolazione di lingua tedesca non nasconde la propria approvazione per quelli che vengono comunemente definiti \"combattenti per la libert\u00e0\" (\"Freiheitsk\u00e4mpfer\").\nIn questo senso gli \"Sch\u00fctzen\" hanno lanciato nel 2004 una campagna di affissioni per \"ringraziare\" i terroristi, che a loro dire sono i veri fautori dei benefici dell'autonomia provinciale. Il manifesto utilizzato mostra sullo sfondo un traliccio divelto dalla dinamite, un ritratto del terrorista Sepp Kerschbaumer, cofondatore del BAS, e in sovrimpressione le parole: \"S\u00fcdtirol sagt Danke f\u00fcr: Deutsche Schule! Starke Wirtschaft! Wohlstand und vieles mehr!\" (\"Il Sudtirolo ringrazia per la scuola tedesca, la forte economia, il benessere e molto altro!\") Ad Appiano sulla Strada del Vino una via \u00e8 stata dedicata a Kerschbaumer. La sede RAI di Bolzano ha prodotto un documentario intitolato \"\"Die Frauen der Helden\" (\"Le donne degli eroi\", riferito ai terroristi degli anni sessanta).\nIndipendentismo sudtirolese.\nIl partito \"S\u00fcd-Tiroler Freiheit\"\" (guidato da Eva Klotz, figlia del terrorista Georg Klotz) ha fatto della secessione dall'Italia e della \"libert\u00e0 del Sud-Tirolo\" la sua linea politica preponderante, lanciando una campagna politica per rimarcare che \"il Sud-Tirolo non \u00e8 Italia\". In tal senso, il partito ha attuato massicce campagne di affissione di volantini e manifesti inneggianti all'indipendenza e organizzato vari raduni per lo stesso motivo.\nAltri partiti apertamente favorevoli alla celebrazione di un referendum per l'autodeterminazione per il ricongiungimento con l'Austria o la creazione di uno \"Stato Libero del Sudtirolo\" sono la \"B\u00fcrger Union f\u00fcr S\u00fcdtirol\" e il partito dei \"Die Freiheitlichen\" (questi ultimi su posizioni meno radicali). Tali partiti hanno raccolto insieme oltre il 27% dei voti alle elezioni provinciali del 2013, con un aumento di 6 punti percentuali rispetto al 2008.\nAnche l'ex presidente della Provincia autonoma, Luis Durnwalder, si \u00e8 detto convinto che se oggi gli altoatesini fossero chiamati al referendum, si pronuncerebbero in maggioranza per il ritorno all'Austria. Nello statuto SVP si pu\u00f2 leggere tuttora che \"come conseguenza della prima guerra mondiale l'Alto Adige, per secoli parte dell'Austria, fu separato dalle madrepatria e tale ingiustizia storica viene tuttora sentita come tale dalla popolazione\".\nRapporti con l'Austria.\nL'attuazione del Pacchetto per l'Alto Adige permise all'Italia ed all'Austria di accordarsi sul rilascio da parte di quest'ultima di una \"quietanza liberatoria\" che riconosceva l'adempimento da parte dello Stato italiano degli obblighi di tutela delle comunit\u00e0 tirolese e ladina. Ci\u00f2 avrebbe dovuto risolvere definitivamente la vertenza altoatesina, ma il testo della \"quietanza liberatoria\", sottoscritta dai ministri degli Esteri Gianni De Michelis ed Alois Mock, non \u00e8 chiaro in proposito. Da parte italiana si ritiene che il documento De Michelis-Mock abbia chiuso la lunga querelle diplomatica intercorsa fra i due paesi sull'Alto Adige, con la rinuncia austriaca a eventuali rivendicazioni. L'Austria non ha invero mai desistito a svolgere una funzione di controllo sulle modalit\u00e0 con cui si esercita la sovranit\u00e0 italiana nella provincia di Bolzano.\nSul piano internazionale la questione altoatesina \u00e8 tornata cos\u00ec sotto i riflettori nel gennaio 2006, quando il presidente della Repubblica Carlo Azeglio Ciampi cancell\u00f2 la visita ufficiale a Vienna a seguito di iniziative volte a inserire in una prospettata riforma della Costituzione austriaca, norme che dichiarassero esplicitamente \"la funzione di tutela dell'Alto Adige da parte dello Stato austriaco e il diritto all'autodeterminazione\". Tali modifiche infatti, comportavano un'ingerenza negli affari interni di uno Stato sovrano.\nIn questa occasione 113 sindaci altoatesini su 116 firmarono una petizione in favore delle proposte di modifica della costituzione austriaca. L'azione dei sindaci fu molto criticata sia dall'allora Governo Berlusconi, sia dall'Unione di centrosinistra. Dall'altro lato il parlamento austriaco ha nel settembre 2006 votato un ordine del giorno per inserire definitivamente nella nuova Costituzione la funzione di tutela della popolazione altoatesina di lingua tedesca.\nIl 150\u00ba dell'unit\u00e0 italiana.\nIn occasione delle celebrazioni per il 150\u00ba anniversario dell'Unit\u00e0 d'Italia, nel 2011, si verificarono tensioni tra la provincia autonoma di Bolzano e il governo della Repubblica Italiana a causa delle dichiarazioni del governatore dell'Alto Adige Luis Durnwalder che comunic\u00f2 l'intenzione della provincia di non partecipare ai festeggiamenti ritenendo che l'unione della regione all'Italia fosse avvenuta nel 1919 contro la volont\u00e0 della popolazione locale. Durnwalder lasci\u00f2 agli assessori provinciali di lingua italiana la libert\u00e0 di festeggiare la ricorrenza ma a titolo personale e non in rappresentanza della provincia autonoma. Da queste dichiarazioni scatur\u00ec una dura polemica con l'allora Presidente della Repubblica Italiana Giorgio Napolitano.\nLe tensioni rientrarono l'anno successivo in occasione dei festeggiamenti per il 40\u00ba anniversario del secondo Statuto d'autonomia che si tennero nel settembre 2012 a Merano. Giorgio Napolitano ed il suo omologo austriaco Heinz Fischer vennero insigniti del Grand'Ordine di merito della provincia autonoma di Bolzano ed entrambi dichiararono la comune volont\u00e0 di rispettare pienamente le prerogative autonomistiche dell'Alto Adige.\nVoci correlate.\n\"Storia antica:\"\n\"Storia medievale:\"\n\"Storia moderna e contemporanea:\"\n\"Primo dopoguerra:\"\n\"Secondo dopoguerra:\"\n\"Terrorismo:\"\nCollegamenti esterni.\n[[Categoria:Storia dell'Alto Adige| ]]"}
{"id": "684456", "revid": "114992989", "url": "https://it.wikipedia.org/wiki?curid=684456", "title": "Kru", "text": "I kru sono un gruppo etnico africano di 21 trib\u00f9, assimilabili tra loro per lingua e cultura. Sei sono insediate in Liberia, le altre nella Costa d'Avorio, nella regione della foresta Tai.\nPossiamo differenziare i \"kru della costa\" e quelli \"della foresta\".\nKru della costa.\nSono stanziati lungo il litorale del golfo di Guinea dalla localit\u00e0 di Sassandra fino a Tabou. Sono considerati dalle altre popolazioni dei bugiardi e prepotenti. Sono da sempre un popolo abile nello sfruttare a proprio vantaggio situazioni che per altri hanno rappresentato mortificazione e sofferenza: all'epoca della colonia, per esempio, essi seppero porsi come intermediari esclusivi dei portoghesi che battevano le coste del golfo di Guinea alla ricerca di schiavi. Infatti fu attraversando il territorio dei \"kru della costa\" che i colonizzatori poterono accedere facilmente alle ricchezze celate all'interno: avorio, pelli, caucci\u00f9 e oro. Successivamente, con l'incremento del traffico marittimo, i kru seppero sfruttare la mancanza di banchine di attracco per le navi, istituendo con le loro piroghe una sorta di navetta per il trasporto di uomini e merci tra la spiaggia e i velieri ormeggiati al largo. Finirono poi per imbarcarsi come equipaggio su quelle stesse navi che trasportavano i loro fratelli di colore verso il Nuovo Mondo, divenendo abili marinai.\nConservano una concezione mitica del mare e di ogni fenomeno a esso collegato. Narrano di orrende creature che hanno nell'acqua dell'oceano il loro habitat: draghi, serpenti, balene e un uomo-pesce la cui visione spaventa a tal punto da provocare naufragi. Al centro delle loro credenze risiede un unico dio, creatore dell'Universo.\nKru della foresta.\nVivendo fuori dai contatti commerciali hanno sviluppato una forma di vita pi\u00f9 chiusa e strettamente dipendente dall'ambiente forestale. I villaggi sono piccoli nuclei di capanne con muri di fango e tetto conico costruito con foglie di palma intrecciate.\nLa terra appartiene all'intero villaggio, che \u00e8 governato da un consiglio di notabili in cima al quale siede il decano.\nInizialmente cacciatori e raccoglitori, si son dedicati attivamente all'agricoltura col sistema itinerante \"taglia e brucia\". Coltivano intensivamente riso, mais, manioca, banane e ananas, cui si sono aggiunte caff\u00e8 e cacao. Poich\u00e9 una simile pratica per\u00f2 comporta il rapido impoverimento del terreno, i kru della foresta si sono sedentarizzati, sviluppando il commercio dei prodotti agricoli che vengono trasportati sino al mare con il tradizionale mezzo della piroga fluviale, a Tabou, principale mercato.\nLa caccia ha mantenuto la sua importanza. La ripartizione del bottino dev'essere effettuata nel rispetto dell'ordine gerarchico. La caccia si esegue con le reti, simbolo di unit\u00e0, di famiglia, oggetti di culto. La rete interviene nelle cerimonie matrimoniali e nelle varie manifestazioni della vita quotidiana: \u00e8 una specie di talismano che allontana tutte le calamit\u00e0.\nLa foresta \u00e8 al centro mitico dei kru. Risulta abitata da esseri magici, tra i quali si distinguono soprattutto gli gnomi che vivono in zone inaccessibili."}
{"id": "684457", "revid": "289247", "url": "https://it.wikipedia.org/wiki?curid=684457", "title": "Costa d'avorio", "text": ""}
{"id": "684459", "revid": "154893", "url": "https://it.wikipedia.org/wiki?curid=684459", "title": "Ellesmera", "text": ""}
{"id": "684477", "revid": "287204", "url": "https://it.wikipedia.org/wiki?curid=684477", "title": "Dancali", "text": ""}
{"id": "684486", "revid": "767487", "url": "https://it.wikipedia.org/wiki?curid=684486", "title": "Agenore (nome)", "text": "Origine e diffusione.\nDi matrice classica e di scarsa diffusione, deriva dal nome greco \u1f08\u03b3\u03ae\u03bd\u03c9\u03c1 (\"Agenor\"), latinizzato in \"Agenor\"; \u00e8 composto da \u1f04\u03b3\u03b1\u03bd (\"agan\", \"molto\", \"troppo\") e \u1f00\u03bd\u03ae\u03c1 (\"an\u0113r\", \"uomo\", \"maschio\"), quindi significa \"molto virile\", \"robusto\", \"coraggioso\", \"superbo\". , quindi \"condottiero di prodi\".\nVenne portato da svariati personaggi della mitologia greca, fra i quali spicca Agenore, re di Tiro, figlio di Poseidone e Libia e padre, da Telefassa, di Europa, Cadmo, Fenice e Cilice.\nOnomastico.\nIl nome \u00e8 adespota, cio\u00e8 privo di santo patrono; l'onomastico sio pu\u00f2 quindi festeggiare il 1\u00ba novembre, in occasione di Ognissanti."}
{"id": "684487", "revid": "125938335", "url": "https://it.wikipedia.org/wiki?curid=684487", "title": "Tutto esaurito", "text": "Tutto esaurito \u00e8 un programma radiofonico italiano in onda dal luned\u00ec al sabato su Radio 105 dalle 7:00 alle 10:00, preceduto dalle 6:00 alle 7:00 da un segmento definito \"Avanti! Avanti! C'\u00e8 posto!\" contenente i messaggi in segreteria lasciati dagli ascoltatori in riferimento agli argomenti discussi nella puntata della mattina precedente. Il programma, definito \"morning show\", ha un accento di carattere prevalentemente comico-umoristico, ma non di rado si toccano argomenti di cronaca e attualit\u00e0.\nIl variet\u00e0 \u00e8 condotto da Marco Galli, Pizza, Mitch, Ylenia Baccaro, l'opinionista Betty Bettina, il giornalista Boris Mantova e in regia i dj Fabio Liuzzi (membro insieme a Massi Arena del duo di DJ Cyberpunkers) e Max Maddy.\nIl sabato vengono riproposti i migliori spezzoni della settimana appena trascorsa e il programma assume il titolo \"Tutto esaurito Replay\".\nNel secondo semestre 2016 risulta essere il programma pi\u00f9 ascoltato d'Italia secondo la classifica RadioMonitor pubblicata dall'istituto Eurisko.\nDa luglio 2021 il programma viene trasmesso anche sul canele \"Radio 105 TV\" sul canale 157 del digitale terrestre (poi passato al 66); viene trasmesso solo l'audio della diretta con delle grafiche con foto dei conduttori e inerenti a ci\u00f2 che si sta trattando in diretta. \nDa settembre 2021 il programma viene trasmesso anche con la diretta video dei conduttori, tramite delle telecamere in studio che inquadrano tutti i conduttori, i dj, Betty e Boris Mantova."}
{"id": "684488", "revid": "78273", "url": "https://it.wikipedia.org/wiki?curid=684488", "title": "Sestese Pallavolo Maschile", "text": ""}
{"id": "684490", "revid": "78273", "url": "https://it.wikipedia.org/wiki?curid=684490", "title": "Sestese pallavolo maschile", "text": ""}
{"id": "684491", "revid": "486946", "url": "https://it.wikipedia.org/wiki?curid=684491", "title": "Master and commander", "text": ""}
{"id": "684494", "revid": "109323", "url": "https://it.wikipedia.org/wiki?curid=684494", "title": "Il Tagliaerbe", "text": ""}
{"id": "684499", "revid": "1013865", "url": "https://it.wikipedia.org/wiki?curid=684499", "title": "Rawson", "text": "Rawson \u00e8 la capitale della provincia argentina del Chubut, in Patagonia ed \u00e8 il capoluogo del dipartimento di Rawson. Sebbene sia la capitale provinciale, la sua popolazione \u00e8 minore di quella di altre citt\u00e0 del Chubut, come Comodoro Rivadavia, Trelew, Puerto Madryn ed Esquel. Rawson divenne la capitale provinciale nel 1957, quando fu costituita la provincia del Provincia di Chubut.\nRawson \u00e8 situata a circa 20\u00a0km da Trelew e dall'aeroporto \"Almirante Zar\" di Trelew. La citt\u00e0 sorge lungo il percorso della \"Ruta Nacional 3\", ad una distanza di 1.500\u00a0km da Buenos Aires. \u00c8 attraversata dal fiume Chubut, sul quale nel 1889 fu costruito un ponte, ancora in uso. Playa Uni\u00f3n, la stazione balneare di Rawson, dista 6\u00a0km dal centro cittadino.\nLa citt\u00e0 ha un porto peschereccio, Puerto Rawson, sulla costa atlantica, 5\u00a0km a valle, lungo il fiume. L'amministrazione della provincia e il porto costituiscono le principali attivit\u00e0 economiche della citt\u00e0.\nNella citt\u00e0 vi sono due piccoli musei. Il Museo Cittadino espone oggetti storici e vecchie fotografie. Il Museo Don Bosco ha una collezione di fauna e artigianato locale, inclusi manufatti della comunit\u00e0 gallese. Lo zoo e parco \"General San Mart\u00edn\", aperto nel 1976, copre una superficie di 6 ettari lungo la riva del fiume Chubut.\nClima.\nRawson ha un clima secco, definibile come \"patagonico\": si tratta di un clima stepposo o semidesertico, con precipitazioni scarse in tutte le stagioni e che ammontano ad un totale di soli 200 mm annui. Le temperature variano da 0\u00a0\u00b0C a 12\u00a0\u00b0C a luglio (inverno australe), con minime assolute di -10\u00a0\u00b0C, e da 14\u00a0\u00b0C a 29\u00a0\u00b0C a gennaio (estate australe), con picchi massimi fino a 41\u00a0\u00b0C; in estate sono inoltre da riscontrare minime assolute che a causa dei venti dall'Antartide possono scendere fino a soli 3\u00a0\u00b0C sopra lo zero.\nStoria.\nLa citt\u00e0 fu fondata ufficialmente il 15 settembre 1865 dal colonnello Juli\u00e1n Murga. In essa si insediarono gli immigrati provenienti dal Galles, giunti da poco, i cui discendenti parlano ancora l'antico idioma originario. Prende il nome dal dottor Guillermo Rawson, allora Ministro dell'Interno argentino, il quale support\u00f2 l'insediamento gallese in Argentina: il\nnome originario che fu dato alla cittadina fu quello di \"Trerawson\", che in gallese vuol dire letteralmente \"Borgo di Rawson\".\nNel corso dell'800 e del '900 Rawson assistette ad un progressivo mescolamento della sua popolazione grazie all'arrivo di ondate migratorie di svariata provenienza: in particolare, i flussi pi\u00f9 cospicui giunsero dall'Italia, dalla Spagna, dal nord dell'Argentina e da alcuni paesi arabi.\nLa costruzione di un considerevole numero edifici governativi negli anni '70 fece s\u00ec che la citt\u00e0 venisse soprannominata \"La piccola Brasilia della Patagonia\". In origine era nota come Trerawson, che in gallese significa \"citt\u00e0 di Rawson\", un nome ancora in uso nella comunit\u00e0 gallese residente."}
{"id": "684500", "revid": "47767", "url": "https://it.wikipedia.org/wiki?curid=684500", "title": "Tuatha d\u00e9 danaan", "text": ""}
{"id": "684503", "revid": "47767", "url": "https://it.wikipedia.org/wiki?curid=684503", "title": "Tuatha d\u00e8 danaan", "text": ""}
{"id": "684505", "revid": "547992", "url": "https://it.wikipedia.org/wiki?curid=684505", "title": "Orlando Portento", "text": "Biografia.\nPiazza Martinez, l'amicizia con Beppe Grillo e il calcio.\nEmigrato a Genova con la famiglia nei primi anni cinquanta, si stabilisce da subito nel quartiere di San Fruttuoso, dove vive ancora oggi. Da ragazzo entra a far parte di una compagnia di amici che si raduna ai bar Cucciolo e Lux di piazza Martinez e che comprende future personalit\u00e0 del mondo dello spettacolo, come il gi\u00e0 citato Beppe Grillo, il comico Roby Carletta e il musicista Gianni Belleno.\nNello stesso periodo, Portento \u00e8 autore di una bizzarra \u201ccomicit\u00e0 di strada\u201d che lo porta a organizzare scherzi in giro per la citt\u00e0, tra pernacchie ai passeggeri della Stazione di Genova Brignole e improvvisati sketch comici che prendono di mira ignari passanti. Ma Portento si fa notare a Genova anche per un'altra curiosa abitudine: indossare scarpe spaiate.\nIntanto Portento porta avanti l'altra sua grande passione: il calcio. A 12 anni, sul prato dello stadio Carlini (che allora si chiamava Nafta), svolge insieme all'amico Grillo un provino per entrare nella societ\u00e0 calcistica Shell Sport. Orlando supera il test, a differenza di \u201cGiuse\u201d, scartato ed etichettato dall'osservatore Michelini come \u00ab\"porcellino\"\u00bb per il suo fisico \u201cpienotto\u201d. Nel 1960 Portento fa la sua prima esperienza artistica come comparsa nello spettacolo teatrale \"La grande speranza\", dove recita a fianco di Turi Ferro.\nSuccessivamente, Portento svolge alcuni provini come calciatore in giro per il centro-nord Italia: Inter, e . A Milano lo visiona l'allora responsabile del settore giovanile nerazzurro Giuseppe Meazza. \u00ab\"Gracilino, ma con una tecnica sopraffina\"\u00bb, dice di lui il due volte campione mondiale. Mentre nel 1967, da giocatore dell'Albenga, al termine di una partita giocata in trasferta contro la Pro Vercelli, si sente apostrofare: \u00ab\"Ma lo sa che lei \u00e8 un giocatore da Juventus?\"\u00bb. Lo sconosciuto era Silvio Piola.\nUn treno con i colori blucerchiati, dato che qualche mese dopo, voluto dall'allenatore della Sampdoria Fulvio Bernardini e soprattutto dal suo vice Gipo Poggi, entra nella prima squadra della societ\u00e0 genovese. L\u00ec si allena con Marcello Lippi, Roberto \"Bob\" Vieri, Piero Battara e tanti altri, ma a causa di un aspro litigio con l'allenatore rimane per tutta la stagione ai margini della rosa, giocando con la formazione riserve.\nPortento muove i primi passi nel mondo dello spettacolo alla fine degli anni sessanta, quando insieme a Grillo prova a trasformare la loro inclinazione naturale allo humour in un lavoro. Comincia cos\u00ec un periodo di sperimentazioni, che li vede impegnati in alcuni spettacolini in giro per la citt\u00e0.\nMentre continua a coltivare la comicit\u00e0 come un hobby e non ancora come una professione, Portento si distingue come giocatore di buon livello in serie C e nel calcio dilettantistico genovese e basso-piemontese. Nel suo curriculum, spicca la stagione 1969/1970 con la maglia della Gaviese, promossa tra i professionisti anche grazie alle sue prestazioni come ala sinistra.\nSul fronte artistico, nel 1970 Portento si gioca la carta del cinema, scrivendo la sceneggiatura e partecipando come attore al cortometraggio \"Cosimo e Terry, 18.06\" diretto da Marco Paolo Pavese e ambientato a Genova. Con Pavese, impiegato dell'Enel con l'hobby della fotografia, girer\u00e0 anche \"L'uomo e la sedia\", premio speciale per i super 8 al Festival di Castrocaro del 1973.\nContemporaneamente, Portento porta avanti la sua attivit\u00e0 di collaborazione con Beppe Grillo, prestandogli battute, gag e barzellette. Seguendo i consigli e i suggerimenti del suo mentore e amico, la popolarit\u00e0 di Grillo aumenta rapidamente, arrivando persino a esibirsi in piccoli spettacoli fuori Genova.\nCorre l'anno 1977. Alla Bullona, un locale su due piani situato davanti alla sede Rai milanese di Corso Sempione, Portento assiste in compagnia di Pippo Baudo allo spettacolo che fa da trampolino di lancio per il grande salto di Grillo dai teatrini di periferia alla ribalta nazionale.\nGrillo si trasferisce a Roma e telefona a Portento per chiedergli di raggiungerlo nella Capitale, ma Orlando declina l'offerta. Si \u00e8 sposato da poco con la genovese Mara Mangiacotti ed \u00e8 appena diventato pap\u00e0. Decide quindi di rimanere a Genova, seguendo da lontano il successo dell'amico.\nDa un anno, Orlando Portento ha iniziato a lavorare per il settore giovanile della Sampdoria, dove insegna tecnica calcistica ai ragazzi della leva Giovanissimi. Nella stagione 1977/1978 viene aggregato talvolta allo staff tecnico della prima squadra, che comprende un giovane Gian Piero Ventura. Nella sua esperienza da allenatore dei Giovanissimi sampdoriani svezza Stefano Melchiori, cambiandone il ruolo da attaccante a centrocampista offensivo. Melchiori giocher\u00e0 in serie A con le maglie di Lazio e Lecce.\nRadio Genova Sound, il debutto in tv e il successo in Rai.\nPur senza riuscire a conquistare la stessa notoriet\u00e0 di Grillo, a Genova Portento diventa rapidamente una celebrit\u00e0, tanto da essere spesso chiamato a presentare eventi e serate in discoteca. Radio Genova Sound si accorge di lui e nel 1979 lo ingaggia per la conduzione di \"Sport\u2026ento\", una rubrica di approfondimento calcistico dove sdrammatizza alla sua maniera vicende e personaggi legati alla serie A e soprattutto a Sampdoria e Genoa. Qui si fa conoscere anche per una perfetta imitazione del direttore generale blucerchiato Fulvio Bernardini.\nL'esordio in televisione \u00e8 di poco successivo. Un giorno Portento riceve una telefonata: \u00e8 il cantante Michele, che gli propone di condurre sulla tv genovese Telenord un programma poi intitolato I primati di Orlando. Una trasmissione che riscuote grande successo, basata sulla ricerca del sensazionalismo attraverso l'esibizione in studio di \u201cfenomeni da baraccone\u201d e persone con stravaganze fisiche ed estetiche.\nNel 1980 Portento cambia genere ed emittente, conducendo su Telegenova \"Il musicone\", parodia del pi\u00f9 noto \"Musichiere\". Un anno dopo supera per la prima volta i confini della Liguria e va a lavorare ad Antennatre, dove affianca Walter Chiari in \"Ciao come stai?\", programma in onda per 34 puntate in prima serata. Per l'ingaggio di Portento nella tv dell'editore Renzo Villa, decisiva \u00e8 la buona parola messa dalla modella Anna Maria Rizzoli.\nI due si conoscono al club Orizzonte di Varazze, dove Portento sta presentando una serata. Si mettono d'accordo per vedersi la settimana dopo alla Stazione di Milano Centrale, da dove partono per raggiungere in taxi il residence Siloe. L\u00ec abita Walter Chiari, che incontrano brevemente per definire a grandi linee stile e contenuti della nuova trasmissione. \"Ciao come stai?\" andr\u00e0 in onda per 25 puntate rispetto alle 34 previste, a causa di un improvviso viaggio in Giamaica di Walter Chiari, che costringer\u00e0 la produzione e il cast del programma (oltre a Orlando Portento, Sergio Renda e Patrizia Caselli) a organizzare in fretta e furia l'ultima puntata.\nPortento, che appare ogni volta per circa venti minuti, \u00e8 autore di sketch comici legati all'attualit\u00e0, ricchi di citazioni cinematografiche e costumi, inscenati spesso e volentieri insieme allo stesso Walter Chiari. Nel 1982 Portento riceve un'offerta dalla Rai per occuparsi della conduzione degli esterni di \"Blitz\". Ovviamente, il \u201cragazzo di piazza Martinez\u201d dovrebbe partecipare a tutte le puntate della nuova edizione del programma di Gianni Min\u00e0. Ma dopo neanche un mese, in collegamento dal circo Togni di Genova, Portento mette in scena un'imitazione grottesca di Enzo Tortora, dipingendolo come un gobbo. Il conduttore di Portobello si offende e ne ordina il licenziamento.\nSar\u00e0 solo la prima di una lunga serie di censure e atti di repressione della sua proverbiale, incontrollabile esuberanza. Il 1982 \u00e8 l'anno del trionfo dell'Italia di Bearzot ai Mondiali di Spagna ma anche del ritorno \u201ccalcistico\u201d di Portento, che prende il posto di Vittorio Sirianni alla conduzione del programma di approfondimento sportivo \"Panchina cabaret\", in onda su Telegenova. L'anno dopo Portento torna in Rai con \"Tutto il mondo \u00e8 Paese\" insieme a Federico Fazzuoli e Mario Marenco, mentre nel 1985 affianca Paolo Valenti in Tv stadio, un programma in 10 puntate dove, tra i primi in Italia, racconta in chiave comica il mondo del calcio.\nIl cabarettista di Bagnara Calabra si sarebbe poi vantato di essere stato il primo a sdrammatizzare il mondo del pallone, in anticipo di qualche anno rispetto alla Gialappa\u2019s Band. Portento collabora con Valenti anche nel 1990, partecipando due volte in qualit\u00e0 di ospite a \"Minuto zero\", trasmissione in onda su Rai 1 nel corso dei Mondiali di Italia \u201990.\nIl fidanzamento con Angela Cavagna e i nuovi atti di censura.\nDurante l'esperienza di \"Tv stadio\", Portento conosce a Genova la donna pi\u00f9 importante della sua vita: Angela Cavagna, di cui diventer\u00e0 fidanzato e general manager. I due si incontrano per la prima volta allo Shalom (un locale genovese di corso Italia): si sposeranno nel 2005, prima della separazione avvenuta quattro anni dopo e seguita da un lungo muro contro muro. Dalla fine degli anni ottanta Orlando si dedica anima e corpo alla compagna, di cui diventa \u00ab\"manager, autore, preparatore atletico, dietologo, insegnante di musica, autista, segretario, body-guard, marito e pure fidanzato!\"\u00bb.\nTra il 1993 e il 1994 Orlando collabora con Angela Cavagna alla realizzazione dei testi del programma Rai \"Detto tra noi\", di cui \u00e8 inviata per 80 puntate complessive, fino a che Portento non denuncia gli intrallazzi di alcuni membri del cast della trasmissione. Un'accusa che costa a entrambi un allontanamento immediato dalla trasmissione e dalla tv pubblica.\nNonostante questo \u201cincidente di percorso\u201d, Orlando Portento prosegue la sua carriera nel mondo dello spettacolo. Nel 1994 conduce su Radio Rai \"L'Orlando curioso\", mentre dal 1995 al 1998 presenta ogni luned\u00ec sera su Rai 3 Liguria \"Sport\u2026ento\", la rubrica calcistica del tg regionale. Tra il 1998 e il 1999 conduce su Telegenova A qualcuno piace il calcio e poi passa a Telenord, dove modera il talk-show Controcalcio.\nTra il 2001 e il 2003, la coppia Cavagna-Portento torna in Rai. Prima a \"Torno sabato \u2013 La lotteria\" e poi a \"La vita in diretta\". Ma Orlando \u201cci ricasca\u201d di nuovo, denunciando pubblicamente, a \"Striscia la notizia\", le malefatte di alcuni noti personaggi della televisione. L'ennesimo attacco diretto che coster\u00e0 a entrambi una nuova (e questa volta definitiva) cacciata da viale Mazzini.\nL'8 settembre 2005, a Genova, Orlando Portento e Angela Cavagna si sposano. La cerimonia si svolge in modo quantomeno originale, con gli invitati che lanciano pinoli al posto del riso e la sposa che tiene in mano un bouquet di basilico.\nDopo il matrimonio con Angela, che suggella quasi vent'anni di fidanzamento, tra il 2005 e il febbraio 2006 Portento conduce su Telenord il programma comico in lingua genovese \"Zeneixi ghe n'\u00e8 ancun?\".\nLe \u201ccammellate\u201d della \"Fattoria\" e il successo nazionale.\nIntanto, Angela Cavagna partecipa come concorrente alla terza edizione del reality-show \"La fattoria\", trasmesso su Canale 5 e condotto da Barbara D'Urso. Durante la puntata del 15 febbraio 2006, l'ex valletta di \"Striscia la notizia\" viene eliminata per non essere riuscita a superare una prova d'abilit\u00e0.\nPortento, presente in studio, irrompe sulla scena e denuncia con uno stile ironico e provocatorio, fatto di battute fulminanti e della sua inconfondibile mimica clownesca, un presunto complotto ai danni della consorte. Il suo sfogo \u00e8 volutamente esagerato, all'insegna del \u201ctricchebalacche\u201d e delle \u201ccammellate\u201d, i suoi cavalli di battaglia verbali che entrano di prepotenza nel linguaggio comune, trasformandosi in tormentoni.\n\"Striscia la notizia\", che ripropone di continuo i filmati del battibecco inscenato da Portento, contribuisce a un'improvvisa ondata di notoriet\u00e0, che si trascina nelle settimane successive con una lunga serie di ospitate nei salotti televisivi delle reti Mediaset, dove Portento discute e sentenzia su ogni argomento possibile, spaziando da quanto accade alla \"Fattoria\" fino all'attualit\u00e0 politica. In ognuno di questi programmi, da \"Verissimo\" a \"Buona Domenica\", Portento non perde occasione per esprimere la sua indignazione sulle ingiustizie subite insieme ad Angela, attirandosi la divertita solidariet\u00e0 del grande pubblico. Il successo nazionale lo spinge in sala d'incisione, dove registra il singolo musicale \"Tricchebalacche - La cammellata\".\nNel febbraio 2007 Portento conduce su Canale Italia \"Le cammellate\". Ma la trasmissione riscuote uno scarso successo e chiude i battenti dopo la prima puntata. Colpa, secondo l'interessato, di un errore nella realizzazione del palinsesto, con il programma fissato alle 19.15 anzich\u00e9 in seconda serata. Nello stesso anno, cavalcando l'ondata di popolarit\u00e0, inaugura a Genova con la moglie il ristorante \"Tricchebalacche, belin come si mangia\" che riaprir\u00e0 poi nel 2011 a titolo personale con il nuovo nome \"Le cammellate\".\nLa separazione con Angela e l'esperienza politica.\nNel 2009 si consuma la rottura con Angela Cavagna, che lo lascia dopo una convivenza durata 23 anni. La separazione della coppia non \u00e8 priva di conseguenze. La soubrette denuncia Portento per molestie, accusandolo di averla perseguitata con quasi 2.000 sms. Dal canto suo, il comico di Bagnara Calabra ha sempre respinto al mittente l'accusa di molestie, parlando di \u00ab\"stalking al contrario, visto che scappavo tutte le volte che ci incrociavamo in giro\"\u00bb.\nNel 2012, Portento si candida alle elezioni comunali di Genova con una lista civica a suo nome. In caso di elezione a sindaco, promette un aumento deciso delle risorse per la sicurezza, scagliandosi duramente contro i costi della politica. Tra le sue proposte - alcune delle quali volutamente provocatorie - la costruzione di una moschea a Nervi, l'eliminazione dei privilegi per i consiglieri comunali, la riapertura del sottopasso di Brignole e l'introduzione del \u201cbigliettario\u201d per combattere l'evasione sugli autobus.\nDurante la campagna elettorale, Portento torna a Telegenova con \"L'Orlando furioso\", un appuntamento settimanale dove il comico attacca l'amministrazione uscente di centro-sinistra, spiegando davanti alle telecamere i motivi e i buoni propositi legati alla sua discesa in campo.\nAlle amministrative di maggio Portento raccoglie 1728 voti, pari allo 0,65 per cento, non abbastanza per entrare in consiglio comunale ma sufficiente per impedire al Movimento 5 Stelle di arrivare al ballottaggio. Infatti, negli ultimi anni Portento ha maturato un certo risentimento nei confronti di Beppe Grillo, contro il quale si \u00e8 scagliato in pi\u00f9 occasioni denunciandone l'opportunismo e la falsit\u00e0, come successo nel 2013 a \"Quinta colonna\", su Rete 4.\nSecondo Portento, lo stesso Grillo avrebbe dichiarato al \"Secolo XIX\" di avere perso le elezioni a Genova per colpa del suo ex amico, che in campagna elettorale lo aveva definito ironicamente il \u00ab\"Robin Hood di Sant'Ilario\"\u00bb.\nIl 27 novembre 2012 Portento viene condannato al pagamento di 2.000 euro di multa perch\u00e9 ritenuto responsabile di minacce e ingiurie nei confronti di Angela Cavagna. Tuttavia, nel 2014 l'ex infermiera di \"Striscia\" ritira in secondo grado la denuncia per stalking, scusandosi con Orlando Portento e riappacificandosi parzialmente con lui.\nCollaborazioni giornalistiche.\nDagli anni novanta Orlando Portento ha collaborato saltuariamente con i quotidiani \"Il Giornale\", il \"Corriere Mercantile\", il \"Secolo d'Italia\", e \"La\" \"Padania\" dove, al tempo della direzione Moncalvo (2002-2004), ha curato per qualche tempo la rubrica settimanale \"L'Orlando curioso\"."}
{"id": "684511", "revid": "38275", "url": "https://it.wikipedia.org/wiki?curid=684511", "title": "T92 Howitzer Motor Carriage", "text": ""}
{"id": "684514", "revid": "125853973", "url": "https://it.wikipedia.org/wiki?curid=684514", "title": "T\u014dr\u0101h", "text": "La T\u014dr\u0101h (, anche italianizzata in torah o tor\u00e0, lett. \"istruzione, insegnamento\") \u00e8 il riferimento centrale dell'ebraismo e ha una vasta gamma di significati:\nComune a tutti questi significati \u00e8 il convincimento che la t\u014dr\u0101h sia costituita dalla narrazione fondante degli ebrei: la loro chiamata in essere da Dio, le loro sofferenze e tribolazioni, e il loro patto con Dio, che implica la fedelt\u00e0 a un modo di vita incorporato in una serie di obblighi morali e religiosi e di leggi civili (\"halakhah\").\nSecondo la tradizione rabbinica, tutti gli insegnamenti presenti nella t\u014dr\u0101h, sia scritti sia orali, furono dati da Dio a Mos\u00e8, un profeta, alcuni sul monte Sinai e altri presso il tabernacolo, e tutti furono scritti e raccolti da Mos\u00e8 nella t\u014dr\u0101h attuale. Secondo un \"Midrash\", la t\u014dr\u0101h fu creata prima della creazione del mondo, e fu usata come matrice per la creazione.\nEtimologia.\nLa parola \"Torah\" in ebraico deriva dalla radice \u05d9\u05e8\u05d4, che nella coniugazione \"hif'il\" significa \"guidare/insegnare\" (cfr. ). Il significato della parola pertanto \u00e8 \"insegnamento\", \"dottrina\", o \"istruzione\"; il termine comunemente accettato di \"legge\" fornisce un'impressione errata. Altri contesti traduttivi includono via sapienziale, tradizione, teoria, guida, oppure sistema.\nL'ampiezza di significato del termine \"Torah\" \u00e8 stata la causa per includervi sia la legge scritta nella Tanak sia la legge orale dell'ebraismo rabbinico, in modo da comprendervi l'intera gamma degli insegnamenti religiosi ebraici autorevoli nel corso di tutta la storia, tra cui la Mishnah, il Talmud, il Midrash e altro. L'interpretazione di \"Torah\" soltanto come \"Legge\" potrebbe essere un ostacolo al capire l'ideale racchiuso nel termine \"talmud torah\" (\u05ea\u05dc\u05de\u05d5\u05d3 \u05ea\u05d5\u05e8\u05d4, \"studio della Torah\").\nAltre denominazioni.\nNel Tanakh stesso.\nIl primo nome dato alla prima parte della Bibbia sembra essere stato \"La Torah di Mos\u00e8\". Tale titolo per\u00f2 non si ritrova n\u00e9 nella Torah stessa, n\u00e9 nelle opere preesiliche babilonesi dei Profeti (\"Nevi\u00ecm\"). Appare nel Libro di Giosu\u00e8 () e nei Libri dei Re (; ), ma non si pu\u00f2 asserire che si riferisca all'intero corpus (secondo la critica biblica accademica). In contrasto, pare quasi certo che il suo uso nelle opere postesiliche (; ; ; ; ) fosse inteso come onnicomprensivo. Altri titoli del primo periodo sono \"Il Libro di Mos\u00e8\" (; ; ; cfr. ) e \"Il Libro della Torah\" (), che sembra essere una contrazione di un titolo pi\u00f9 lungo, \"Il Libro della Torah di Dio\" (; cfr. ).\nNel mondo greco e poi occidentale.\nI biblisti cristiani usualmente fanno riferimento ai primi cinque libri della Bibbia ebraica col titolo \"Pentateuco\" (gr.: \u03c0\u03b5\u03bd\u03c4\u03ac\u03c4\u03b5\u03c5\u03c7\u03bf\u03c2, \"cinque astucci\"), termine usato per la prima volta dall'ebraismo ellenistico di Alessandria d'Egitto, per indicare i contenitori dei rotoli di papiro su cui i cinque libri erano scritti. Nel Nuovo Testamento i cinque libri sono chiamati semplicemente \"la Legge\", o Legge mosaica. \nNell'Islam.\nI musulmani si riferiscono alla Torah chiamandola \"Tawr\u0101t\" (), \"Legge\"), parola araba a significare le rivelazioni date al profeta islamico \"M\u016bs\u0101\" (, \"Mos\u00e8\" in lingua araba).\nStruttura e contenuti.\nLa Torah non \u00e8 un codice legislativo completo e sistematico, ma una base filosofica di tipo generale con un gran numero di leggi specifiche inserite nel racconto della storia sacra del popolo d'Israele a cominciare dalla creazione del mondo. Le leggi sono spesso la reminiscenza di abitudini esistenti nell'Antico Oriente, ma hanno delle importanti variazioni concettuali rispetto ad esse. La teologia sottolineata dal libro del \"Deuteronomio\" \u00e8 differente dai precedenti, cos\u00ec talvolta i primi quattro libri della Bibbia sono conosciuti come un'opera maggiormente omogenea detta Tetrateuco (quattro libri). Dal punto di vista storico, invece, il sesto libro della Bibbia, il Giosu\u00e8, \u00e8 la prosecuzione del Deuteronomio, per cui qualche autore ritiene che i primi sei libri della Bibbia costituiscano un'opera letteraria unica, detta Esateuco.\nI Samaritani hanno conservato la loro versione della Torah contenente molte piccole varianti, di cui 2000 pi\u00f9 vicine alla versione greca dei Septuaginta che al testo masoretico, portando alla conclusione che il testo samaritano si avvicina a versioni che erano comuni in Palestina ma sono state rigettate dai Masoreti.\nLa forma della Torah \u00e8 narrativa, dall'inizio quando Dio crea il mondo, attraverso gli inizi del popolo di Israele, la loro scesa in Egitto, fino alla consegna della Torah a Mos\u00e8 sul Monte Sinai. Termina con la morte di Mos\u00e8, appena prima che gli Israeliti arrivino nella Terra Promessa di Canaan. Intervallati nella narrazione sono gli insegnamenti specifici (obblighi religiosi e leggi civili) dati esplicitamente (cio\u00e8 i Dieci Comandamenti) o implicitamente incorporati nella storia (come per esempio e le leggi per la celebrazione della Pesach).\nI titoli ebraici della Torah sono presi dalle parole iniziali del primo verso dei rispettivi libri riflettendone i temi essenziali, che sono:\nGenesi.\nGenesi inizia con la cosiddetta \"storia primeva\" (), la storia dell'inizio del mondo e la discendenza da Adamo. A questa segue la storia dei tre patriarchi (Abramo, Isacco e Giacobbe), di Giuseppe () e le quattro matriarche (Sara, Rebekah, Lea e Rachele). Dio promette la terra di Canaan ai patriarchi, ma alla fine di Genesi i figli di Giacobbe l'abbandonano a causa di una carestia locale e vanno in Egitto. Infatti avevano sentito che in Egitto c'era una riserva di grano e la possibilit\u00e0 della sua distribuzione al popolo.\nEsodo.\nEsodo inizia con la storia della rivelazione divina al popolo di Israele per mezzo di Mos\u00e8, che li conduce fuori dall'Egitto () verso il Monte Sinai. Arrivati l\u00e0, il popolo accetta un'alleanza con Dio, consentendo di essere il Suo popolo e di obbedire alla Sua Legge. Mos\u00e8 riceve la Torah da Dio e trasmette le Sue leggi e l'Alleanza agli Israeliti (). Esodo tratta inoltre della prima trasgressione dell'alleanza, quando il Vitello d'oro viene eretto (). Esodo include le istruzioni per costruire il Tabernacolo e si conclude con la sua realizzazione ().\nLevitico.\nLevitico inizia con le istruzioni agli Israeliti su come usare il Tabernacolo, che avevano appena costruito (). A queste istruzioni fanno seguito le regole del puro ed impuro (\"Tumah e taharah\", ), che includono le leggi della macellazione (\"Shechitah\") e gli animali che \u00e8 permesso mangiare (si veda anche: Casherut), il Giorno dell'Espiazione (), e varie leggi morali e rituali a volte chiamate \"Codice di Santit\u00e0\" (). fornisce una lista dettagliata di ricompense per chi osserva i comandamenti di Dio e una lista dettagliata delle punizioni per chi le trasgredisce.\nNumeri.\nNumeri narra di come Israele si consolidi come comunit\u00e0 al Sinai (), per poi lasciarlo e dirigersi verso Canaan, facendone ricognizione in quaranta giorni di esplorazione (). A causa di mancanza di fede in vari momenti, ma specialmente a Kadesh Barnea (), gli Israeliti sono condannati a vagare per quaranta anni nel deserto presso le vicinanze di Kadesh, invece di poter entrare subito nella Terra Promessa. Anche Mos\u00e8 pecca e gli viene annunciato che non vivr\u00e0 abbastanza a lungo \"per entrare nel paese\" promesso (). Alla fine di Numeri () Israele si sposta da Kadesh alle pianure di Moab davanti a Gerico, pronti ad entrare nella Terra Promessa.\nDeuteronomio.\nDeuteronomio \u00e8 una serie di discorsi di Mos\u00e8 presso le pianure di Moab davanti a Gerico. Mos\u00e8 proclama la Legge (), d\u00e0 istruzioni in merito al rinnovo dell'alleanza a Sichem () ed enuncia nuove leggi per Israele (il \"Codice Deuteronomico\"). Alla fine del libro () a Mos\u00e8 viene permesso di vedere la terra promessa da una montagna, e poi muore. Il testo enfatizza che nessuno sa dove sia sepolto Mos\u00e8:\nSapendo che presto sarebbe morto, Mos\u00e8 nomina Giosu\u00e8 suo successore, lasciandogli in eredit\u00e0 il manto del comando. Dopo poco Israele inizier\u00e0 la conquista di Canaan.\nRedazione.\nLa tradizione ebraica espressa nel Talmud afferma che la Torah fu scritta da Mos\u00e8, con l'eccezione degli ultimi otto versetti del Deuteronomio che descrivono la sua morte e sepoltura. La Mishnah include l'origine divina della Torah come principio essenziale dell'ebraismo. D'altra parte, il consenso accademico moderno sostiene che la Torah sia frutto di molteplici autori e che la sua composizione avvenne nel corso di svariati secoli.\nLa maggioranza dei biblisti reputano che i libri scritti furono un prodotto del periodo esilico babilonese (c. 600 p.e.v.) e che furono completati alla fine del periodo persiano (c. 400 p.e.v.). Tuttavia si deve tenere conto della scoperta nel 2004 di frammenti della Bibbia ebraica a Ketef Hinnom (Gerusalemme) risalenti al VII secolo p.e.v., prima quindi della cattivit\u00e0 babilonese: ci\u00f2 implica che almeno certi elementi della Torah erano presenti prima dell'esilio di Babilonia.\nNaturalmente anche l'asserzione del Prof. John Riches \u00e8 un'ipotesi non completamente convalidata da prove documentali concrete e anzi da molti ritenuta non priva di contraddizioni. Negli ultimi decenni, infatti, hanno preso vigore altre ipotesi, fra cui ad esempio quella ugualmente antica che presuppone l'amalgama di frammenti letterari (non \"documenti\"!) preesistenti da parte di redattori tardivi.\nTorah ed ebraismo.\nEsegesi ebraica.\nLa Torah \u00e8 il documento primario dell'ebraismo ed \u00e8 la sorgente delle 613 Mitzvot (613 precetti) e della maggior parte della sua struttura etica. Secondo la tradizione questi libri furono dati a Mos\u00e8 da Dio sul monte Sinai, il dettato include sia le citazioni che ogni parola contenuta nel testo, anche frasi del tipo \"Dio parl\u00f2 a Mos\u00e8...\".\nI rabbini considerano che le parole della Torah non forniscono solo un messaggio divino esplicito ma sono anche portatrici di un messaggio intrinseco che si estende oltre il loro significato. Infatti sostengono che anche il pi\u00f9 piccolo segno della lettera ebraica \u00e8 stato messo l\u00e0 da Dio come insegnamento. A monito di questo viene posta una yod nella frase: \"Io sono il Signore tuo Dio\" ed in quella spesso ripetuta: \"E Dio disse a Mos\u00e8\" poich\u00e9 la yod \u00e8 il pi\u00f9 piccolo segno indipendente dell'alfabeto ebraico.\nAnche rabbi Akiva, che mor\u00ec nell'anno 135, disse che aveva imparato una nuova legge da ogni \"et\" della Torah (Talmud, trattato Pesachium 22b); la parola \"et\" non ha alcun significato da sola, serve soltanto a segnalare il caso accusativo.\nCio\u00e8 per concludere che, secondo la tradizione ebraica ortodossa, anche la frase \"E Dio disse a Mos\u00e8\" \u00e8 tanto importante quanto lo \u00e8 quello che Dio ha detto a Mos\u00e8.\nUn'interpretazione della Cabala consiste nel vedere la Torah costituita come il lungo nome di Dio che si \u00e8 spezzato in pi\u00f9 parole per permettere alle menti umane di comprenderlo, ma non \u00e8 l'unico modo in cui pu\u00f2 essere spezzato: secondo gli ebrei ortodossi le lettere e i suoni della Torah possono dare origine a significati differenti se spostati.\nLetteratura rabbinica.\nGli scritti rabbinici offrono varie idee di quando venne composta la Torah. La rivelazione a Mos\u00e8 sul Monte Sinai \u00e8 considerata dalla maggioranza come l'evento rivelatore. Secondo la datazione del testo da parte di rabbini ortodossi, ci\u00f2 avvenne nell'anno 1312 p.e.v.; un'altra data fornita per questo evento \u00e8 l'anno 1280 p.e.v. La Torah \u00e8 il secondo testo religioso pi\u00f9 antico del mondo, dopo i Veda.\nIl Talmud (\"Gittin\" 60a) presenta due opinioni riguardo a quando la Torah fu scritta da Mos\u00e8. Un'opinione sostiene che venne scritta da Mos\u00e8 gradualmente nel corso di molti anni, mentre gli veniva dettata, e la fin\u00ec quando stava per morire, e l'altra opinione afferma che Mos\u00e8 scrisse la Torah nella sua interezza in un unico periodo prima della morte, basandosi su quello che gli era stato dettato nel corso degli anni.\nIl Talmud (\"Menachot\" 30a) dice che gli ultimi otto versetti della Torah che descrivono la morte e sepoltura di Mos\u00e8 non potevano essere stati scritti da Mos\u00e8 stesso, altrimenti sarebbero stati una falsit\u00e0, ma furono scritti dopo la sua morte da Giosu\u00e8. Abraham ibn \u201bEzra e Joseph Bonfils (XI secolo) osservano che le frasi di quei versetti presentano delle informazioni che la gente poteva conoscere solo dopo il tempo di Mos\u00e8. Ibn Ezra allude, e Bonfils afferma esplicitamente, che Giosu\u00e8 scrisse quei versetti molti anni dopo la morte di Mos\u00e8. Altri commentatori non accettano questa posizione e sostengono che, sebbene Mos\u00e8 non potesse aver scritto quegli otto versetti, tuttavia gli furono dettati e Giosu\u00e8 li trascrisse in base a istruzioni lasciate da Mos\u00e8 stesso, e che la Torah spesso descrive eventi futuri, alcuni dei quali devono ancora avvenire.\nIl Talmud (Trattato \"Sabbath\" 115b) afferma inoltre che una particolare sezione del Libro dei Numeri (, circoscritta da lettere ebraiche nun invertite) in effetti forma un libro separato. Al riguardo di questo versetto un midrash del libro \"Mishle\" (ital. Libro dei Proverbi) afferma che \"Questi due versetti provengono da un libro indipendente che esisteva, ma fu soppresso!\" Un altro midrash (forse antecedente), \"Ta`ame Haserot Viyterot\", riporta che questa sezione in verit\u00e0 proviene dal libro della profezia di Eldad e Medad. Il Talmud dichiara che Dio dett\u00f2 quattro libri della Torah, ma Mos\u00e8 scrisse il Deuteronomio per conto suo, con sue parole (Talmud babilonese, \"Megill\u00e0\" 31b).\nTutte le interpretazioni rabbiniche classiche sostengono che la Torah fu interamente o quasi interamente mosaica e di origine divina.\nUso liturgico.\nNella liturgia ebraica una porzione della Torah (\"Parashah\") \u00e8 letta pubblicamente almeno una volta ogni tre giorni, con l'intonazione prescritta dalla \"Halakhah\" (Legge ebraica), in presenza di una congregazione. I sommi sacerdoti in passato o le altre persone che la leggono devono pronunciare molto lentamente, e chiaramente, le parole perch\u00e9 scritte in una sorta di \"ebraico antico\" ed inoltre, le sacre scritture non vengono considerate tali se lette con pronuncia errata.\nTale lettura biblica pubblica \u00e8 una delle basi fondamentali della vita ebraica comunitaria, essendo lo studio della Torah, come compendio di istruzioni divine date all'ebreo, uno dei principali precetti dell'ebraismo.\nLa lettura della Torah (, K'riat HaTorah - \"Lettura [de]lla Torah\") \u00e8 un rituale religioso ebraico che richiede la lettura pubblica di una serie di passi da un rotolo della Torah (\"Sefer Torah\"). Il termine si riferisce spesso all'intera cerimonia di asportare il rotolo dall'Aron (Armadio sacro), intonando il brano appropriato con una cantillazione speciale, per poi riportare il rotolo nel suo armadio. \u00c8 una funzione differente dallo studio accademico della Torah stessa e non bisogna confondere le due osservanze. La congregazione usualmente sta in piedi quando la Torah viene trasportata fuori dall'Aron per essere letta, quando viene elevata e anche quando viene riportata all'Aron, ma si siede durante la lettura stessa.\nLa regolare lettura pubblica della Torah fu introdotta da Esdra lo Scriba dopo il ritorno del popolo ebraico dalla cattivit\u00e0 babilonese (ca. 537 p.e.v.), come descritto nel Libro di Neemia. Nell'era moderna, gli aderenti all'ebraismo ortodosso svolgono la lettura della Torah secondo una procedura fissa che affermano sia rimasta invariata per duemila anni, dalla distruzione del Tempio (anno 70). Nei secoli XIX e XX, nuovi movimenti quali l'Ebraismo riformato e l'Ebraismo conservatore hanno fatto modifiche alla pratica della lettura biblica, ma il modello di base di solito \u00e8 rimasto uguale.\n\u00c8 consuetudine completare la lettura della Torah ogni anno e per questo scopo essa \u00e8 stata suddivisa in 54 \"parashoth\", (plurale di \"parashah\", ossia \"porzione\") quanti sono i sabati negli anni lunghi (di 13 mesi lunari). Negli anni di 12 mesi lunari, in alcuni sabati si legge una doppia parashah. Le \"parashoth\" prendono il nome dalla prima o da una delle prime parole con cui hanno inizio che ne riassumono il messaggio principale. Nei pomeriggi del sabato, e nelle mattine del luned\u00ec e gioved\u00ec, si legge l'inizio della porzione del sabato successivo. Durante le festivit\u00e0 ebraiche, agli inizi di ogni mese e nei giorni di digiuno, si leggono sezioni speciali collegate con tali giorni.\nGli ebrei osservano una festivit\u00e0 annuale, Simchat Torah, per celebrare il completamento e il nuovo inizio del ciclo annuale di letture.\nTradizionalmente, le parole della Torah vengono scritte in ebraico su un rotolo di pergamena da un \"sofer\" (scriba). Inoltre bisogna specificare che la Torah va letta da destra verso sinistra, girando con la manopola sinistra il rotolo.\nI rotoli della Torah vengono spesso rivestiti da una fascia, o copertura speciale, da vari ornamenti e da una \"Keter\" (corona), sebbene tali usanze varino a seconda delle sinagoghe.\nLegge biblica.\nLa Torah contiene narrazioni, esposizioni di legge, e istruzioni di etica. Collettivamente queste leggi, di solito chiamate legge biblica o comandamenti, sono a volte indicate con l'appellativo Legge di Mos\u00e8 (\"Torat Moshe\" ), Legge mosaica, o Legge sinaitica. Nello specifico:\nLa Torah Orale.\nLa tradizione rabbinica sostiene che Mos\u00e8 venne ad apprendere l'intera Torah mentre visse sul Monte Sinai per 40 giorni e notti, e sia la Torah orale che quella scritta furono trasmesse in parallelo tra loro. Dove la Torah lascia indefiniti parole e concetti, e cita procedure senza darne una spiegazione o istruzioni, il lettore deve cercare i particolari mancanti in fonti supplementari note come legge orale o Torah orale. Alcuni dei comandamenti pi\u00f9 importanti della Torah che necessitano di ulteriori spiegazioni sono:\nSecondo testi rabbinici classici questa serie parallela di materiali fu trasmessa originariamente a Mos\u00e8 nel Sinai, e poi da Mos\u00e8 a Israele. A quel tempo era proibito mettere per iscritto e pubblicare la legge orale, poich\u00e9 qualsiasi scrittura sarebbe stata incompleta e soggetta a travisamenti e abusi.\nTuttavia, dopo l'esilio, la dispersione e la persecuzione, questa tradizione venne abbandonata quando apparve chiaro che scriverla fosse l'unico modo di conservare la Legge Orale. Dopo molti anni di impegno da parte di un gran numero di Tannaim, la tradizione orale fu messa per iscritto verso l'anno 200 e.v. da Rabbi Judah haNasi, che ne compil\u00f2 una versione nota col titolo di \"Mishnah\" (). Altre tradizioni orali dello stesso periodo non incluse nella Mishnah, furono registrate come \"Baraitot\" (insegnamenti esterni) e \"Tosefta\". Altre tradizioni ancora furono messe per iscritto come \"Midrashim\".\nDopo continue persecuzioni ulteriori parti della legge orale vennero messe per iscritto. Molte pi\u00f9 lezioni, interpretazioni e tradizioni solo citate brevemente nella Mishnah, divennero migliaia di pagine raccolte in quella che ora si chiama \"Ghemara\". La Ghemara \u00e8 scritta in aramaico e fu compilata a Babilonia. La Mishnah e la Ghemara insieme sono chiamate Talmud. Anche i rabbini di Israele raccolsero le proprie tradizioni e le redassero in quello che viene chiamato il Talmud gerosolimitano (\"Yerushalmi\"). Poich\u00e9 la maggioranza dei rabbini vivevano a Babilonia, il Talmud babilonese (\"Bavli\") ha la precedenza, nel caso i due si trovino in conflitto.\nI movimenti ortodossi e conservatori dell'ebraismo accettano questi testi come base di tutta l'Halakhah (Legge ebraica) successiva e di tutti i codici giuridici ebraici ritenuti normativi. L'ebraismo riformato e quello ricostruzionista negano che questi testi, o persino la stessa Torah, possano essere utilizzati per determinare il diritto normativo (leggi accettate come vincolanti), ma li accettano come autentici e unici per comprendere la Torah ed il suo sviluppo nel corso della storia. L'Ebraismo Umanista sostiene che la Torah sia un testo storico, politico e sociologico, ma non crede che ogni parola della Torah sia vera, o anche moralmente corretta. L'ebraismo umanista mette spesso in discussione la Torah e pu\u00f2 scegliere di esserne in disaccordo, ritenendo che l'intera esperienza ebraica, non solo la Torah, dovrebbe essere la fonte ebraica di comportamento e di etica.\nSignificato divino delle lettere e misticismo ebraico.\nI cabalisti sostengono che non solo le parole della Torah contengano un messaggio divino , ma indichino anche un messaggio pi\u00f9 importante che si estende ben oltre le sole parole. Pertanto affermano che anche soltanto un semplice segno come il \"kotzo shel yod\" (\u05e7\u05d5\u05e6\u05d5 \u05e9\u05dc \u05d9\u05d5\u05d3), il serif della lettera ebraica \"yod\" (\u05d9), la lettera pi\u00f9 piccola, o marcature decorative, o parole ripetute, furono trasmesse da Dio per insegnare molteplici lezioni. Ci\u00f2 indipendentemente dal fatto che lo yod appaia nella frase \"Io sono il Signore, tuo Dio\" (, ) o che appaia in \"Dio parl\u00f2 quindi a Mos\u00e8 e gli disse\" ( ). In modo simile, Rabbi Akiva (ca. 50 \u2013 135), si dice abbia appreso una nuova legge per ogni \"et\" (\u05d0\u05ea) della Torah (Talmud, Trattato \"Pesachim\" 22b); la parola \"et\" \u00e8 di per se stessa senza significato e serve solo a marcare il complemento oggetto diretto. In altre parole, \u00e8 convinzione dell'ebraismo ortodosso che anche un testo apparentemente contestuale come \"Dio parl\u00f2 quindi a Mos\u00e8 e gli disse...\" non sia meno importante del pronunciamento stesso.\nUn'interpretazione cabalistica asserisce che la Torah costituisca il nome esteso di Dio e che fu suddiviso in parole cosicch\u00e9 la mente umana potesse comprenderlo. Mentre questo \u00e8 efficace in quanto si accorda con la ragione umana, non \u00e8 l'unico modo in cui il testo pu\u00f2 essere suddiviso.\nProduzione e uso del rotolo della Torah.\nI rotoli della Torah manoscritti sono tuttora usati e copiati da scribi (soferim) per fini rituali (cio\u00e8, servizi religiosi); il rotolo stesso \u00e8 chiamato \"Sefer Torah\" (\"Libro [della] Torah\"). I testi sono scritti usando una metodologia particolare, laboriosa e minuziosa, da parte di scribi altamente qualificati. Questo sistema, secondo il biblista B. Barry Levy, ha prodotto \"la supposizione popolare che durante l'epoca rabbinica non siano mai stati apportati cambiamenti alla Bibbia.\" Tuttavia, continua Levy, \"questo semplicemente non concorda coi fatti.\" Si crede che ogni parola, o segno, abbia un significato divino, e che assolutamente nessuna parte possa essere cambiata inavvertitamente, per timore che faccia cadere in errore. La fedelt\u00e0 del testo ebraico del Tanakh, e della Torah in particolare, \u00e8 considerata di suprema importanza, fino all'ultima lettera: traduzioni o trascrizioni sono malviste nell'uso formale delle funzioni religiose, e la trascrizione viene eseguita con massima cura. Un errore di una sola lettera, ornamento, o simbolo delle 304.805 lettere stilizzate che compongono il testo ebraico della Torah, rende un rotolo inadatto, \u00e8 necessaria quindi una competenza speciale e una pergamena richiede molto tempo per essere scritta e controllata.\nSecondo la legge ebraica, un \"sefer Torah\" (plurale: \"Sifrei Torah\") \u00e8 una copia del testo formale ebraico scritta a mano su \"gevil\" o \"qlaf\" (forme di pergamena) usando una penna d'oca (o altro utensile permesso) bagnato d'inchiostro. Scritta interamente in lingua ebraica, un \"Sefer Torah\" contiene 304.805 lettere, tutte duplicate precisamente da un \"sofer\" (\"scriba\"), impegno che pu\u00f2 richiedere circa un anno e mezzo. La maggior parte dei Sifrei Torah sono scritti con un testo di quarantadue righe a colonna (gli ebrei yemeniti ne usano cinquanta), e vengono osservate regole molto rigorose circa la posizione e configurazione delle lettere ebraiche. Diversi caratteri ebraici possono essere utilizzati, la maggior parte dei quali sono alquanto ornati e impegnativi.\nIl completamento di un Sefer Torah viene festeggiato con grandi celebrazioni, ed \u00e8 una mitzvah per ogni ebreo scrivere, o far scrivere per proprio conto, un Sefer Torah. I rotoli della Torah sono custoditi nella parte pi\u00f9 sacra della sinagoga, nell'Armadio Sacro noto come \"Arca Santa\" ( \"Aron haQodesh\"): \"Aron\" in ebraico significa \"armadio\" o \"ricettacolo\", e \"kodesh\" deriva da \"kadosh\" = \"santo\".\nTraduzioni.\nAramaico.\nIl Libro di Esdra fa riferimento a traduzioni e commentari del testo ebraico in aramaico, la lingua pi\u00f9 comunemente diffusa in quel tempo. Tali traduzioni sembra risalgano al VI secolo prima dell'era volgare. Il termine aramaico per \"traduzione\" \u00e8 \"Targum\". L`\"Encyclopaedia Judaica\" riporta quanto segue: \nTuttavia non esiste indicazione che queste traduzioni fossero messe per iscritto cos\u00ec presto. Si suppone comunque che il Targum fosse trascritto in un periodo alquanto antico, ma solo per uso privato:\nGreco.\nUna delle prime traduzioni conosciute dei primi cinque libri di Mos\u00e8 dall'ebraico al greco fu la Septuaginta. Questa \u00e8 una versione in koin\u00e8 della Bibbia ebraica (\"Tanakh\") che fu usata da chi parlava greco. L'appellativo proviene dal latino: \"septem\" significa sette, e \"-gint\u0101\" significa \"per dieci\". Fu chiamata cos\u00ec per il numero dei suoi traduttori, che furono appunto settanta, \"Septuaginta\". Questa versione greca delle Scritture ebraiche risale al terzo secolo p.e.v., ed \u00e8 associata originariamente al giudaismo ellenistico. Contiene sia una traduzione dell'ebraico sia materiale variante.\nUlteriori traduzioni in greco includono sette e pi\u00f9 versioni, la pi\u00f9 conosciuta delle quali \u00e8 forse quella del Targum di Onkelos il Proselita, che \u00e8 ancora usata come strumento per gli studi della Torah e citata ampiamente da Rashi in dibattiti di etimologia. Le altre sopravvivono in frammenti, tra cui quelli di Aquila di Sinope, di Simmaco l'Ebionita e di Teodozione.\nLatino.\nLe prime traduzioni in lingua latina \u2014 la versione \"Vetus latina\" \u2014 furono conversioni specifiche di parti della Septuaginta. Con Sofronio Eusebio Girolamo nel IV secolo arriv\u00f2 la traduzione latina della Bibbia ebraica, la \"Vulgata\".\nArabo.\nA partire dall'VIII secolo, la lingua culturale degli ebrei che vivevano sotto il dominio islamico divenne l'arabo invece che l'aramaico. \"Verso quel tempo, sia gli studiosi religiosi sia i laici iniziarono a produrre traduzioni della Bibbia in giudeo-arabo usando l'alfabeto ebraico.\" In seguito, nel X secolo, la versione standard della Bibbia venne tradotta in giudeo-arabo, la pi\u00f9 conosciuta essendo quella di Saadya Gaon, che continua ad essere usata a tutt'oggi, \"in particolare dagli ebrei yemeniti.\"\nLingue moderne.\nTraduzioni ebraiche.\nLa Torah \u00e8 stata tradotta da biblisti ebrei nella maggior parte delle lingue europee, incluso l'inglese, tedesco, russo, francese, spagnolo e portoghese, e altre. La traduzione tedesca pi\u00f9 conosciuta fu prodotta da Samson Raphael Hirsch. In italiano, Samuel David Luzzatto (e continuatori) tradusse in volgare e pubblic\u00f2 negli anni 1868-1875 \"La Sacra Bibbia\", per i tipi di Minelli, Rovigo, in 4 volumi.\nTraduzioni cristiane.\nQuale parte del canone biblico cristiano, la Torah \u00e8 stata tradotta in centinaia di lingue.\nIn altre religioni.\nMentre il cristianesimo include i cinque libri di Mos\u00e8 (\"Pentateuco\") tra i testi sacri del suo Antico Testamento, l'islam afferma che solo la Torah originale fu mandata da Dio. In nessuna delle due religioni la Torah conserva l'importanza legale religiosa che ha nell'ebraismo ortodosso.\nNei primi centri del cristianesimo la Septuaginta veniva usata da chi parlava il greco, mentre i Targum aramaici erano usati da chi parlava aramaico, come per esempio nella chiesa ortodossa siriaca. La Septuaginta era considerata la forma standard dell'Antico Testamento dalla prima chiesa cristiana greca ed \u00e8 correntemente considerata canonica dalla chiesa ortodossa orientale. Sebbene le varie confessioni cristiane abbiano versioni dell'Antico Testamento leggermente differenti nelle rispettive Bibbie, la Torah come Pentateuco (o \"Legge mosaica\") \u00e8 comune a tutte.\nIl Quran fa molti riferimenti a Mos\u00e8 (\"Musa\") per confermare la verit\u00e0 della sua esistenza e le direttive date da Dio ai Figli di Israele. Secondo il Quran, Allah dice: \"Ha fatto scendere su di te il Libro (Quran) con la verit\u00e0, a conferma di ci\u00f2 che era prima di esso. E fece scendere la Tor\u00e2h e l'Ing\u00eel (Vangelo)\" (Sura III.3).\nI musulmani chiamano la Torah \"Tawrat\" (o T\u014dr\u0101h) e la considerano parola di Dio data a Mos\u00e8. Tuttavia credono anche che questa rivelazione originale sia stata corrotta (\"tahrif\" - , \"distorsione, alterazione\") (o semplicemente alterata dal passar del tempo e dalla fallibilit\u00e0 umana) nel tempo dagli scribi ebrei e non sono quindi molto devoti alla \"versione ebraica\" della Torah (cfr. Sura VII.144). La Torah viene comunque sempre citata nel Quran con rispetto e la fede mussulmana nella Torah, come anche nell'elezione profetica di Mos\u00e8, \u00e8 uno dei sei articoli di fede dell'islam."}
{"id": "684515", "revid": "17654", "url": "https://it.wikipedia.org/wiki?curid=684515", "title": "La gioconda (film 1953)", "text": ""}
{"id": "684519", "revid": "17654", "url": "https://it.wikipedia.org/wiki?curid=684519", "title": "La gioconda (film 1916)", "text": ""}
{"id": "684524", "revid": "1718925", "url": "https://it.wikipedia.org/wiki?curid=684524", "title": "Lettera a Francesco Vettori", "text": "La lettera a Francesco Vettori \u00e8 una lettera datata 10 dicembre 1513 indirizzata da Niccol\u00f2 Machiavelli a Francesco Vettori, suo amico e ambasciatore fiorentino presso la corte romana di Leone X. La lettera fu scritta durante il periodo d'esilio nella sua casa di campagna, l'Albergaccio, a Sant'Andrea in Percussina, presso San Casciano in Val di Pesa. In essa l'autore si propone di raccontare la propria giornata all'amico e annuncia l'imminente pubblicazione del proprio nuovo trattato: \"Il Principe\", che egli dedicher\u00e0 alla famiglia De Medici, con lo scopo di ritornare a far parte della vita politica fiorentina.\nIntroduzione.\nDopo aver ringraziato l'amico della risposta alla propria lettera, arrivata dopo un periodo di tempo pi\u00f9 lungo del previsto, l'autore pone tre affermazioni: \nMachiavelli risulta in questo passo pessimista sulla propria condizione, impossibile, \u201cper il momento\u201d, da riscattare. In essa non pu\u00f2 contare sull'aiuto dell'uomo, da sempre visto come ontologicamente malvagio.\nLa caccia ai tordi.\nIn campagna Machiavelli si \u00e8 dovuto adattare alla vita della gente locale: per tutto il mese di novembre si \u00e8 cimentato con la caccia ai tordi, compiuta con la pania (una sostanza vischiosa spalmata sui rami per catturare gli uccelli). \nMachiavelli in questo passo sottolinea la noia della sua vita confinata nei campi.\nDescrizione della giornata.\nLa giornata dell'autore si divide nettamente in due parti. Durante il giorno, immedesimandosi con la plebaglia locale, diventa anch'esso uomo di poco conto. Alla sera, rielaborando le esperienze del giorno e rivolgendosi ai propri amati classici, getta le basi per la propria opera politica, in una sorta di rituale che lo vede \"spogliarsi\" degli abiti mondani, per indossare quelli curiali e nobili adatti a una lettura colta e umanistica\nDal mattino al tardo pomeriggio.\nA tal punto riflette riguardo alla propria condizione di vita dal mattino al calar del sole. Essa potrebbe, come gi\u00e0 detto ingannare ed essere vista come una vile resa davanti alle avversit\u00e0 della vita. Machiavelli, abituato ad alti incarichi nella vita politica del suo tempo, \u00e8 costretto a passare le proprie giornate in un'osteria di basso livello.\nLa sua \u00e8, in realt\u00e0, una sfida verso la sorte, che vedendolo in una condizione cos\u00ec povera non si aspetta che un giorno egli potr\u00e0 riscattarsi ritornando al posto che gli spetta. Ci\u00f2 che l'autore vuole creare \u00e8 un effetto di contrasto, dove il proprio ruolo non \u00e8 passivo, bens\u00ec attivo.\nNelle azioni di basso livello \u00e8 sempre attiva la riflessione di uno scrittore che coglie, dalla realt\u00e0 pi\u00f9 bassa, le caratteristiche dell'uomo del quale deve elaborare teorie alte e universali.\nAlla sera.\nAlla sera rientra in casa e, racchiuso nel proprio intimo, riordina le idee riguardo a cosa ha potuto imparare durante la giornata, prendendo per\u00f2 le distanze dal mondo volgare e \u201cfangoso\u201d nel quale \u00e8 rimasto \u201cinvischiato\u201d per tutto il d\u00ec. Per contro si dedica allo studio dei propri classici, e nello specifico degli storici e dei filosofi del passato, che trattano temi di politica e governo, e quindi per lui utili alla redazione dell'opera: \"Il Principe\".\nAnche da essi cerca di trarre l'\u201desperienza\u201d per ricavare le leggi che determinano il funzionamento della vita politica odierna. Secondo l'autore, infatti, si pu\u00f2 cercare ovunque, indipendentemente dal rango sociale o dal periodo storico, perch\u00e9 l'uomo non cambia le proprie attitudini, rimanendo costante nel tempo. Come si \u00e8 immedesimato nei \u201cpidocchi\u201d dell'osteria si \u201ctrasferisce\u201d negli autori serali.\nDel cambiamento della caratterizzazione dell'autore nell'arco della giornata \u00e8 anche testimone la lingua, che si arricchisce, diventando da popolare e volgare, colta e ricca di latinismi, adatta a trattare argomenti pi\u00f9 elevati. L'autore sa adattare lo stile agli argomenti trattati. Anche nel Principe, trattatello di scopo didattico, utilizza a proposito un linguaggio pragmatico, ricco di sillogismi, deduzioni lineari, e poco attento all'eleganza dello stile. \nSi rivela in maniera totalmente esplicita il carattere umanista dell'autore, studioso delle \"humanae litterae\", ma che sa, in aggiunta, studiare anche la realt\u00e0 che lo circonda, per avere una visione completa.\nMachiavelli si trasferisce in un'altra dimensione, immune dagli svantaggi della propria vita attuale, proiettata nel passato della gloria degli antichi.\n\"Il Principe\".\nIl frutto di questi studi serali \u00e8 un breve scritto \u201csui principati\u201d, afferma Machiavelli. In questo suo opuscolo tratta i modi in cui essi si possono suddividere, su come si acquisiscono e su come eventualmente si perdono. Machiavelli spera che questo suo \u201cghiribizzo\u201d, come lo chiama lui, possa venire gradito al principe, cio\u00e8 Giuliano de\u2019 Medici, primo e originale destinatario dell\u2019opera (\u201cio lo indirizzo alla Magnificenza di Giuliano\u201d). \nMachiavelli \u00e8 propenso a presentare l\u2019opuscolo ai Medici, perch\u00e9 mosso dal desiderio di tornare in azione (ma anche dalla necessit\u00e0 economica). \u00c8 orgoglioso della sua operetta e consapevole del suo valore, frutto di quindici anni di esercizio del governo. \nRiflessione sulla propria condizione.\nNella sequenza successiva Machiavelli si presenta come osservatore freddo e razionale della realt\u00e0 effettiva che lo circonda e lo costringe in una situazione di degrado rispetto al proprio glorioso passato. Nonostante la sua intenzione sia quella di recarsi a Roma, non pu\u00f2, in quanto cause di forza maggiore lo danneggerebbero pi\u00f9 di quanto non lo \u00e8 adesso nel proprio esilio.\nIl freddo ragionamento si scioglie soltanto in una frase che indica il proprio voler, anche ripartendo da zero, rimettersi al servizio della famiglia dei Medici, per ripristinare pian piano il proprio valore, dimostrandolo sul campo. \nIl primo modo di dimostrarlo \u00e8 appunto inviare questo trattato, dedicato a Giuliano de' Medici, che mostri a lui e a tutta la sua famiglia come amministrare uno stato, ma soprattutto dimostri che il periodo passato in esilio \u00e8 stato produttivo e non sprecato. Ogni momento della sua esistenza, anche il pi\u00f9 futile, \u00e8 stato indirizzato alla realizzazione di un piano per un riscatto sociale e personale, al quale Machiavelli, da uomo attivo, non pu\u00f2 sottrarsi."}
{"id": "684525", "revid": "767487", "url": "https://it.wikipedia.org/wiki?curid=684525", "title": "Pete Gill", "text": "Biografia.\nNel 1976, dopo avere militato nella Gary Glitter Band (1972-73) e nei tedeschi Tiger B. Smith, si un\u00ec ai Son of a Bitch che l'anno seguente cambiarono nome in Saxon, restando con essi fino al 1981, anno in cui si fer\u00ec una mano ed epoca in cui il gruppo era davvero all'apice della propria carriera.\nSuccessivamente si un\u00ec ai Mot\u00f6rhead nella primavera del 1984, sostituendo Philty Animal Taylor quando lasci\u00f2 la band per la prima volta. Curiosamente nella sua militanza con le precedenti \"bands\" aveva spesso sfoggiato una \"Tshirt\" dello \"Snaggletooth\" ed in numerose interviste aveva confermato la malcelata passione per il gruppo di Lemmy.\nEsord\u00ec con i Mot\u00f6rhead in Finlandia, nell'aprile 1984 e tenne il suo ultimo concerto con essi in Francia a Parigi, il 20 febbraio del 1987. \u00c8 tuttavia rimasto per un breve periodo con loro, registrando solamente un album e apparendo in degli inediti per un \"best of\".\nNel 1996 rifond\u00f2 con Graham Oliver e Steve Dawson i Son of a Bitch e pubblicarono l'album \"Victim You\".\nSuccessivamente divent\u00f2 un consulente nel campo della musica e un manager di eventi speciali dell'associazione \"British Heart Foundation\". Attualmente \u00e8 un impiegato dell'associazione \"The Child Group\".\nNel corso del 2006 \u00e8 per\u00f2 tornato al mondo della musica effettuando infatti una serie di concerti in Europa con una formazione blues rock chiamata Twin Dragons comprendente Graham Oliver, l'ex chitarrista di Vasco Rossi Andrea Braido, Nathaniel Peterson dei Savoy Brown e l'ex bassista di Ian Gillan e dei Samson John McCoy."}
{"id": "684534", "revid": "2027619", "url": "https://it.wikipedia.org/wiki?curid=684534", "title": "Chiesa di San Domenico (Prato)", "text": "La chiesa di San Domenico di Prato si trova in piazza San Domenico. Costituisce un interessante esempio di chiesa \"mendicante\", dove l'austerit\u00e0 dell'architettura \u00e8 temperata sia da elementi strutturali, come la torre campanaria, sia da motivi decorativi, come gli archi bicromi degli avelli e i riquadri geometrici della facciata.\nStoria.\nFondata nel 1281, fu costruita, col convento contiguo, dal 1283 al 1316 (nel 1300-1310 sotto la direzione di fra Mazzetto). Per un certo periodo, all'inizio del Cinquecento, qui visse Fra Bartolomeo.\nI finestroni gotici furono tamponati dopo l'incendio del 1647, causato da un fulmine, che port\u00f2 alla ristrutturazione dell'interno in un'ariosa veste seicentesca mantenendo il \"guscio\" gotico, su progetto di Baccio del Bianco completato da Pier Francesco Silvani (1648-1652).\nEsterno.\nLa facciata, incompleta come rivestimento, \u00e8 ritmata da semipilastri, e presenta un'originale bicromia di pietra alberese e serpentino - quest'ultimo sottolinea la parte strutturale, bordando i pilastri, e divide geometricamente gli spazi -; il grande occhio che vi si apriva \u00e8 sostituito da uno ellittico, pi\u00f9 piccolo.\nI fianchi adottano il mattone, forse su influsso senese, nelle paraste e negli archetti pensili del sottogronda, mentre nel paramento in alberese si aprivano eleganti bifore, ora tamponate (le finestre circolari sono invece secentesche). Una serie di arche sepolcrali ornano la base, interrotte da un bel portale del primo Trecento, vicino ai modi di Giovanni Pisano.\nDalla zona posteriore, cuspidata, emerge il bel campanile in laterizi, completato nel 1314, con i due ordini superiori forati da bifore ogivali e trifore su colonnini.\nInterno.\nL'interno secentesco, classico e solenne, ha pareti scandite da dodici nicchioni segnati da slanciate lesene in pietra serena, con trabeazione sulla quale posa un'ampia volta a botte. Il sereno contrasto fra le limpide superfici intonacate e il grigio della pietra si arricchisce nelle testate con la fastosa cantoria barocca su disegno del Silvani (con organo secentesco di Luca Romani, ristrutturato da Carlo Puccini e Domenico Cacioli) e all'opposto con la scenografica macchina dell'altar maggiore, aperta da un finto tendaggio sollevato da angeli (Baccio del Bianco), con baldacchino e complesso ciborio su progetto del Silvani.\nNegli altari laterali, imponenti, sono sistemati, tra l'altro, a destra un raffinato \"Crocifisso\" su tavola di Lorenzo di Niccol\u00f2 (fine XIV secolo), un \"Miracolo di san Vincenzo\", della scuola di Pier Dandini e una \"Madonna e angeli\" del primo Settecento, di Giuseppe Pinzani; sulla parete opposta sono una felice \"Annunciazione\" (1633) di Matteo Rosselli (autore anche della \"Visione di san Filippo Neri\"), una maestosa tavola col \"Crocifisso che parla a san Tommaso\" (1590 ca) del Poppi, e \"San Vincenzo che esorcizza un ossesso\" (1664 circa) di Vincenzo Dandini.\nA testimonianza dell'importanza della citt\u00e0 di Prato e della chiesa, dobbiamo senza dubbio ricordare la \"pulcra tabula\" che Riccuccio del fu Puccio, facoltoso fiorentino abitante nel popolo di Santa Maria Novella, aveva commissionato a Giotto di Bondone per la chiesa di San Domenico nel giugno del 1312, che fu distrutta forse nell\u2019incendio della chiesa del 12 settembre 1647.\nNel presbiterio sono presenti due tele raffiguranti \"San Luigi\" e \"Sant'Elisabetta\", di Alessandro Franchi (pittore).Inoltre in loco \u00e8 ubicato anche un organo a canne costruito da Ponziano Bevilacqua di Torre De' Nolfi, a trasmissione elettrica, con 23 registri.\nTra le personalit\u00e0 sepolte vi sono fra Benedetto Bacci (1591-1659), che mor\u00ec veneratissimo nel convento del Palco, e Cesare Guasti.\nIl convento.\nA destra della facciata si entra nel convento, col vasto chiostro rinascimentale su colonne ioniche (1478-1480), lungo il quale sono monumenti funebri e lapidi, soprattutto del XIX secolo (tra i quali quelli di Piero Cironi, Luigi Muzzi, Giuseppe Arcangeli), fino alla tomba del drammaturgo Sem Benelli. Due finestroni centinati, sul lato est, si aprono sul Capitolo, ornato di resti di affreschi con \"Storie di San Domenico\" (1425-1430), vicini ad Arrigo di Niccol\u00f2.\nNei locali del convento \u00e8 attualmente ospitato il Museo di pittura murale, che conserva vari affreschi staccati e molte sinopie, fra le quali quelle degli affreschi che Paolo Uccello dipinse nella cappella dell'Assunta nel Duomo di Prato."}
{"id": "684547", "revid": "729019", "url": "https://it.wikipedia.org/wiki?curid=684547", "title": "Parisgesch\u00fctz", "text": "Il Parisgesch\u00fctz (tedesco: \"cannone di Parigi\") era il nome di un pezzo di artiglieria con il quale i tedeschi bombardarono Parigi durante la prima guerra mondiale, dal marzo all'agosto del 1918. Quando fu usato per la prima volta i parigini credettero di essere bombardati da un dirigibile, non sentendo il rumore di aeroplani o cannoni. Fu il pi\u00f9 grande cannone utilizzato nel corso del conflitto.\nChiamato anche Cannone del Kaiser Guglielmo (\"Kaiser Wilhelm Gesch\u00fctz\"), viene spesso confuso con la Grande Berta, il cannone usato dai tedeschi contro i forti di Liegi nel 1914 (e infatti i francesi lo chiamavano allo stesso modo), o con il pi\u00f9 piccolo Langer Max, da cui deriva. La celebre famiglia Krupp di industriali dell'acciaio produsse tutti e tre i cannoni, ma non vi sono altre similitudini.\nCome arma non ebbe grande successo, infatti la carica esplosiva era molto piccola, la bocca da fuoco doveva essere sostituita regolarmente e l'accuratezza era sufficiente soltanto per bersagli delle dimensioni di una citt\u00e0. Tuttavia l'obiettivo dei tedeschi era quello di costruire un'arma psicologica per intaccare il morale dei parigini, non per distruggere la citt\u00e0.\nCostitu\u00ec in seguito l'ispirazione di Gerald Bull per il suo testo sull'artiglieria avanzata; l'autore raccolse notizie sulla storia del Parisgesch\u00fctz e pubblic\u00f2 un libro su di esso.\nDescrizione.\nIl Parisgesch\u00fctz era un cannone (alzo massimo 55\u00ba) 210/176 le cui prestazioni esatte sono sconosciute a causa della loro distruzione da parte dei tedeschi durante l'offensiva dell'Intesa del 1918.\nFurono costruite 7 bocche da fuoco complete e messi in batteria in tutto tre obici che si stima abbiano sparato circa 800 proietti tra il 23 marzo e l'8 agosto del 1918.\nIl munizionamento era costituito da un proietto da 106\u00a0kg (di cui 7 di carica esplosiva) che raggiungeva una distanza di 130\u00a0km in 182 secondi con una velocit\u00e0 al vivo di volata di 1.640\u00a0m/s (5 volte la velocit\u00e0 del suono) ed un alzo di 55\u00ba per prolungare in \"secondo arco\" la traiettoria nella stratosfera, areodinamicamente meno resistente (fino a 42,3 km di quota, la massima altitudine raggiunta da un proietto costruito dall'uomo fino al primo test di volo del V2 nell'ottobre 1942).\nL'obice pesava 256 tonnellate, veniva trasportato smontato su rotaie posate appositamente sino a destinazione e poi montato su piattaforme di calcestruzzo gettato in casseforme d'acciaio la cui realizzazione impiegava circa 3 settimane. La bocca da fuoco di 37 metri era composta da una da 17.130 mm di diametro interno 380 mm del 38 cm SK L/45 in dotazione alla marina in cui era inserita una canna di 21 metri di calibro 210 mm che, sporgendo di 3.900 mm, richiese un prolungamento flangiato di egual misura cui veniva aggiunto un ulteriore prolungamento di bocca da fuoco liscia di 6 metri avente lo scopo di ridurre il beccheggio del proietto e quindi l'erraticit\u00e0 del suo disallineamento assiale dalla traiettoria impostata.\nIn origine concepito come arma navale, l'obice veniva manovrato da 80 marinai della Kaiserliche Marine, comandati da un ammiraglio. Era circondato da molteplici batterie di artiglieria convenzionale, per creare un \"muro di rumore\" attorno ad esso, cosicch\u00e9 non potesse essere localizzato da francesi ed inglesi. I proietti erano lanciati a tale velocit\u00e0 che ogni colpo erodeva una considerevole quantit\u00e0 di acciaio dalla rigatura della bocca da fuoco; dunque ogni proietto era numerato a seconda del diametro ed era necessario spararli in ordine numerico, per evitare che l'obice s'inceppasse ed esplodesse. Infatti dopo 65 colpi sparati la canna aveva un diametro utile di 240\u00a0mm il che significa che a ogni colpo sparato la rigatura della canna veniva erosa mediamente per un diametro di 0,46 mm.\nIl Parisgesch\u00fctz era il pezzo di artiglieria pi\u00f9 grande dell'epoca ma fu superato in ogni aspetto dallo Schwerer Gustav nella seconda guerra mondiale. Il non terminato V-3 sarebbe stato di dimensioni ancora maggiori.\nImpiego.\nGli obici sparavano dalla foresta di Coucy e vennero usati per bombardare Parigi da una distanza di 120 chilometri. Il primo proietto atterr\u00f2 sulla citt\u00e0 alle 7:18 del 12 marzo 1918. Soltanto quando furono raccolti abbastanza frammenti fu possibile determinare che si trattava di un proietto.\nA queste distanze la forza di Coriolis (dovuta alla rotazione della Terra), effetto che influenza il moto di tutti i proietti e di cui occorre sempre tenere conto nei calcoli di tiro con gittata lunga, produce effetti di particolare rilievo. Infatti gli artiglieri dell'obice dovevano considerare che il proietto sarebbe atterrato 393 metri pi\u00f9 vicino e 1.343 metri pi\u00f9 a destra di dove sarebbe atterrato senza considerare tale effetto.\nIn totale furono sparati tra i 320 ed i 367 proietti, uccidendo 250 persone, ferendone 620 e causando considerevole danno alla citt\u00e0. In un giorno sereno potevano venire sparati 20 proietti.\nNell'agosto del 1918 l'obice fu riportato in Germania, dato che l'avanzata dell'Intesa ne metteva a rischio la sicurezza. L'obice non fu mai individuato dalle forze dell'Intesa; si pensa che alla fine della guerra sia stato completamente distrutto dai tedeschi. Gli americani rinvennero una base di ricambio presso Ch\u00e2teau-Thierry ma null'altro."}
{"id": "684554", "revid": "474175", "url": "https://it.wikipedia.org/wiki?curid=684554", "title": "Trelew", "text": " \nTrelew (pronuncia spagnola \n) \u00e8 una citt\u00e0 della provincia argentina del Chubut, in Patagonia. \n\u00c8 il principale centro di lavorazione della lana dell'intera Argentina.\nGeografia.\nTrelew \u00e8 situata sulla sponda sinistra del fiume Chubut, a circa 20\u00a0km est dal capoluogo provinciale Rawson. e, a 7\u00a0km dall'aeroporto Almirante Zar. La citt\u00e0 sorge lungo il percorso della Ruta Nacional 3, ad una distanza di 1.500\u00a0km da Buenos Aires.\nStoria.\nQuesta citt\u00e0 \u00e8 stata fondata nel 1865 da un gruppo di immigrati gallesi in accordo con il governo nazionale argentino. A guidare il gruppo dei pionieri furono il capitano Sir Love Jones-Parry di Madryn e Lewis Jones, che negli anni a seguire faranno da intermediari con le autorit\u00e0 argentine.\nNel 1886 fu aperta al traffico la ferrovia che avrebbe unito la bassa valle del fiume Chubut a Puerto Madryn. La citt\u00e0 fu chiamata Trelew in onore di Lewis Jones (\"tre\" significa \"citt\u00e0\" in lingua gallese e \"Lew\" \u00e8 un apocope di \"Lewis\" / Luigi -it.- / Luis -esp.- ), che si preoccup\u00f2 di espandere la linea ferroviaria.\nIl massacro del 1972.\nNell'agosto 1972 un gruppo di detenuti nel penitenziario federale di Rawson appartenenti ai movimenti guerriglieri Montoneros, ERP organizz\u00f2 un'evasione di massa durante la quale rimase uccisa una guardia carceraria. Una volta evaso il gruppo, composto da ben 110 persone, si divise per raggiungere la base militare di Trelew dove un aereo appositamente appositamente dirottato li avrebbe condotti in Cile. A causa di mancanza di comunicazioni l'aeroplano part\u00ec senza attendere una parte degli evasi, 19 in tutto, che erano rimasti indietro non riuscendo a reperire delle automobili. Una volta atterrati nella citt\u00e0 cilena di Puerto Montt i fuggiaschi chiesero asilo al governo del socialista Salvador Allende. Il resto del gruppo, rimasto bloccato Trelew, si arrese invece alle autorit\u00e0 in cambio di garanzie per la loro vita. Vennero poi rinchiusi nella base Almirante Zar della cittadina patagonica in attesa di essere trasferiti a Rawson. Il 22 agosto i 19 prigionieri furono prelevati e improvvisamente fucilati da uomini della marina all'interno della base. Del gruppo degli evasi solo in tre sopravvissero alla fucilazione. La citt\u00e0 di Trelew fu perlustrata dai militari e dai gendarmi e alcuni cittadini furono catturati e rinchiusi nel carcere di Villa Devoto a Buenos Aires. L'intera citt\u00e0 entro in sciopero e riusc\u00ec ad assicurare il rilascio dei prigionieri.\nQuesti incidenti furono documentati nel libro \"La Pasi\u00f3n seg\u00fan Trelew\", di Tom\u00e1s Eloy Mart\u00ednez, inizialmente edito nel 1973, ma poi soppresso dalla dittatura durante il \"Proceso de Reorganizaci\u00f3n Nacional\", e infine ripubblicato nel 1997.\nEconomia.\nIl tessuto economico di Trelew \u00e8 legato principalmente all'agricoltura, alla zoo-tecnologia, all'industria, al turismo e al commercio. Tali attivit\u00e0 sono integrate dai servizi necessari per il normale sviluppo degli stessi. Questi servizi hanno dato grande importanza alla citt\u00e0 ed \u00e8 una delle sue principali attivit\u00e0.\nL'agricoltura \u00e8 stata la prima attivit\u00e0 nella zona risalgono all'arrivo dei coloni gallesi alla fine del XIX secolo. Con sacrificio e fatica trasformato la foce del fiume Chubut verso l'Oceano Atlantico nel fiume Chubut, una delle valli pi\u00f9 a sud del mondo.\nLe pecore allevamento predominante, dove l'industrializzazione e venduto il 95% della produzione della lana del paese, e attualmente ha un record di 4.044.239 capi della provincia (secondo la National Survey agricola 1996). Si svolge nella vicina citt\u00e0 rurali e camere nella steppa patagonica. Tutto questo rende Trelew diventare il pi\u00f9 grande \"lana polo tessile di sviluppo\" dell'Argentina.\nInfrastrutture e trasporti.\nStrade.\nTrelew \u00e8 situata all'intersezione tra la strada nazionale 3, che unisce Buenos Aires con la Patagonia e la Terra del Fuoco, e la strada nazionale 25, che unisce Rawson con l'interno del Chubut.\nAeroporti.\nLa citt\u00e0 \u00e8 servita dall'aeroporto Internazionale Almirante Marcos A. Zar situato a 6 km a nord dal centro.\nSport.\nCalcio.\nLe due principali societ\u00e0 calcistiche della citt\u00e0 sono il Racing de Trelew e l'Hurac\u00e1n de Trelew. \nRugby.\nIl Patoruz\u00fa Rugby Club e Trelew Rugby Club sono i club locali che praticano questo sport."}
{"id": "684555", "revid": "287204", "url": "https://it.wikipedia.org/wiki?curid=684555", "title": "Giorgio Vaccaro", "text": "Ufficiale generale dell'Esercito Italiano nonch\u00e9 membro del Partito Nazionale Fascista (PNF), \u00e8 ritenuto il dirigente pi\u00f9 vittorioso nella storia del calcio italiano in virt\u00f9 dei due titoli mondiali e della medaglia d'oro olimpica vinte dalla Nazionale di calcio dell'Italia tra 1934 e 1938, durante la sua gestione presidenziale.\nBiografia.\nVaccaro giunse a Roma da bambino e da romano d'adozione arriv\u00f2 a toccare le massime gerarchie fasciste divenendo generale della Milizia fascista e dello sport italiano attraverso una serie di esperienze sia come atleta praticante (da giovane fu buon pugile, schermidore e ciclista) che come dirigente. Amante degli sport in genere, da Consigliere Nazionale della Corporazione-Spettacolo e della Federazione Italiana Scherma, divenne il primo presidente della Federazione Italiana Rugby, segretario del CONI, presidente della Federcalcio e membro del CIO. Fu l'organizzatore delle vittorie mondiali italiane ai mondiali del 1934 e del 1938 e del trionfo Olimpico del 1936. Appassionato di calcio, si avvicin\u00f2 alla S.S. Lazio negli anni venti. Due i motivi secondo Giorgio e Alessandro Vaccaro, nipoti di Giorgio Vaccaro come narrato in \"Calcio Romanus Sum\" di Piero Strabioni: \"La Lazio incarnava l'ideale di purezza sportiva e lealt\u00e0 a cui uno sportivo come lui non poteva restare indifferente ed inoltre gli sembr\u00f2 naturale porre la sua abilit\u00e0 da dirigente al servizio della societ\u00e0 pi\u00f9 antica della citt\u00e0\". Alla sua figura si lega pi\u00f9 di un aneddoto biancoceleste, il pi\u00f9 celebre e determinante fu quando imped\u00ec nel 1927 la fusione della S.S. Lazio con tre altre squadre romane (Alba, Fortitudo e Roman) per fondare l'A.S. Roma. Muore il 25 settembre 1983 recando con s\u00e9 la carica di Presidente Generale della Polisportiva romana, ricevuta l'anno precedente.\nGli ultimi ritrovamenti dimostrano che Vaccaro non si dimostr\u00f2 categoricamente contrario alla fusione; nella sua lettera a \"Il Tevere\" del 15 giugno 1927 scrive: \"A me premeva, quindi, solo rettificare due punti sostanziali che dimostrano chiaramente come la richiesta di trattative di fusione fatta da Foschi rimase senza conclusione non per volont\u00e0 della Lazio, la quale anzi fu sorpresa dall'improvvisa e non giustificata resipiscenza, dovuta evidentemente ad altre ragioni che non occorre qui ricordare\"."}
{"id": "684560", "revid": "583847", "url": "https://it.wikipedia.org/wiki?curid=684560", "title": "Life of Agony", "text": "I Life of Agony sono un gruppo musicale alternative metal (ma inserito anche nella scena post-hardcore del periodo) formatosi a Brooklyn, New York nel 1989.\nStoria.\nLa band venne fondata nell'estate del 1989 dal cantante Keith Caputo, il bassista Alan Robert e il chitarrista Joey Z. Dopo aver suonato con molti batteristi assunsero il batterista dei Type O Negative, Sal Abruscato prima di pubblicare il loro album di debutto, \"River Runs Red\", nel 1993 . Firmarono quindi un contratto con la Roadrunner Records.\n\"River Runs Red\" fu seguito dall'album \"Ugly\" (1995), ma il batterista Abruscato lasci\u00f2 la band dopo averla assistita nel tour. Il suo successore fu l'ex batterista dei Pro-Pain e dei Crumbsuckers, Dan Richardson.\nIl cantante Caputo lasci\u00f2 la band nel 1997 dopo l'uscita di \"Soul Searching Sun\". Dichiar\u00f2 che il suo cuore non era d'accordo con il tipo di musica che i Life Of Agony producevano. La band complet\u00f2 quindi il tour con l'ex cantante dei Ugly Kid Joe, Whitfield Crane ma i Life of Agony dissero che non aveva pi\u00f9 senso cantare sotto il nome di Life of Agony senza Caputo. Nel 1999 la band si sciolse. Un \"live\" di un concerto nei Paesi Bassi del 1997 venne pubblicato nel 2000.\nIl 3 e il 4 gennaio 2003, la formazione originale si riun\u00ec per due esibizioni all'Irving Plaza di New York. Entrambi gli show vennero registrati, e pubblicati in un CD/DVD alcuni anni dopo. La riunione apparve anche in molti show e in alcuni festival europei.\nI Life Of Agony fecero un tour assieme ai Megadeth, ai Dream Theater, e a numerose altre band durante il Gigantour del 2005 e pubblicarono un nuovo album Broken Valley.\nNel 2011 Keith Caputo ha annunciato un cambio di sesso, adottando il nuovo nome Mina. Nel 2012 la band si scioglie ancora ma si riforma nel 2014, firma un contratto con la Napalm Records e pubblica l'album \"A Place Where There's No More Pain\" nel 2017, 12 anni dopo l'ultimo.\nIl 19 dicembre 2017 lo storico batterista Sal Abbruscato annuncia la sua uscita dalla band. Al suo posto viene arruolata nel gennaio 2018 la batterista Veronica Bellino."}
{"id": "684561", "revid": "111433", "url": "https://it.wikipedia.org/wiki?curid=684561", "title": "Borbone-Orl\u00e9ans", "text": "La dinastia d'Orl\u00e9ans \u00e8 un ramo cadetto della dinastia francese dei Borbone.\nSi tratta di una delle pi\u00f9 importanti famiglie nobili francesi, al vertice della categoria dei \"Principi del sangue\", che comprendeva i discendenti in linea diretta maschile di un ramo cadetto della Casa Reale di Borbone.\nIl capostipite dell'attuale Casa d'Orl\u00e9ans \u00e8 Filippo I di Borbone-Orl\u00e9ans, secondogenito del re di Francia Luigi XIII, e quindi fratello minore del Re Sole Luigi XIV.\nI maschi primogeniti avevano il titolo di \"Duca d'Orl\u00e9ans\", figura tradizionalmente molto vicina al sovrano, cui spettava l'appellativo di \"Monsieur\" (e di conseguenza a sua moglie quello di \"Madame\") riservato al fratello minore del Re.\nFilippo I.\nLa creazione del titolo di duca d'Orl\u00e9ans risale al 1344, quando Filippo VI di Francia elesse l'orleanese a ducato e pari del regno, concendendolo in appannaggio al figlio cadetto Filippo, che per\u00f2 non ebbe eredi (e non \u00e8 contato nella numerazione dei duchi). Luigi I di Valois-Orl\u00e9ans, fratello di Carlo VI, fu il primo duca a dare origine ad un casato d'Orl\u00e9ans cadetto della Casa reale (Valois). Enrico IV, primo re di Francia della Casa di Borbone, rinnov\u00f2 quest'usanza dando il titolo di duca d'Orl\u00e9ans al primo figlio cadetto, Nicola Enrico, e quindi, morto quest'ultimo ancora bambino, al cadetto successivo, Gastone. Anche Gastone mor\u00ec senza eredi maschi, non riuscendo a dare origine ad un casato d'Orl\u00e8ans cadetto.\nMorto lo zio Gastone nel 1660, Filippo \u2013 figlio cadetto di Luigi XIII e di Anna d'Austria, ricevette i suoi titoli nobiliari, tra cui quello ducale d'Orl\u00e9ans e le sue tenute. Fu sempre accanto al fratello e fino al 1661 fu secondo nella linea di successione al trono francese.\nSpos\u00f2 in prime nozze, il 31 marzo 1661, la cugina Enrichetta Anna Stuart, figlia di Carlo I d'Inghilterra e di Enrichetta Maria di Francia, dalla quale ebbe quattro figli:\nMorta Enrichetta nel 1671, si rispos\u00f2 lo stesso anno con Elisabetta Carlotta del Palatinato, figlia di Carlo I Luigi del Palatinato e Carlotta d'Assia-Kassel.\nDalla seconda unione ebbe tre figli, tra cui un erede maschio:\nFilippo I mor\u00ec nel 1701, gli succedette il figlio Filippo II.\nFilippo II.\nMorto lo zio Luigi XIV, divenne reggente di Francia per il minorenne cugino Luigi XV.\nSempre al servizio del suo paese, non si sottrasse a movimenti politici che favorirono la sua famiglia, e anche le sue casse.\nAffid\u00f2 il controllo delle finanze statali, all'inglese John Law, ma questa politica (Sistema di Law) si risolse in un disastro finanziario colossale.\nAlla maggior et\u00e0 del re, il 15 febbraio 1723, il duca di Orl\u00e9ans rinunci\u00f2 formalmente al potere, diventando solo il primo ministro del sovrano, carica che avrebbe mantenuto fino alla morte, il 23 dicembre 1723. Mor\u00ec al palazzo di Versailles e fu sepolto nella citt\u00e0 dov'era nato, Saint-Cloud.\nSpos\u00f2 nel 1692, Francesca Maria di Borbone, figlia illegittima di Luigi XIV, dalla quale ebbe otto figli:\nLuigi I.\nSucceduto al padre come Duca d'Orl\u00e9ans nel 1723, fu uomo pio, caritatevole e pieno di interessi culturali, prese ben poca parte alla vita politica del tempo.\nIn un primo momento sembravano possibili le sue nozze con la granduchessa Anna Petrovna Romanova, ma alla fine si spos\u00f2, nel 1723, con Augusta di Baden-Baden (1704\u00a0\u2013 1726), dalla quale ebbe due figli:\nLuigi Filippo I.\nSpos\u00f2 in prime nozze Luisa Enrichetta di Borbone-Conti (1726-1759), che gli diede due figli:\nEbbe una seconda moglie morganatica, Charlotte-Jeanne B\u00e9raud de la Haye de Riou, marchesa di Montesson, che spos\u00f2 segretamente nel 1773.\nServ\u00ec gli eserciti francesi nella Guerra di successione austriaca, si distinse nelle campagne del 1742, 1743 e 1744 e alla battaglia di Fontenoy nel 1745: si ritir\u00f2 a vita privata a Bagnolet nel 1757, occupando il suo tempo con rappresentazioni teatrali e frequentando la societ\u00e0 culturale del tempo.\nLuigi Filippo II.\nAll'epoca della Rivoluzione francese, l'allora duca di Orl\u00e9ans, Luigi Filippo, detto \"Filippo \u00c9galit\u00e9\", fu l'unico aristocratico di sangue reale a sostenere attivamente la rivoluzione, fino al punto di votare a favore dell'esecuzione del cugino Luigi XVI, attirando cos\u00ec su di s\u00e9 e sui suoi discendenti l'odio di una gran parte dei monarchici francesi. Egli stesso, tuttavia, venne condannato alla ghigliottina su ordine di Maximilien de Robespierre durante il periodo del Terrore.\nQuesti, il duca di Chartres Luigi Filippo Giuseppe d'Orleans (1747 - 1793), cugino del re e primo principe del sangue, ebbe dal suo matrimonio con Luisa Maria (celebrato il 5 aprile 1769, a Versailles)\nLuigi Filippo I, Re dei Francesi.\nNel 1830, a seguito della Rivoluzione di luglio che port\u00f2 alla nuova cacciata dei Borbone dal trono nella persona di Carlo X, la casa d'Orl\u00e9ans divenne regnante con il \"re borghese\" Luigi Filippo, figlio di Filippo \u00c9galit\u00e9: egli regn\u00f2 come monarca costituzionale, con il titolo di re \"dei Francesi\" e non pi\u00f9 \"di Francia\", ma fu costretto ad abdicare a seguito della Rivoluzione del 1848. Luigi Filippo fu l'unico sovrano orl\u00e9anista francese.\nNel 1809 Luigi Filippo spos\u00f2 Maria Amalia di Borbone, principessa delle Due Sicilie e figlia del re Ferdinando I delle Due Sicilie. Ebbero dieci figli:\nDopo il 1848.\nAnche dopo la sua cacciata la fazione orl\u00e9anista rimase per\u00f2 attiva e impegnata a perseguire lo scopo di un ritorno della Casa d'Orl\u00e9ans al potere in Francia. I monarchici legittimisti, tuttavia, continuavano a sostenere di preferenza il diritto della linea principale dei Borbone, che giunsero molto vicini a riconquistare il trono dopo il crollo del Secondo Impero nel 1871. Ma, con la morte senza eredi nel 1883 dell'ultimo pretendente legittimista dei Borbone, Enrico, conte di Chambord, molti legittimisti, anche attenendosi alle istruzioni dello stesso Enrico, che prima di morire aveva dichiarato che i prossimi nella linea di successione dovessero essere i principi d'Orl\u00e9ans, riconobbero i diritti di questi ultimi. Una parte di costoro, invece, continu\u00f2 a essere pregiudizialmente ostile alla dinastia d'Orl\u00e9ans, sempre a causa dei suoi trascorsi rivoluzionari, e trasfer\u00ec le proprie speranze sugli eredi maschi carlisti dei Borbone di Spagna, sebbene questi ultimi avessero rinunciato a ogni pretesa sul trono francese fin dal termine della guerra di successione spagnola (1714).\nPertanto, secondo i suoi sostenitori, agli eredi della Casa d'Orl\u00e9ans non spetta solo il titolo costituzionalista di \"re dei Francesi\", ma anche quello legittimista di \"re di Francia e di Navarra\".\nPretendenti orleanisti al Trono di Francia, alla morte di Luigi Filippo I.\nLuigi Filippo Alberto d'Orl\u00e9ans (Filippo VII).\nNato nel 1838, figlio di Ferdinando Filippo, figlio del re Luigi Filippo I, gli offrirono il trono all'abdicazione del nonno, sotto la reggenza della madre, ma la furia popolare di quei giorni glielo imped\u00ec, e l'intera famiglia si rifugi\u00f2 in Inghilterra.\nStorico e giornalista, partecip\u00f2 alla guerra civile americana col grado di capitano, combattendo sotto il generale George B. McClellan.\nDopo la morte senza discendenti di Enrico V divenne pretendente al Trono di Francia assumendo il nome di Filippo VII.\nNel 1864 spos\u00f2 Maria Isabella d'Orl\u00e9ans, Infanta di Spagna, che gli diede otto figli:\nMor\u00ec nel 1894, gli succedette il figlio Luigi Filippo, col nome di Filippo VIII.\nLuigi Filippo Roberto d'Orl\u00e9ans (Filippo VIII).\nIl 5 novembre 1896, Filippo sposa l'arciduchessa Maria-Dorotea d'Austria (1867-1932), figlia del principe palatino Giuseppe Carlo Luigi d'Asburgo-Lorena e di Clotilde di Sassonia-Coburgo-Kohary. Ma l'unione \u00e8 sterile e infelice: durante la prima guerra mondiale, la principessa rifiuta di lasciare l'Austria-Ungheria per ricongiungersi al marito e poco dopo si separano.\nDurante la prima guerra mondiale, Filippo cerca di partecipare al conflitto dalla parte dell'Intesa, ma n\u00e9 la Francia, n\u00e9 il Regno Unito, n\u00e9 la Russia, n\u00e9 gli Stati Uniti glielo permettono; non gli resta dunque che attendere la fine del conflitto in Inghilterra. Il 19 febbraio 1921, Filippo invia la medaglia dell'Ordine dello Spirito Santo a Lyautey in occasione della sua nomina a Maresciallo di Francia.\nRistabilita la pace, riprende i suoi viaggi: Argentina e Cile nel 1921, giro dell'Africa nel 1922, Alto-Egitto nel 1925 ed Etiopia nel 1926. Dopo quest'ultimo viaggio Filippo VIII muore a Palermo nel suo Palazzo Orl\u00e9ans.\nGiovanni, Duca di Guisa (Giovanni III).\nNato nel 1874, fu pronipote di Luigi Filippo re dei Francesi e figlio di Roberto d'Orl\u00e9ans (1840-1910), duca di Chartres, e di Francesca d'Orl\u00e9ans (1844-1925), Giovanni di Guisa diviene pretendente al Trono e si trova immediatamente dinanzi a gravi problemi politici dal momento che il papa Pio XI vieta ai cattolici di sostenere Maurras e l\"'Action fran\u00e7aise\", i pi\u00f9 importanti sostenitori della Monarchia e della famiglia d'Orl\u00e9ans.\nIl 30 ottobre 1899, Giovanni sposa a Kingston-sul-Tamigi la cugina Isabella d'Orl\u00e9ans (1878-1961) e in questa occasione riceve dal cognato il titolo di cortesia di \"Duca di Guisa\" con il quale rester\u00e0 noto.\nDall'unione nascono quattro figli:\nAlla sua morte, avvenuta nel 1940, gli succede il figlio Enrico.\nEnrico, Conte di Parigi (Enrico VI).\nEnrico, dopo un primo interessamento verso il governo del maresciallo P\u00e9tain, rifiuta il Ministero per gli approvvigionamenti propostogli da Pierre Laval ed entra nella Legione Straniera, dove combatter\u00e0 per la \u00abFrancia libera\u00bb, con il nome di Henri d'Orliac, dal momento che ancora \u00e8 in vigore la legge d'esilio.\nNel novembre-dicembre 1942, prende parte a una cospirazione organizzata da Henri d'Astier de la Vigerie, scopo della quale \u00e8 la rimozione dell'ammiraglio Darlan, che, a loro parere, impedisce l'unificazione delle armate francesi di liberazione.\nQuesto complotto non ambiva alla restaurazione monarchica, ma alla formazione, sotto la guida del \"Conte di Parigi\", di un governo di unit\u00e0, nel quale De Gaulle avrebbe diretto gli Affari Politici e Giraud gli Affari Militari, fino alla liberazione della Francia metropolitana. A liberazione avvenuta, si sarebbe rimesso al popolo il compito di decidere la forma istituzionale.\nIl 24 dicembre 1942, Fernand Bonnier de La Chapelle, patriota della resistenza francese, uccide l'ammiraglio Darlan.\nLe cose, per\u00f2, non vanno a favore del \"Conte di Parigi\": La Chapelle viene fatto giustiziare da Henri Giraud, che prende il posto di Darlan come ammiraglio, e Enrico d'Orl\u00e9ans \u00e8 costretto nuovamente all'esilio, in forza della legge del 1886.\nIl \"Conte di Parigi\" rientra in Francia solo nel 1950, dopo l'abrogazione della legge d'esilio.\nIn politica, sostiene la linea di De Gaulle, il quale sembra gli faccia intendere, nel 1962, un proprio sostegno alla Monarchia.\nNel 1975, istituisce la \"Fondation Saint-Louis\" con l'obiettivo di preservare i beni della Famiglia d'Orl\u00e9ans; al contempo amministra la \"Fondation Cond\u00e9\".\nNel 1983, la famiglia \u00e8 scossa dalla morte, in Repubblica Centrafricana, dell'undicesimo figlio del Conte di Parigi, Thibaut conte della Marche, gi\u00e0 accusato di ricettazione. Gi\u00e0 un altro figlio di Enrico era premorto al padre, Fran\u00e7ois, caduto per la Francia in Algeria, nel 1960.\nAl tempo della Prima Coabitazione (1986-88), il \"Conte di Parigi\" si pronunzia pi\u00f9 volte in favore del vecchio conoscente Fran\u00e7ois Mitterrand, il quale aveva dimostrato un certo interessamento nei confronti delle cerimonie del Millenario Capetingio (1987), al contrario del presidente Val\u00e9ry Giscard d'Estaing.\nEnrico (VI) di Francia muore nel 1999 e viene sepolto nella Cappella Reale di Dreux, gli succede il figlio Enrico VII.\nEnrico, Conte di Parigi (Enrico VII).\nFiglio di Enrico VI e di Isabella d'Orl\u00e9ans-Braganza, la repubblica francese , oltre ai titoli di \"Conte di Parigi\" e \"Duca di Francia\".\nNel 2004 si \u00e8 candidato alle elezioni europee, non venendo eletto e nella campagna presidenziale francese del 2007, dopo aver lasciato intendere una sua possibile candidatura, ha dato il proprio sostegno a Nicolas Sarkozy.\nAlcuni monarchici francesi ritengono decaduto Enrico a seguito del suo divorzio e conseguente matrimonio civile (1984). Secondo questa ipotesi il titolare dei diritti di Francia sarebbe il primogenito \"Francesco (III)\", che per\u00f2, in quanto affetto da toxoplasmosi, \u00e8 stato dal padre rimosso dalla successione (2006).\nGiovanni, Duca di Vend\u00f4me (Giovanni IV).\nFiglio di Enrico VII e di Maria Teresa di W\u00fcrttemberg, in seguito alla morte del fratello maggiore, affetto da toxoplasmosi, la questione dinastica si conclude con la sua piena titolatura a Delfino di Francia. Dopo la morte del padre (2019) assume difatti la guida della Casa Reale.\nRami.\nIl casato d'Orl\u00e9ans si \u00e8 diviso oggi in tre rami principali, che sono tutti discendenti del re dei Francesi Luigi Filippo I:\nGenealogie.\nCon l'abdicazione di re Carlo X di Francia, deceduto nel 1836 ma re solo fino al 1830, anno della sua abdicazione, avrebbe dovuto succedergli il figlio Luigi Antonio di Borbone-Francia (1775 \u2013 1844) ma anch'egli abdic\u00f2 a favore del nipote Enrico d'Artois (1820 \u2013 1883), figlio del fratello Carlo Ferdinando, duca di Berry (1778 \u2013 1820). Il parlamento francese non accett\u00f2 le due abdicazioni e pose sul trono Luigi-Filippo-Giuseppe di Borbone-Orl\u00e9ans con il titolo di re dei Francesi, che regn\u00f2 fino al 1848, quando fu deposto dalla Rivoluzione del 1848.\nOrigini (1256-1589).\n Luigi IX di Francia\n = Margherita di Provenza (1221-1295)\n \u251c\u2500\u2500 Filippo III di Francia (1245-1285)\n \u2502 \u2514\u2500\u2500 Casa Reale di Francia\n \u2514\u2500\u2500 Roberto, conte di Clermont (1256-1317)\n = Beatrice di Borgogna-Borbone (1257-1310)\n \u251c\u2500\u2500 Luigi (1278-1342), duca di Borbone\n \u2502 = Maria di Hainaut \n \u2502 \u251c\u2500\u2500 Pietro I (1311-1356), duca di Borbone\n \u2502 \u2502 = Isabella di Valois (1313-1383)\n \u2502 \u2502 \u2514\u2500\u2500 Duchi di Borbone \n \u2502 \u251c\u2500\u2500 Jeanne (1312-1402)\n \u2502 \u2502 = Guigues VII de Forez (1299-1357)\n \u2502 \u251c\u2500\u2500 Margherita (1313-1362)\n \u2502 \u2502 = Jean II de Sully (+1343)\n \u2502 \u2502 = Hutin de Vermeilles\n \u2502 \u251c\u2500\u2500 Maria (1315-1387)\n \u2502 \u2502 = Guy di Lusignano (1315-1343)\n \u2502 \u2502 = Roberto di Taranto (+1364)\n \u2502 \u251c\u2500\u2500 Filippo (1316-1233)\n \u2502 \u251c\u2500\u2500 Jacques (1318)\n \u2502 \u251c\u2500\u2500 Giacomo (1319-1362), conte di La Marche\n \u2502 \u2502 = Giovanna di Chatillon\n \u2502 \u2502 \u251c\u2500\u2500 Isabella (1340-1371)\n \u2502 \u2502 \u2502 = Luigi II di Brienne (\u2020 1364)\n \u2502 \u2502 \u2502 = Bouchard VII di Vend\u00f4me (\u2020 1371)\n \u2502 \u2502 \u251c\u2500\u2500 Pietro (1342-1362), conte di La Marche\n \u2502 \u2502 \u251c\u2500\u2500 Giovanni (1344-1393), conte di La Marche e Vend\u00f4me\n \u2502 \u2502 \u2502 = Caterina di Vend\u00f4me\n \u2502 \u2502 \u2502 \u251c\u2500\u2500 Giacomo II (1370-1438), conte di La Marche\n \u2502 \u2502 \u2502 \u2502 = B\u00e9atrice d'Evreux (1392-1414)\n \u2502 \u2502 \u2502 \u2502 \u251c\u2500\u2500 Isabella (1408-1445)\n \u2502 \u2502 \u2502 \u2502 \u251c\u2500\u2500 Maria (1410-1445)\n \u2502 \u2502 \u2502 \u2502 \u2514\u2500\u2500 Eleonora (1412-1464)\n \u2502 \u2502 \u2502 \u2502 = Bernardo d'Armagnac (\u2020 1462)\n \u2502 \u2502 \u2502 \u2502 = Giovanna II di Napoli (1373-1435)\n \u2502 \u2502 \u2502 \u251c\u2500\u2500 Luigi (1376 \u2013 1446), conte di Vend\u00f4me\n \u2502 \u2502 \u2502 \u2502 = Giovanna di Monfort-Laval\n \u2502 \u2502 \u2502 \u2502 \u251c\u2500\u2500 Giovanni (1428\u20131477), conte di Vend\u00f4me\n \u2502 \u2502 \u2502 \u2502 \u2502 = Isabelle de Beauvau\n \u2502 \u2502 \u2502 \u2502 \u2502 \u251c\u2500\u2500 Francesco, conte di Vend\u00f4me\n \u2502 \u2502 \u2502 \u2502 \u2502 \u2502 = Maria di Lussemburgo\n \u2502 \u2502 \u2502 \u2502 \u2502 \u2502 \u251c\u2500\u2500 Carlo I (1489-1537), Duca di Vend\u00f4me e di Borbone\n \u2502 \u2502 \u2502 \u2502 \u2502 \u2502 \u2502 = Francesca d'Alen\u00e7on (1490-1550)\n \u2502 \u2502 \u2502 \u2502 \u2502 \u2502 \u2502 \u251c\u2500\u2500 Luigi (1514-1516), conte di Marle\n \u2502 \u2502 \u2502 \u2502 \u2502 \u2502 \u2502 \u251c\u2500\u2500 Maria (1515-1538)\n \u2502 \u2502 \u2502 \u2502 \u2502 \u2502 \u2502 \u251c\u2500\u2500 Margherita (1516-1589)\n \u2502 \u2502 \u2502 \u2502 \u2502 \u2502 \u2502 \u2502 = Francesco I di Cl\u00e8ves\n \u2502 \u2502 \u2502 \u2502 \u2502 \u2502 \u2502 \u251c\u2500\u2500 Antonio (1518-1562), duca di Borbone e Vend\u00f4me, re di Navarra\n \u2502 \u2502 \u2502 \u2502 \u2502 \u2502 \u2502 \u2502 = Giovanna III di Navarra (1528-1572)\n \u2502 \u2502 \u2502 \u2502 \u2502 \u2502 \u2502 \u2502 \u2514\u2500\u2500 Borbone-Francia\n \u2502 \u2502 \u2502 \u2502 \u2502 \u2502 \u2502 \u251c\u2500\u2500 Francesco (1519-1565), conte d'Enghien\n \u2502 \u2502 \u2502 \u2502 \u2502 \u2502 \u2502 \u251c\u2500\u2500 Maddalena (1521-1561)\n \u2502 \u2502 \u2502 \u2502 \u2502 \u2502 \u2502 \u251c\u2500\u2500 Luigi (1522-1525)\n \u2502 \u2502 \u2502 \u2502 \u2502 \u2502 \u2502 \u251c\u2500\u2500 Carlo (1523-1590)\n \u2502 \u2502 \u2502 \u2502 \u2502 \u2502 \u2502 \u251c\u2500\u2500 Caterina (1525-1594)\n \u2502 \u2502 \u2502 \u2502 \u2502 \u2502 \u2502 \u251c\u2500\u2500 Renata (1527-1583)\n \u2502 \u2502 \u2502 \u2502 \u2502 \u2502 \u2502 \u251c\u2500\u2500 Giovanni (1528-1557), conte di Soissons\n \u2502 \u2502 \u2502 \u2502 \u2502 \u2502 \u2502 \u251c\u2500\u2500 Eleonora (1532-1611)\n \u2502 \u2502 \u2502 \u2502 \u2502 \u2502 \u2502 \u2514\u2500\u2500 Luigi (1535-1569), principe di Cond\u00e9\n \u2502 \u2502 \u2502 \u2502 \u2502 \u2502 \u2502 = Eleonora di Roye (1535-1564)\n \u2502 \u2502 \u2502 \u2502 \u2502 \u2502 \u2502 \u2514\u2500\u2500 Borbone-Cond\u00e9\n \u2502 \u2502 \u2502 \u2502 \u2502 \u2502 \u251c\u2500\u2500 Giacomo (1490-1491)\n \u2502 \u2502 \u2502 \u2502 \u2502 \u2502 \u251c\u2500\u2500 Francesco (1491-1545), conte di Saint Pol\n \u2502 \u2502 \u2502 \u2502 \u2502 \u2502 \u251c\u2500\u2500 Luigi (1493-1557)\n \u2502 \u2502 \u2502 \u2502 \u2502 \u2502 \u251c\u2500\u2500 Antonia (1493-1583)\n \u2502 \u2502 \u2502 \u2502 \u2502 \u2502 \u2502 = Claudio I di Guisa (1496-1550)\n \u2502 \u2502 \u2502 \u2502 \u2502 \u2502 \u2514\u2500\u2500 Luisa (1495-1575)\n \u2502 \u2502 \u2502 \u2502 \u2502 \u251c\u2500\u2500 Luigi, principe di La Roche-sur-Yon\n \u2502 \u2502 \u2502 \u2502 \u2502 \u2502 = Luisa di Borbone-Montpensier (1482-1561)\n \u2502 \u2502 \u2502 \u2502 \u2502 \u2502 \u2514\u2500\u2500 Borbone-Vend\u00f4me-Montpensier\n \u2502 \u2502 \u2502 \u2502 \u2502 \u251c\u2500\u2500 Giovanna\n \u2502 \u2502 \u2502 \u2502 \u2502 \u2502 = Louis de Joyeuse\n \u2502 \u2502 \u2502 \u2502 \u2502 \u251c\u2500\u2500 Caterina\n \u2502 \u2502 \u2502 \u2502 \u2502 \u2502 = Gilbert de Chabannes\n \u2502 \u2502 \u2502 \u2502 \u2502 \u251c\u2500\u2500 Giovanna\n \u2502 \u2502 \u2502 \u2502 \u2502 \u2502 = Giovanni II di Borbone\n \u2502 \u2502 \u2502 \u2502 \u2502 \u2502 = Giovanni III d'Auvergne\n \u2502 \u2502 \u2502 \u2502 \u2502 \u251c\u2500\u2500 Carlotta, \n \u2502 \u2502 \u2502 \u2502 \u2502 \u2502 = Engilbert de Cl\u00e8ves, conte di Nevers\n \u2502 \u2502 \u2502 \u2502 \u2502 \u251c\u2500\u2500 Renata\n \u2502 \u2502 \u2502 \u2502 \u2502 \u2514\u2500\u2500 Isabella\n \u2502 \u2502 \u2502 \u2502 \u2514\u2500\u2500 Caterina\n \u2502 \u2502 \u2502 \u251c\u2500\u2500 Jean, signore di Carency\n \u2502 \u2502 \u2502 \u251c\u2500\u2500 Anne\n \u2502 \u2502 \u2502 \u2502 = Giovanni II di Berry, conte di Montpensier\n \u2502 \u2502 \u2502 \u2502 = Ludovico VII di Baviera\n \u2502 \u2502 \u2502 \u251c\u2500\u2500 Maria\n \u2502 \u2502 \u2502 \u2514\u2500\u2500 Carlotta, \n \u2502 \u2502 \u2502 = Giano I, re di Cipro\n \u2502 \u2502 \u2514\u2500\u2500 Jacques (1346-1417), signore di Pr\u00e9aux.\n \u2502 \u2514\u2500\u2500 B\u00e9atrice (1320-1383)\n \u2502 = Giovanni I di Boemia (+1346)\n \u2502 = Oddone II di Grancey (+1389)\n \u251c\u2500\u2500 Bianca (1281-1304)\n \u251c\u2500\u2500 Jean (1283-1316), signore di Charolais\n \u251c\u2500\u2500 Maria (1285-1372)\n \u251c\u2500\u2500 Pietro (1287-1330)\n \u2514\u2500\u2500 Margherita (1289-1309)\nBorbone-Orl\u00e9ans (1640-1848).\n Luigi XIII (1601-1643)\n = Anna d'Austria (1601-1666)\n \u251c\u2500\u2500 Luigi XIV (1638-1715)\n \u2502 = Maria Teresa di Spagna (1638-1683)\n \u2502 \u2514\u2500\u2500 Borbone-Francia\n \u2514\u2500\u2500 Filippo (1640-1701), duca d'Orl\u00e9ans\n = Enrichetta Anna Stuart (1644-1670)\n \u251c\u2500\u2500 Maria Luisa (1662-1689)\n \u2502 = Carlo II di Spagna (1661-1700)\n \u251c\u2500\u2500 Filippo Carlo, duca di Valois, (1664-1666)\n \u251c\u2500\u2500 ? (1665)\n \u2514\u2500\u2500 Anna Maria d'Orl\u00e9ans (1669-1728)\n = Vittorio Amedeo II di Savoia (1666-1732), Re di Sardegna\n = Elisabetta Carlotta del Palatinato (1652-1722)\n \u251c\u2500\u2500 Alessandro Luigi (1673 \u2013 1676), duca di Valois\n \u251c\u2500\u2500 Filippo II d'Orl\u00e9ans (1674 \u2013 1723)\n \u2502 = Francesca Maria di Borbone-Francia (1677-1749)\n \u2502 \u251c\u2500\u2500 Mademoiselle de Valois (1693\u20131694)\n \u2502 \u251c\u2500\u2500 Maria Luisa Elisabetta (1695\u20131719) \n \u2502 \u2502 = Carlo di Borbone-Francia\n \u2502 \u251c\u2500\u2500 Luisa Adelaide (1698\u20131743)\n \u2502 \u251c\u2500\u2500 Carlotta Aglaia (1700\u20131761)\n \u2502 \u2502 = Francesco III d'Este (1698-1780)\n \u2502 \u251c\u2500\u2500 Luigi, Duca di Orl\u00e9ans (1703\u20131752)\n \u2502 \u2502 = Augusta Maria Giovanna di Baden-Baden (1704\u20131726)\n \u2502 \u2502 \u251c\u2500\u2500 Luigi Filippo I (1725-1785)\n \u2502 \u2502 \u2502 = Luisa Enrichetta di Borbone-Conti (1726-1759)\n \u2502 \u2502 \u2502 \u251c\u2500\u2500 Luigi Filippo II di Borbone-Orl\u00e9ans (1747-1793)\n \u2502 \u2502 \u2502 \u2502 = Luisa Maria Adelaide di Borbone-Penthi\u00e8vre ((1753\u20131821)\n \u2502 \u2502 \u2502 \u2502 \u251c\u2500\u2500 Luigi Filippo I (1773-1850), Duca d'Orl\u00e9ans, Re dei Francesi (1830-1848)\n \u2502 \u2502 \u2502 \u2502 \u251c\u2500\u2500 Antonio Filippo (1775-1807), Duca di Montpensier\n \u2502 \u2502 \u2502 \u2502 \u251c\u2500\u2500 Adelaide (1777-1847)\n \u2502 \u2502 \u2502 \u2502 \u251c\u2500\u2500 bambina (1777-1782)\n \u2502 \u2502 \u2502 \u2502 \u2514\u2500\u2500 Luigi Carlo Alfonso, (1779-1808) Conte di Beaujolais\n \u2502 \u2502 \u2502 \u2514\u2500\u2500 Batilde (1750-1822)\n \u2502 \u2502 \u2502 = Luigi-Enrico-Giuseppe di Borbone-Cond\u00e9 (1756 \u20131830), Principe di Cond\u00e9 \n \u2502 \u2502 \u2514\u2500\u2500 Luisa Maria (1726-1728)\n \u2502 \u251c\u2500\u2500 Luisa Elisabetta (1709\u20131742)\n \u2502 \u2502 = Luigi I di Spagna (1707-1724)\n \u2502 \u251c\u2500\u2500 Filippa Elisabetta di Borbone-Orl\u00e9ans (1714\u20131734)\n \u2502 \u2514\u2500\u2500 Luisa Diana (1716\u20131736)\n \u2502 = Luigi Francesco di Borbone-Conti (1717-1776)\n \u2514\u2500\u2500 Elisabetta Carlotta (1676\u20131744)\n = Leopoldo di Lorena (1679-1629)\nOrl\u00e9ans (1848-...).\n Luigi Filippo I (1773-1850), Duca d'Orl\u00e9ans, Re dei Francesi (1830-1848)\n = Maria Amalia di Borbone-Napoli (1782-1866)\n \u251c\u2500\u2500 Ferdinando Filippo (1810-1842), duca di Chartres, duca d'Orl\u00e9ans\n \u2502 = Elena di Meclemburgo-Schwerin (1814-1858)\n \u2502 \u251c\u2500\u2500 Luigi Filippo Alberto (1838-1894), \"Luigi Filippo II\" o \"Filippo VII\", Conte di Parigi \n \u2502 \u2502 = Maria Isabella d'Orl\u00e9ans (1848-1919) infanta di Spagna\n \u2502 \u2502 \u251c\u2500\u2500 Amelia (1865-1951) \n \u2502 \u2502 \u2502 = Carlo I del Portogallo (1863-1908)\n \u2502 \u2502 \u251c\u2500\u2500 Luigi Filippo Roberto (1869-1926), \"Luigi Filippo III\" o \"Filippo VIII\" Conte di Parigi\n \u2502 \u2502 \u2502 = Maria Dorotea d'Austria (1867-1932)\n \u2502 \u2502 \u251c\u2500\u2500 Elena (1871-1951)\n \u2502 \u2502 \u2502 = Emanuele Filiberto di Savoia-Aosta (1869-1931), duca d'Aosta\n \u2502 \u2502 \u251c\u2500\u2500 Carlo Filippo (1875)\n \u2502 \u2502 \u251c\u2500\u2500 Isabella (1878-1961) \n \u2502 \u2502 \u2502 = Giovanni di Guisa (1874-1940)\n \u2502 \u2502 \u251c\u2500\u2500 Giacomo Maria Clemente (1880-1881)\n \u2502 \u2502 \u251c\u2500\u2500 Luisa (1882-1958)\n \u2502 \u2502 \u2502 = Carlo Tancredi di Borbone-Due Sicilie (1870-1949), infante di Spagna \n \u2502 \u2502 \u2514\u2500\u2500 Ferdinando (1884-1924), duca di Montpensier\n \u2502 \u2502 = Marie-Isabelle Gonzalez de Olaneta e Ibarreta (1897-1958), marchesa di Valdeterrazzo\n \u2502 \u2514\u2500\u2500 Roberto (1840-1910), Duca di Chartres\n \u2502 = Francesca Maria d'Orl\u00e9ans (1844-1925)\n \u2502 \u251c\u2500\u2500 Maria (1865-1909)\n \u2502 \u2502 = Valdemaro di Danimarca (1858-1939)\n \u2502 \u251c\u2500\u2500 Roberto (1866-1885) \n \u2502 \u251c\u2500\u2500 Enrico (1867-1901) \n \u2502 \u251c\u2500\u2500 Margherita (1869-1940)\n \u2502 \u2502 = Armand de Mac-Mahon duca di Magenta (+1927)\n \u2502 \u2514\u2500\u2500 Giovanni 'III' (1874-1940), Duca di Guisa\n \u2502 = Isabella d'Orl\u00e9ans (1878-1961)\n \u2502 \u251c\u2500\u2500 Isabella d'Orl\u00e9ans (1900-1983])\n \u2502 \u2502 = Bruno d'Harcourt (1899-1930)\n \u2502 \u2502 = Pierre Murat (1900-1948)\n \u2502 \u251c\u2500\u2500 Francesca d'Orl\u00e9ans (1902-1953) \n \u2502 \u2502 = Cristoforo di Grecia (1889-1940)\n \u2502 \u251c\u2500\u2500 Anna (1906-1986) \n \u2502 \u2502 = Amedeo di Savoia-Aosta, duca d'Aosta \n \u2502 \u2514\u2500\u2500 Enrico 'VI' (1909-1999), Conte di Parigi\n \u2502 = Isabella d'Orl\u00e9ans-Braganza (1911-2003)\n \u2502 \u251c\u2500\u2500 Isabella d'Orl\u00e9ans (1932-viv.) \n \u2502 \u2502 = Friedrich-Karl di Sch\u00f6nborn-Buchheim (1938)\n \u2502 \u251c\u2500\u2500 Enrico 'VII' (1933-2019), Conte di Parigi\n \u2502 \u2502 = Maria Teresa di W\u00fcrttemberg (1934-viv.)\n \u2502 \u2502 \u251c\u2500\u2500 Maria Isabella (1959-viv.)\n \u2502 \u2502 \u2502 = Guntar del Liechtenstein (1949-viv.)\n \u2502 \u2502 \u251c\u2500\u2500 Francesco (1961-2018), Conte di Clermont\n \u2502 \u2502 \u251c\u2500\u2500 Bianca (1962-viv.)\n \u2502 \u2502 \u251c\u2500\u2500 Giovanni 'IV' (1965-viv.), Duca di Vend\u00f4me\n \u2502 \u2502 \u2502 = Philomena de Tornos y Steinhart (1977-viv.)\n \u2502 \u2502 \u2514\u2500\u2500 Eudes (1968-viv.), Duca di Angouleme\n \u2502 \u2502 = Marie-Liesse de Rohan-Chabot\n \u2502 \u2502 \u251c\u2500\u2500 Teresa (2001-viv.)\n \u2502 \u2502 \u2514\u2500\u2500 Pierre (2003-viv.)\n \u2502 \u251c\u2500\u2500 Elena d'Orl\u00e9ans (1934-viv.)\n \u2502 \u2502 = \u00c9vrard di Limburgo-Stirum (1927-2001)\n \u2502 \u251c\u2500\u2500 Francesco d'Orl\u00e9ans (1935-1960), Duca d'Orl\u00e9ans\n \u2502 \u251c\u2500\u2500 Anna d'Orl\u00e9ans (1938-viv.)\n \u2502 \u2502 = Carlo Maria di Borbone-Due Sicilie (1938-2015), Duca di Calabria\n \u2502 \u251c\u2500\u2500 Diana d'Orl\u00e9ans (1940-viv.)\n \u2502 \u2502 = Carlo Maria di W\u00fcrttemberg (1936-viv.), duca di W\u00fcrttemberg\n \u2502 \u251c\u2500\u2500 Michele (1941-viv.), conte d'\u00c9vreux\n \u2502 \u2502 = Beatrice de Pasquier de Franclieu (1941-viv.)\n \u2502 \u2502 \u251c\u2500\u2500 Clotilde (1968-viv.)\n \u2502 \u2502 \u251c\u2500\u2500 Adelaide (1971-viv.)\n \u2502 \u2502 \u251c\u2500\u2500 Carlo Filippo (1973-viv.), duca d'Angi\u00f2\n \u2502 \u2502 \u2514\u2500\u2500 Francesco Carlo (1982-viv.)\n \u2502 \u251c\u2500\u2500 Giacomo d'Orl\u00e9ans (1941), duca d'Orl\u00e9ans\n \u2502 \u2502 = Gersende di Sabran-Pontev\u00e8s (1942-viv.)\n \u2502 \u2502 \u251c\u2500\u2500 Diana (1970-viv.)\n \u2502 \u2502 \u251c\u2500\u2500 Carlo Luigi (1971-viv.), duca di Chartres\n \u2502 \u2502 \u2502 = Ileana Manos\n \u2502 \u2502 \u2502 \u251c\u2500\u2500 Filippo (1998-viv.) \n \u2502 \u2502 \u2502 \u251c\u2500\u2500 Luisa (1999-viv.) \n \u2502 \u2502 \u2502 \u251c\u2500\u2500 Elena (2001-viv.) \n \u2502 \u2502 \u2502 \u251c\u2500\u2500 Costantino (2003-viv.) \n \u2502 \u2502 \u2502 \u2514\u2500\u2500 Isabella (2005-viv.) \n \u2502 \u2502 \u2514\u2500\u2500 Folco (1982-viv.), conte d'Eu\n \u2502 \u251c\u2500\u2500 Claudia d'Orl\u00e9ans (1943-viv.)\n \u2502 \u2502 = Amedeo di Savoia (1943-viv.), duca d'Aosta\n \u2502 \u251c\u2500\u2500 Chantal d'Orl\u00e9ans (1946-viv.)\n \u2502 \u2502 = Francois-Xavier de Sambucy de Sorgue\n \u2502 \u2514\u2500\u2500 Thibaut (1948-1983), conte di la Marche\n \u2502 = Marion Gordon-Orr (1942-viv.)\n \u2502 \u251c\u2500\u2500 Roberto (1976-viv.), conte di La Marche\n \u2502 \u2514\u2500\u2500 Luigi Filippo (1979-1980)\n \u251c\u2500\u2500 Luisa (1812-1850)\n \u2502 = Leopoldo I del Belgio (1790-1865) \n \u251c\u2500\u2500 Maria (1813-1839)\n \u2502 = Alessandro di W\u00fcrttemberg (1804-1881)\n \u251c\u2500\u2500 Luigi (1814-1896), duca di Nemours\n \u2502 = Vittoria di Sassonia-Coburgo-Kohary\n \u2502 \u251c\u2500\u2500 Gastone d'Orl\u00e9ans (1842-1922), conte d'Eu\n \u2502 \u2502 = Isabella di Braganza (1846-1921)\n \u2502 \u2502 \u2514\u2500\u2500 Orl\u00e9ans-Braganza\n \u2502 \u251c\u2500\u2500 Ferdinando d'Orl\u00e9ans (1844-1922), duca d'Alen\u00e7on\n \u2502 \u2502 = Sofia Carlotta di Baviera (1847-1897)\n \u2502 \u2502 \u251c\u2500\u2500 Luisa Vittoria (1869\u20131952)\n \u2502 \u2502 \u2502 = Alfonso di Baviera (1862\u20131933)\n \u2502 \u2502 \u2514\u2500\u2500 Emanuele (1872\u20131931), duca di Vend\u00f4me\n \u2502 \u2502 = Enrichetta del Belgio (1870-1948)\n \u2502 \u2502 \u251c\u2500\u2500 Maria Luisa (1897-1973)\n \u2502 \u2502 \u2502 = Filippo di Borbone-Due Sicilie (1885-1949)\n \u2502 \u2502 \u251c\u2500\u2500 Sofia (1898-1928)\n \u2502 \u2502 \u251c\u2500\u2500 Genoveffa (1901-1983)\n \u2502 \u2502 \u2502 = Antonio di Chaponay-Morance (1893-1993)\n \u2502 \u2502 \u2514\u2500\u2500 Carlo Filippo (1905-1970), duca di Nemours, di Vend\u00f4me e d'Alen\u00e7on\n \u2502 \u2502 = Margherita Watson (1899-1993)\n \u2502 \u251c\u2500\u2500 Margherita Adelaide (1846-1893)\n \u2502 \u2502 = W\u0142adys\u0142aw Czartoryski (1828-1894)\n \u2502 \u2514\u2500\u2500 Bianca d'Orl\u00e9ans (1857-1932)\n \u251c\u2500\u2500 Francesca (1816-1818)\n \u251c\u2500\u2500 Clementina (1817-1907)\n \u2502 = Augusto di Sassonia-Coburgo-Kohary\n \u251c\u2500\u2500 Francesco (1818-1900), principe di Joinville\n \u2502 = Francesca di Braganza (1824-1898)\n \u2502 \u251c\u2500\u2500 Francesco Maria (1844-1925) \n \u2502 \u2502 = Roberto d'Orl\u00e9ans (1840-1910), duca di Chartres.\n \u2502 \u2514\u2500\u2500 Pietro (1845-1919), duca di Penthi\u00e8vre.\n \u251c\u2500\u2500 Carlo (1820-1828), duca di Penthi\u00e8vre\n \u251c\u2500\u2500 Enrico (1822-1897), duca d'Aumale\n \u2502 = Maria Carolina Augusta di Borbone-Napoli (1822-1869)\n \u2502 \u251c\u2500\u2500 Luigi (1845-1866), principe di Cond\u00e9\n \u2502 \u251c\u2500\u2500 Enrico (1847-1847), duca di Guisa\n \u2502 \u251c\u2500\u2500 Francesco (1852-1852), duca di Guisa\n \u2502 \u2514\u2500\u2500 Francesco (1854-1872), duca di Guisa\n \u2514\u2500\u2500 Antonio (1824-1890), duca di Montpensier\n = Luisa Ferdinanda di Borbone-Spagna (1832-1897)\n \u251c\u2500\u2500 Maria Isabella d'Orl\u00e9ans (1848-1919)\n \u2502 = Luigi Filippo Alberto d'Orl\u00e9ans (1838-1894)\n \u251c\u2500\u2500 Maria Amelia (1851-1870)\n \u251c\u2500\u2500 Maria Cristina (1852-1879)\n \u251c\u2500\u2500 Maria de la Regla d'Orl\u00e9ans (1856-1861)\n \u251c\u2500\u2500 ? (1857)\n \u251c\u2500\u2500 Fernando d'Orl\u00e9ans (1859-1873)\n \u251c\u2500\u2500 Mercedes d'Orl\u00e9ans (1860-1878)\n \u2502 = Alfonso XII di Spagna (1857-1885)\n \u251c\u2500\u2500 Felipe d'Orl\u00e9ans (1862-1864)\n \u251c\u2500\u2500 Antonio (1866-1930), duca di Galliera\n \u2502 = Eulalia (1864-1958)\n \u2502 \u251c\u2500\u2500 Alfonso (1886 - 1975), duca di Galliera\n \u2502 \u2502 = Beatrice di Sassonia-Coburgo-Gotha (1884-1966)\n \u2502 \u2502 \u251c\u2500\u2500 Alvaro (1910-1997), duca di Galliera\n \u2502 \u2502 \u2502 = Carla Parodi-Delfino (1909-2000)\n \u2502 \u2502 \u2502 \u251c\u2500\u2500 Gerarda (1939-viv.)\n \u2502 \u2502 \u2502 \u2502 = Harry Saint (1941-viv.)\n \u2502 \u2502 \u2502 \u251c\u2500\u2500 Alfonso (1941\u20131975)\n \u2502 \u2502 \u2502 \u2502 = Emilia Ferrara-Pignatelli \n \u2502 \u2502 \u2502 \u2502 \u2514\u2500\u2500 Alfonso (1968-viv.), duca di Galliera\n \u2502 \u2502 \u2502 \u2502 = V\u00e9ronique Goeders (1970-viv.)\n \u2502 \u2502 \u2502 \u2502 \u2514\u2500\u2500 Alfonso (1994-viv.)\n \u2502 \u2502 \u2502 \u251c\u2500\u2500 Beatrice (1943-viv.)\n \u2502 \u2502 \u2502 \u2502 = Tomasso dei Conti Farini (1938-viv.)\n \u2502 \u2502 \u2502 \u2514\u2500\u2500 Alvaro-Jaime (1947-viv.)\n \u2502 \u2502 \u2502 = Giovanna San Martino d'Agli\u00e8 (1945-viv.)\n \u2502 \u2502 \u251c\u2500\u2500 Alfonso (1912-1936)\n \u2502 \u2502 \u2514\u2500\u2500 Ataulfo d'Orl\u00e9ans (1913-1974)\n \u2502 \u2514\u2500\u2500 Luigi Ferdinando (1888 - 1945)\n \u2502 = Marie Say de Broglie (1857-1943)\n \u2514\u2500\u2500 Luigi (1867-1874)"}
{"id": "684562", "revid": "2027619", "url": "https://it.wikipedia.org/wiki?curid=684562", "title": "Chiesa di San Francesco (Prato)", "text": "La chiesa di San Francesco, nella omonima piazza (XIII - XIV sec.), sorge nel nucleo pi\u00f9 antico della Citt\u00e0 di Prato ed \u00e8 un importante luogo di culto cattolico e una delle prime chiese francescane al mondo, e insieme al suo grande convento, venne costruita sul terreno donato dal comune ai frati minori solo otto giorni dopo la canonizzazione del santo, nel 1228.\nStoria.\nLa chiesa di San Francesco a Prato \u00e8 tra le prime chiese francescane al mondo. La sua costruzione venne cominciata il 24 luglio 1228 e si concluse intorno al 1280. La facciata venne completata pi\u00f9 lentamente.\nLa chiesa fu consacrata solennemente solo il 15 gennaio 1508 da Giovanni da Prato vescovo dell'Aquila, nonostante abbia funzionato ininterrottamente dal 1250 circa.\nEntro il 1330 furono realizzati, a ridosso dell'ampliamento delle mura cittadine, sacrestia, Capitolo, refettorio e dormitori, mentre nella prima met\u00e0 del XV secolo si costru\u00ec il chiostro e i nuovi ambienti intorno ad esso.\nNel corso dei secoli seguenti chiesa e convento vennero pi\u00f9 volte aggiornati, soprattutto nel Seicento. Nel 1793 ai padri di San Francesco fu affidata la cura della parrocchia di San Donato, qui trasferita dall'antica chiesa in piazza del Comune.\nIl convento venne soppresso durante l'occupazione napoleonica, nel 1808, finch\u00e9 nel 1818 i Minori conventuali vennero sostituiti definitivamente dai Carmelitani scalzi, provenienti dal convento della chiesa di Santa Maria della Piet\u00e0.\nNel 1902-1904 all'interno furono condotti radicali restauri nella chiesa che comportarono l'eliminazione degli interventi post rinascimentali e il recupero dell'architettura medievale delle origini (su progetto di Ezio Cerpi).\nIl Capitolo Provinciale dell'Ordine dei carmelitani scalzi, nell'aprile 1993, restitu\u00ec la cura della parrocchia alla Diocesi di Prato, mentre nel Capitolo del 1999, in seguito alla ristrutturazione della Provincia Carmelitana, dovuta al diminuito numero di vocazioni, si decise di ritirare la comunit\u00e0 da San Francesco, cosa che avvenne il 12 settembre di quell'anno.\nDescrizione.\nEsterno.\nQuasi interamente in mattoni (primo edificio pubblico di Prato ad essere realizzato con questa tecnica, anzich\u00e9 in pietra), ha la facciata, in stile romanico - gotico, a fasce bicrome di pietra alberese e serpentino, aperta dall'elegante portale e conclusa dal timpano triangolare. L'originale architrave del portale, a conci bianchi e verdi, ha al centro uno stemma (in pietra dipinta) dei Pugliesi e sui lati due personaggi di quella famiglia inginocchiati, scolpiti in arenaria. Sui capitelli, a forme acantiforme, si imposta la lunetta falcata, ornata da colonnine tortili e polilobate e sottolineata da una cornice a conci bianchi e verdi. All'interno della lunetta vi \u00e8 un affresco dei primi del XIX secolo raffigurante l'Immacolata Concezione eseguito dal pratese Martino Benelli, la dove in antico dove trovarsi una statua di San Francesco.\nIn asse col portale vi \u00e8 l'occhio circolare (un tempo dotato di rosone in marmo bianco), la cui riquadratura \u00e8 per\u00f2 frutto del completamento rinascimentale della facciata insieme al grande timpano entrambi progettati ed eseguiti probabilmente da Michelozzo. Nel timpano \u00e8 un'iscrizione (\u00abDEUS SUPER OMNIA\u00bb) e al centro un occhio nel quale vi \u00e8 un importante rilievo in stucco di notevole qualit\u00e0, raffigurante San Francesco che riceve le stimmate.\nIl fianco sinistro ha paramento in cotto, scandito da lesene, che prosegue nell'interessante esterno del transetto, nel quale la linea degli spioventi della cappella maggiore \u00e8 proseguita dalla \"Cappella Regnadori\",\" \"non prevista nel progetto originario e aggiunta nella prima met\u00e0 del Trecento, che sporge dalla parete.\nLa zona absidale prospetta su un piccolo spazio con olivi, ricordo dell'antico oliveto nel quale sorse la chiesa e nel quale oggi \u00e8 posta la scultura in bronzo \"Tensione\" (1962) di Salvatore Messina.\nA destra della chiesa (guardando la facciata) si erge l'elegante campanile a torre realizzato dall'architetto pratese Antonio Benini (1799-1801) per sostituire il primo campanile a vela un tempo costruito sopra l'abside; la struttura \u00e8 infelicemente fondata sulla cappella Migliorati.\nInterno.\nIl vasto interno conserva opere notevoli. Il raffinato monumento sepolcrale di Geminiano Inghirami (1460 circa), con l'austera figura marmorea distesa, attribuibile a Pasquino da Montepulciano (in uno stile vicino anche ad Antonio Rossellino).\nSulla stessa parete nei pressi del presbiterio vi \u00e8 il bel ciborio della prima met\u00e0 del Quattrocento, attribuito a Maso di Bartolomeo.\nIl pulpito rinascimentale in pietra serena ricorda la predicazione avvenuta proprio in San Francesco di san Bernardino da Siena nel 1424. Non \u00e8 un caso infatti che proprio in San Francesco si conservi la preziosa tavola quattrocentesca col Monogramma di Cristo, portata a Prato da san Bernardino, dal 2019 esposta sull'altare della cappella Ceffini.\nSopra l'altar maggiore \u00e8 posto un \"Crocifisso\" trecentesco in legno policromato, di drammatica espressivit\u00e0, donato dal mercante Francesco Datini, che volle essere sepolto davanti all'altare: nella sua raffinata lastra tombale in marmo bianco (Niccol\u00f2 di Pietro Lamberti, 1411-12) lo raffigura in un elaborato tabernacolo gotico.\nDue importanti opere di Ludovico Cardi, detto il Cigoli raffiguranti \"San Francesco\" e una \"Circoncisione\", entrambe degli anni novanta del Cinquecento, sono adesso al Museo dell'Ermitage di San Pietroburgo.\nCappella Regnadori.\nDalla porta sottostante la cantoria, sulla sinistra del presbiterio, si accede alla \"Cappella Regnadori (o del Santissimo Sacramento), \"sporgente dal fianco esterno della chiesa.\nRealizzata nella prima met\u00e0 del Trecento, \u00e8 coperta da due crociere con costoloni; la parete a sinistra dell'ingresso \u00e8 ornata da un'incorniciatura in pietra serena tardorinascimentale, con arcone su pilastri scanalati, la quale dava accesso ad un'altra cappella coeva (di padronato Spighi) demolita nel 1903. La parete di fronte all'ingresso conserva tracce di affreschi secenteschi; e sul semipilastro che la divide in due \u00e8 scolpito lo stemma trecentesco della famiglia Regnadori (dalla quale la cappella prende il suo nome). A destra sormontato da una monofora vi \u00e8 l'altare neogotico mentre il ciborio \u00e8 lo stesso che ornava un tempo l'altare maggiore. Di lato all'altare vi sono due nicchie con statue: a sinistra un \"Ecce Homo \"settecentesco in cera colorata, all'opposto un\"Addolorata\".\nSulla parete destra di questa cappella si trova la grande tela di Domenico Udine Nani \"Transverberazione di Santa Teresa d'Avila\" (1821), mentre sulla parete di fronte all'altare \u00e8 collocata la tavola cinquecentesca raffigurante l'Immacolata Concezione di Sebastiano Vini. Al di sotto si conservano in un'urna seicentesca le ossa dei Santi martiri Vitale e Graziano.\nOrgano Ghilardi-Lorenzini.\nL'attuale organo della chiesa di San Francesco \u00e8 il Ghilardi-Lorenzini realizzato nel 1979 secondo particolari tecniche artigianali e con una ricercata elaborazione esclusiva dei vari elementi che lo compongono.\nTutte le trasmissioni dello strumento sono interamente meccaniche. Per la catenacciatura del Grand'organo, del pedale e dei registri sono stati impiegati rulli di ferro ancorati ai supporti lignei con strangoli in ottone. Per l'Organo Eco fu invece adottata una meccanica a ventaglio le cui bascule sono costruite in legno di quercia.\nI registri sono azionati da tiranti di quercia a sezione quadrata, con grossi pomelli in pauferro disposti in colonna ai lati delle tastiere. Queste ultime sono state costruite in legno di castagno ricoperte in bosso (per i tasti naturali) e in pauferro (per i tasti cromatici).\nPer le spallette \u00e8 stato impiegato legno di noce mentre la pedaliera \u00e8 in rovere.\nIl somiere di Grand'Organo \u00e8 collocato in alto sopra la consolle, quello del positivo nel basamento dell'organo, dietro le tastiere, la basseria sul fondo della cassa.\nSono presenti due mantici a lanterna alimentati da un elettroventilatore. La pressione del vento \u00e8 di 180 millimetri, in colonna d'acqua.\nIl principale di 8', collocato quasi interamente in facciata, \u00e8 stato realizzato in stagno mentre per tutte le altre canne \u00e8 stata impiegata una lega al 20% di stagno.\nLo strumento \u00e8 stato accordato secondo un temperamento inequabile a un quinto di comma del tipo:\nSacrestia.\nDalla porta sottostante la cantoria di destra rispetto al presbiterio si accede alla sacrestia. Questa sala, ampia e con copertura lunettata \u00e8 ornata da decorazioni ottocentesche e che verosimilmente nascondono affreschi pi\u00f9 antichi. Al centro della volta vi \u00e8 un dipinto raffigurante la \"Madonna col Bambino Ges\u00f9 tra i santi Teresa e Giovanni della Croce\". Di epoche diverse \u00e8 invece l'importante bancone ligneo decorato ad intarsio che occupa il centro della sacrestia. Il mobile consiste in un primo nucleo secentesco e un secondo settecentesco ed \u00e8 stato riassemblato come lo si vede oggi nell'Ottocento. La sacrestia ospita inoltre la lipsanoteca, ovvero un armadio che custodisce le reliquie di santi e beati a partire dal primo secolo dopo cristo. Di notevole rilievo sono anche i reliquiari stessi, opere di straordinaria bellezza e valore artistico realizzati a partire dal XV secolo.\nIl chiostro.\nDalla sacrestia si accede all'arioso del chiostro, che costituisce la prima architettura pienamente rinascimentale nel territorio Pratese, progettato da artisti di cultura michelozziana, per volere del Ceppo di Francesco Datini tra il 1438 e il 1440 sotto la direzione - e probabilmente su progetto - di Domenico di Pino, di origine pratese; e del fiorentino Antonio del Nero Bartolini.\nColonne, lesene, peducci e stemmi angolari vennero lavorati da Andrea di Noferi, noto scalpellatore fiorentino. Quest'ultimo e Domenico di Pino avevano operato poco prima anche per il Chiostro degli Aranci nella Badia Fiorentina, molto simile a quello pratese come soluzioni stilistiche (bench\u00e9 nel chiostro di San Francesco sia stato realizzato solo l'ordine inferiore, il progetto originario prevedeva, come a Firenze, un secondo ordine loggiato). I restauri condotti nel 1942-43 (a cura di Adelio Colzi e Piero Sampaolesi) portarono al ripristino di buona parte dei pietrami (tra questi sette capitelli e sedici lesene).\nIl chiostro, quadrangolare, ha lati formati da cinque ampie arcate (sei nel lato orientale) a sesto appena ribassato, sostenute da esili colonne ioniche in pietra serena che poggiano su una panchina. Le coperture a crociera si impostano sulle colonne e su peducci ionici con goccia a foglia d'acanto. All'esterno, sopra le colonne poggiano lesenette scanalate, che dovevano ricollegare il primo ordine con il superiore, mai costruito (il chiostro \u00e8 coperto da un tetto spiovente). Lungo le pareti sono tutta una serie di lapidi sepolcarali e stemmi, dal XV al XIX secolo, con decorazioni ottocentesche. Il lato occidentale, a sinistra dell'ingresso dalla piazza, \u00e8 stato assai rimaneggiato nel Novecento ma conserva tuttavia una lunetta archiacuta degli inizi del Quattrocento, attribuita a Giovanni di Tano Fei (Madonna col Bambino e, nella cornice Cristo benedicente, San Ludovico e San Francesco) che sormontava l'ingresso alla \"Compagnia di San Girolamo\" (o della Madonna della Piet\u00e0), fondata nel 1438.\nSulla parete \u00e8 riportata una consuntissima lastra tombale in marmo, illeggibile, del giureconsulto Niccol\u00f2 Torelli, deceduto nel 1338. Lungo il lato settentrionale, di fianco nella chiesa, era la sepoltura di Geminiano Inghirami, ornata di affreschi, totalmente perduti, eseguiti da Filippo Lippi nel 1459; su questa parete restano alcuni monumenti funebri ottocenteschi, stemmi e iscrizioni, e altre due consunte lastre tombali in marmo bianco, con figure di frati o terziari francescani, datate 1430 e 1449, quest'ultima di notevole qualit\u00e0 nella resa nervosa del panneggio. Poco oltre \u00e8 la lastra anteriore del monumento a Ludovico Aliotti, vescovo di Volterra, con putti, entro girali vegetali, che sorreggono stemmi e il pastorale, opera attribuita alla bottega di Niccol\u00f2 Lamberti. Un'ampia nicchia centinata, all'estremit\u00e0 del lato orientale, \u00e8 affrescata con una Madonna con Bambino in trono fra i Santi Pietro e Paolo da Lippo di Benivieni. Sotto l'affresco \u00e8 la lapide di Giovacchino Carradori (1758-1818), noto fisico e naturalista pratese che si occup\u00f2 di ricerche ed esperimenti in vari campi, pubblicando oltre 250 studi. Notevole \u00e8 anche il Monumento funebre a Vincenzo Mazzoni opera dello scultore Stefano Ricci.\nNella prima parte del lato orientale le arcate del chiostro modificano la loro dimensione formando una campata pi\u00f9 stretta, in modo da inquadrare perfettamente le tre aperture centinate dalla trecentesca Cappella Migliorati (o del Capitolo)\nCappella Migliorati (o Sala del Capitolo).\nLa cappella, a pianta quasi quadrata, \u00e8 coperta da una bella volta a crociera con costoloni, impostata su pilastri angolari; su questo ambiente fu fondato il campanile a torre, terminato nel 1801, che occup\u00f2 l'angolo nord-ovest della cappella distruggendo alcune scene che la decoravano. L'ambiente infatti era stato interamente decorato per volont\u00e0 della famiglia Migliorati (della quale restano gli stemmi nei pilastri angolari) dal fiorentino Niccol\u00f2 Gerini fra il 1395 e il 1400.\nLa volta \u00e8 decorata nei quattro spicchi dalle imponenti figure dei quattro evangelisti, con vesti dai bei panneggi e di vivace cromatismo, risaltanti sul fondo azzurro a stelle d'oro.\nLa scena pi\u00f9 grandiosa e solenne del ciclo, purtroppo la pi\u00f9 rovinata, occupa la vasta lunetta della parete orientale, di fronte all'ingresso, e raffigura la Crocifissione, o pi\u00f9 precisamente una meditazione sul dramma della Passione alla quale partecipano vari santi.\nAl centro, isolato, \u00e8 il monumentale, pacato Crocifisso ai cui piedi la composta Maddalena sembra sostenere la Croce.\nL'altare in muratura \u00e8 ornato da un affresco a monocromo con \"Cristo in piet\u00e0\" tra la Vergine e San Francesco.\nSulla parete destra sono le storie di San Matteo, su due registri, narrate con cura analitica ed equilibrio, indulgendo ad effetti di eleganza e preziosit\u00e0 che non raggiungono la maestosit\u00e0 della \"Crocifissione\".\nSulla parete sinistra, tagliata dal campanile, sono dipinte le storie di Sant'Antonio abate.\nLa parete di ingresso, infine, ha nella lunetta finte nicchie coi santi Chiara d'Assisi, Caterina d'Alessandria e, al centro, Giovanni Battista, ai piedi del quale \u00e8 l'iscrizione con la firma dell'artista (\u00ab NICCHOLO DI PIERO GIERINI DIPINTORE FIORENTINO PINSE QUI CON SUO COLORE \u00bb ), mentre a destra sono Bartolomeo e Antonio di Padova."}
{"id": "684565", "revid": "84184", "url": "https://it.wikipedia.org/wiki?curid=684565", "title": "Gloria Macapagal-Arroyo", "text": "Prima di diventare presidente, la Arroyo \u00e8 stata il primo vicepresidente donna del paese. Sostenuta dalla coalizione di Lakas CMD, fu eletta presidente nel 2001 a seguito della seconda rivoluzione EDSA e riconfermata con un mandato di sei anni nelle discusse elezioni del 2004, sconfiggendo il candidato avversario Fernando Poe. Nel 2005, la Arroyo era la quarta donna pi\u00f9 potente al mondo secondo un sondaggio della rivista \"Forbes\". In un'altra classifica stilata da \"Forbes\" nel 2006, era annoverata al 45\u00ba posto nella lista delle cento donne pi\u00f9 potenti al mondo.\nNel maggio 2010, al termine del mandato presidenziale, Gloria Macapagal-Arroyo fu eletta deputato alla camera bassa del parlamento filippino per il secondo distretto di Pampanga. Costretta in ospedale dal luglio del 2011 da una grave forma di ipoparatiroidismo, nel novembre del 2011 fu posta agli arresti con l'accusa di brogli elettorali. La detenzione in ospedale si \u00e8 conclusa nel luglio 2012 grazie al pagamento di una cauzione. Il 3 ottobre 2012 \u00e8 stato spiccato un nuovo mandato di arresto nei suoi confronti con l'accusa di peculato riferito al periodo in cui era Presidente del paese. Il 19 luglio 2016, con l'arrivo della nuova amministrazione di Rodrigo Duterte che aveva espresso supporto per la sua scarcerazione, la Corte Suprema la assolse dalle accuse di corruzione con un voto di 11-4.\nBiografia.\nGloria Macapagal-Arroyo, nata Maria Gloria Macaraeg Macapagal il 5 aprile 1947 a Lubao, Pampanga nelle Filippine. \u00c8 la figlia dell'ex Presidente della repubblica Diosdado Macapagal, che si era distinto per integrit\u00e0 e per aver portato il paese alla fine degli anni cinquanta a un progresso economico secondo in Asia solo a quello del Giappone; e della sua moglie Evangelina \u2018Eva\u2019 Macaraeg, una dottoressa.\n Si applic\u00f2 con profitto agli studi e dopo il liceo trascorse due anni di college all'Universit\u00e0 di Georgetown, dove ebbe come compagno di corso il futuro presidente degli Stati Uniti d'America Bill Clinton. Nel 1968, consegu\u00ec il \"bachelor\" \"magna cum laude\" in Scienza del Commercio nelle Filippine, dove divent\u00f2 poi anche \"Master of Arts\" in Economia all'Ateneo de Manila ed ottenne un dottorato di ricerca in Economia all'Universit\u00e0 delle Filippine.\nNel 1968 spos\u00f2 l'avvocato e uomo d'affari Jose Miguel Arroyo, da cui in seguito avrebbe avuto la propria unica figlia. Le prime esperienze di lavoro furono in alcuni atenei filippini in veste di insegnante e di assistente universitario. A partire dal 1987, svolse l'incarico governativo di assistente segretario al Dipartimento del Commercio e dell'Industria nel periodo in cui il capo di Stato era Corazon Aquino. Divenne poi direttore esecutivo per le esportazioni di tessili e dell'abbigliamento, che diventarono i settori trainanti dell'economia filippina. Il successo che ottenne in tale carica le garant\u00ec la nomina a sottosegretario del Commercio e dell'Industria.\nInizio della carriera politica.\nLa sua carriera politica ebbe inizio nel 1992, quando fu eletta senatrice con un mandato di 3 anni. Nel 1995 fu rieletta per lo stesso incarico, ottenendo oltre sedici milioni di preferenze, il pi\u00f9 alto numero di voti accordati in un'elezione nella storia delle Filippine. Nel 1998 partecip\u00f2 alle primarie per la scelta del vicepresidente della repubblica e vinse con ampio margine, poco dopo la sua elezione le fu affidato l'incarico di Ministro per il Welfare dal presidente Joseph Estrada.\nPrimo mandato presidenziale.\nQuando nell'ottobre 2000 il Presidente Estrada risult\u00f2 implicato in uno scandalo di corruzione, la Arroyo rassegn\u00f2 le dimissioni. I tumulti popolari che seguirono costrinsero nel gennaio del 2001 la Corte Suprema a dichiarare il ruolo di Presidente vacante e la Arroyo fu designata a ricoprire tale ruolo per i 4 anni che mancavano alla scadenza del mandato di Estrada. Malgrado che godesse in apparenza del supporto popolare e fosse forte del mandato assegnatole dalla Corte Suprema, Estrada contest\u00f2 l'insediamento della Arroyo. All'arresto dell'ex Presidente nel maggio del 2001, seguirono proteste popolari in favore dello stesso Estrada, che si conclusero con gli arresti dei leader pi\u00f9 tumultuosi. Con le elezioni di met\u00e0 mandato tenutesi in quello stesso mese, l'opposizione risult\u00f2 pesantemente indebolita e l'amministrazione Arroyo cominci\u00f2 ad operare contro la corruzione dilagante e l'economia soffocata.\nL'economia assunse enorme importanza durante il primo mandato della Arroyo: il PIL aument\u00f2 del 4,6%, superando i precedenti incrementi che si attestavano tutti sotto il 4%. Diminu\u00ec pesantemente anche l'inflazione, che tocc\u00f2 sotto la Arroyo il minimo storico, circa il 5,3%. Malgrado ci\u00f2, secondo un articolo su \"The Manila Times\" del 24 ottobre, la povert\u00e0 rimase stabile. Il governo Arroyo dovette pi\u00f9 volte fronteggiare ribellioni popolari e l'ammutinamento di alcuni ufficiali dell'esercito del luglio 2003, che rischi\u00f2 di far cadere il governo ma si concluse pacificamente dopo ventidue ore. Gli ufficiali protestavano per la corruzione dilagante nel governo, ma non riuscirono ad ottenere l'appoggio del popolo e del resto delle forze armate e si arresero senza combattere.\nNel campo della politica estera, il governo della Arroyo divenne uno dei principali alleati degli Stati Uniti e fu uno dei primi a schierarsi con gli americani dopo gli attentati dell'11 settembre 2001. Le truppe filippine spedite nella guerra d'Iraq nel 2003 furono ritirate l'anno seguente aderendo alla richiesta dei rapitori di un camionista filippino, che liberarono l'ostaggio dopo che l'esercito di Manila lasci\u00f2 il paese medio-orientale. Il ritiro innesc\u00f2 le proteste della Casa Bianca, contraria a piegarsi alle richieste di quelli che definisce terroristi, ma venne vista come un tentativo di non inimicarsi il mondo arabo a fronte degli oltre 2 milioni di filippini che lavoravano in Medio Oriente.\nSecondo mandato presidenziale.\nNel 2004 la Arroyo fu rieletta per un secondo mandato, vincendo di misura contro il candidato avversario, il celebre attore Fernando Poe. Tra le prime operazioni effettuate, ci fu il rientro immediato del contingente militare inviato per la guerra in Iraq. A met\u00e0 del 2005 la Arroyo fu coinvolta in uno scandalo circa le elezioni precedenti: in un'inchiesta emerse che ci furono dei contatti tra lei e un esponente della Commissione elettorale. La Presidente ammise il fatto ma neg\u00f2 brogli elettorali. Negli anni seguenti, le misure prese dal governo della Arroyo contribuirono a risollevare l'economia statale, ma secondo alcuni rilevamenti a farne le spese furono le fasce pi\u00f9 povere della popolazione, le cui condizioni di povert\u00e0 raggiunsero livelli da record.\nNel febbraio del 2006, la Arroyo proclam\u00f2 lo stato di emergenza per fronteggiare un colpo di Stato dell'esercito. La durezza con cui venne applicato provoc\u00f2 proteste tra la popolazione. Alle dimostrazioni anti-governative si un\u00ec anche l'ex presidente Corazon Aquino. Durante il suo secondo mandato si registrarono diversi omicidi di giornalisti che denunciavano la corruzione dilagante nel paese. Le forze dell'ordine riuscirono a trovare i responsabili di tali assassinii solo raramente, e in ogni caso i mandanti non furono trovati. In pi\u00f9 di un'occasione, anche il marito della Arroyo fu ritenuto colpevole dalla stampa di episodi di corruzione. Secondo una locale organizzazione per i diritti umani, circa 800 sono stati gli omicidi politici tra il 2001 ed il 2006 nelle Filippine, in cui la maggior parte delle vittime erano attivisti politici di sinistra e 46 erano giornalisti.\nIl governo Arroyo ebbe difficolt\u00e0 anche a fronteggiare le azioni terroristiche verificatesi nelle province meridionali del paese. Dopo il massacro di Maguindanao, in cui persero la vita 57 persone, la Arroyo promulg\u00f2 una legge marziale nella provincia che limit\u00f2 i diritti dei cittadini. Approfittarono della situazione le milizie di alcuni potenti clan che eliminarono diversi membri dei clan antagonisti. Secondo Amnesty International, il governo permise tali delitti ed in cambio i clan garantirono l'appoggio al governo per le elezioni e nella lotta contro i comunisti del Nuovo Esercito Popolare e contro i musulmani del Fronte di Liberazione Islamico Moro.\nI governi della Arroyo hanno rafforzato l'alleanza con gli Stati Uniti ed hanno confermato l'impegno del paese all'interno dell'ASEAN, l'organizzazione che promuove la cooperazione tra i paesi del sudest asiatico. Il 12\u00ba \"summit\" dell'ASEAN si \u00e8 tenuto a Cebu nel gennaio del 2007, presieduto dalla Arroyo. Sono stati anche rafforzati i legami economici con il Giappone; un sostanzioso contratto fra i due governi fu contestato dall'opposizione filippina, che afferm\u00f2 come tale contratto comportasse il trasferimento di rifiuti tossici dal Giappone, un fatto che fu negato da entrambi i governi.\nDopo la presidenza.\nDeputato.\nIl 30 giugno 2010, al termine del mandato, ha ceduto l'incarico presidenziale a Benigno Aquino III, dopo che nel maggio del 2010 era stata eletta deputato della camera bassa per la seconda circoscrizione di Pampanga ricevendo moltissimi voti. Una delle sue prime iniziative come deputato fu la richiesta della formazione di un'assemblea costituente per proporre emendamenti alla costituzione. Assieme all'ex Presidente Ferdinand Marcos, la Arroyo fu spesso bersaglio di numerosi attacchi propagandistici da parte di Aquino e dei suoi sostenitori.\nProblemi di salute e primo arresto.\nIl 25 luglio 2011 fu ricoverata d'urgenza ed operata 5 ore per una forma di radicolite cervicale Due nuove operazioni nell'agosto del 2011 aggravarono il suo ipoparatiroidismo. Il 18 novembre del 2011 fu arrestata in merito allo scandalo sui brogli elettorali che lei aveva sempre negato. Fu posta agli arresti nell'ospedale di Taguig dove era ricoverata. Qualche giorno prima la Corte Suprema aveva disposto che le fosse concesso di lasciare il paese per essere curata all'estero contro il parere del Dipartimento della Giustizia. Dopo essere stata trasferita in un ospedale di Quezon City, fu rilasciata su cauzione il 25 luglio 2012.\nSecondo arresto.\nIl 3 ottobre 2012 \u00e8 stato spiccato un nuovo mandato di arresto nei suoi confronti con l'accusa di peculato eseguito durante l'ultimo periodo in cui era Presidente del paese. Comparsa in sedia a rotelle nell'aula di tribunale per far fronte all'accusa a suo carico, ha negato le sue responsabilit\u00e0 sull'appropriazione di fondi di una lotteria nazionale."}
{"id": "684567", "revid": "1776051", "url": "https://it.wikipedia.org/wiki?curid=684567", "title": "Microsoft InfoPath", "text": "Microsoft InfoPath \u00e8 un software che consente di progettare e compilare moduli elettronici, basato su XML. InfoPath viene distribuito da Microsoft nel pacchetto Microsoft Office. \nLa prima versione \u00e8 uscita con Office 2003, \u00e8 presente in Office 2007, 2010 e 2013."}
{"id": "684574", "revid": "121843064", "url": "https://it.wikipedia.org/wiki?curid=684574", "title": "Chiesa di Sant'Agostino (Prato)", "text": "La chiesa di Sant'Agostino di Prato sorge in piazza Sant'Agostino.\nStoria e descrizione.\nGli Agostiniani eressero nel 1271 un oratorio e un piccolo convento; dalla fine del Trecento fino al 1440 venne costruita l'attuale chiesa, dotata di nuovi altari nel XVI-XVII secolo. Pass\u00f2 al clero secolare dopo la soppressione del convento, nel 1810. Dal 1964 l'intero complesso \u00e8 affidato ai padri Sacramentini.\nLa semplice facciata basilicale della chiesa ha paramento in ciottoli regolarizzato agli spigoli con mattoni e pietra, che si ripete anche sul fianco, dal fondo del quale emerge il robusto campanile con coronamento piramidale.\nL'interno presenta una pianta basilicale a tre navate con campate su colonne in mattoni, un tempo intonacate e oggi con laterizi lasciati a vista in seguito a un restauro novecentesco. Le colonne hanno capitelli a \"foglia d'acqua\" (1410 circa). Un \"unicum\" sono gli archi a pieno centro su colonne che anticipano soluzioni poi diffuse durante il Rinascimento. La navata centrale, pi\u00f9 alta e pi\u00f9 ampia delle laterali, ha copertura a capriate. le tre cappelle absidali sono del tardo Trecento.\nNotevoli tele sono conservate negli imponenti altari a edicola: a sinistra una \"Madonna della Consolazione\" di Giovan Battista Naldini (completata nel 1591 dal Curradi) e l'intensa \"Elemosina di san Tommaso\" (1660) di Lorenzo Lippi; all'opposto sono un\"Immacolata\" dell'Empoli (1630 circa) e una tela avvicinata al Pignoni. Nelle cappelle del transetto sono un \"Battesimo di sant'Agostino\" (1603) di Giovanni Bizzelli, a destra, e all'opposto una \"Madonna col Bambino e santi\" dell'ambito del Cigoli.\nNella chiesa sono inoltre collocati affreschi trecenteschi (recuperati anche dal convento); il presbiterio ha sistemazione curata da Jorio Vivarelli (1984).\nDal chiostro cinquecentesco si accede all'Oratorio di San Michele, costruito nel Trecento come sede della Compagnia dei Disciplinati, che conserva ampi resti di una teoria di Santi e Profeti affrescati a fine Trecento; anche il contiguo Capitolo ha struttura trecentesca.\nDurante la Seconda guerra mondiale una bomba centr\u00f2 l'abside, distruggendo i vari arredi lignei presenti.\nNel chiostro interno \u00e8 presente una copia marmorea del famoso Angelo Conturbante di Giulio Monteverde, si tratta di uno dei pochi casi in cui la statua \u00e8 stata isolata dal monumento funebre a cui doveva appartenere in origine, e valorizzata singolarmente. "}
{"id": "684576", "revid": "87971", "url": "https://it.wikipedia.org/wiki?curid=684576", "title": "Enrico VIII e le sue sei mogli", "text": ""}
{"id": "684577", "revid": "339392", "url": "https://it.wikipedia.org/wiki?curid=684577", "title": "Operazione Iraqi Freedom", "text": ""}
{"id": "684579", "revid": "198277", "url": "https://it.wikipedia.org/wiki?curid=684579", "title": "Anna Valle", "text": "Biografia.\nNata a Roma, fino a tredici anni vive a Ladispoli. Da qui, dopo la separazione dei genitori, assieme alla madre e alla sorella, si trasferisce in Sicilia, a Lentini, paese d'origine della madre, stabilendovi la propria residenza. Studia al Liceo Classico Gorgia di Lentini e ha la sua prima esperienza teatrale recitando al Teatro greco di Siracusa, dove interpreta Mirrina in \"Lisistrata\" di Aristofane.\nDiciannovenne, terminati gli studi liceali, si iscrive alla Facolt\u00e0 di Giurisprudenza dell'Universit\u00e0 degli Studi di Catania, ma interrompe gli studi nel 1995, quando viene eletta Miss Italia 1995, partecipando al concorso col titolo di Miss Sicilia. Prima di partecipare al concorso di bellezza lavorava nel negozio di abbigliamento intimo della madre e per sua stessa conferma, accett\u00f2 di parteciparvi solo dopo la seconda volta che i promotori glielo chiesero. Nello stesso anno partecipa a Miss Universo 1996, e al videoclip della canzone \"Giovane amante mia\" di Gianni Morandi.\nIl suo sogno di fare l'attrice pu\u00f2 cos\u00ec avverarsi grazie alla grande popolarit\u00e0 raggiunta; interpreta alcuni fotoromanzi mentre studia recitazione al Teatro blu di Roma, di Beatrice Bracco, viene scelta per un ruolo da protagonista nella fiction TV \"Commesse\" (1999), con Sabrina Ferilli e Nancy Brilli. Successivamente partecipa ad altre fiction tv come protagonista, tra cui: \"Turbo\" (2000), \"Cuore\" (2001), \"Papa Giovanni\" e \"Per amore\" del 2002, \"Augusto\" e \"Soraya\" del 2003, \"Le stagioni del cuore\" (2004), \"Callas e Onassis\" (2005), \"Fuga per la libert\u00e0 - L'aviatore\" (2008) e \"Nebbie e delitti 3\" (2009). Nel 2005 torna al teatro classico.\nLa fortuna della fiction italiana all'estero fa s\u00ec che sia molto conosciuta in diversi paesi europei, specialmente in Germania, dove nel 2000 ha girato una serie di fantascienza, \"Aeon - Countdown im All\", \"Trillenium\" nella versione trasmessa dalla RAI, venendo per\u00f2 poi doppiata nell'edizione italiana. Dopo aver girato nel 1996 il cortometraggio \"Le due bambole rosse\" di Alessandro Ingargiola, esordisce sul grande schermo con il lungometraggio \"Le faremo tanto male\" (1998) di Pino Quartullo, cui seguono nel 2001 \"Sottovento!\" di Stefano Vicario, nel 2007 \"SoloMetro\" di Marco Cucurnia e nel 2008 \"Misstake\" di Filippo Cipriano e \"Carnera - The Walking Mountain\" di Renzo Martinelli, sulla vita del pugile Primo Carnera, in onda anche in due puntate su Canale 5 con il titolo \"Carnera - Il campione pi\u00f9 grande\".\nNel 2010 gira la miniserie \"Atelier Fontana - Le sorelle della moda\", in cui interpreta una delle tre stiliste Fontana, le altre due vengono interpretate da Alessandra Mastronardi e Federica De Cola. La fiction ha grande successo su Rai Uno, trasmessa il 27 e 28 febbraio 2011 in prima serata, con picchi fino a 9 milioni e mezzo di telespettatori. Dal 12 ottobre 2011 \u00e8 su Canale 5 con la fiction \"Un amore e una vendetta\" insieme ad Alessandro Preziosi, regia di Raffaele Mertes, riscuotendo successo di ascolti.\nNell'estate 2012 affianca Bruno Vespa nell'edizione 2012 del Premio Campiello; con lei Gigliola Cinquetti e Arisa. Nel 2012 veste i panni di Anna Ferraris, protagonista della fiction RAI \"Questo nostro amore\", riconfermato nel 2014 e nel 2018 in \"Questo nostro amore 70\" e \"Questo nostro amore 80\". Nel 2013 con Alessandro Preziosi torna nelle nuove puntate della fiction \"Un amore e una vendetta\" in cui interpreta il personaggio di Laura Castellani. Nel 2017 \u00e8 in TV con la fiction \"Sorelle\", in cui interpreta la protagonista Chiara.\nA partire dal 7 gennaio 2019 \u00e8 in TV come Irene, insegnante di musica ed ex-moglie del direttore d'orchestra Luca Marioni, interpretato da Alessio Boni, nella fiction \"La Compagnia del Cigno\", scritta e diretta da Ivan Cotroneo e trasmessa da Rai 1, dove si racconta la storia di sette ragazzi che frequentano il Conservatorio Giuseppe Verdi di Milano.\nAll'interpretazione televisiva, che la vede protagonista in diversi ruoli negli anni, Anna Valle affianca da tempo anche l'interpretazione teatrale.\nNel 2022 presenta al 72\u00ba Festival di Sanremo la fiction \"Lea - Un nuovo giorno\".\nVita privata.\nSposata dal 2008 con un avvocato e produttore di Vicenza, Ulisse Lendaro, \u00e8 madre di Ginevra, nata il 20 aprile 2008, e di Leonardo, nato il 30 aprile 2013.\nDa anni \u00e8 impegnata nel sociale ed \u00e8 testimonial di diverse associazioni tra cui \"Mission Bambini\" e \"Change Onlus\"."}
{"id": "684580", "revid": "124123", "url": "https://it.wikipedia.org/wiki?curid=684580", "title": "Herbert Rosendorfer", "text": "Nacque in Italia, ma nel 1939 si trasfer\u00ec a Monaco di Baviera, dove visse fino al 1943. Fu evacuato a Kitzb\u00fchel e fece ritorno a Monaco solo nel 1948. Dopo il diploma studi\u00f2 dapprima legatoria all'Accademia di belle arti, poi, dal 1954, giurisprudenza all'Universit\u00e0 Ludwig Maximilian. Ha vissuto e operato sempre in Germania, ma dopo il pensionamento, nel 1997, si \u00e8 trasferito nuovamente in Alto Adige, ad Appiano sulla Strada del Vino.\nNumerosissimi sono i romanzi e i racconti, ma anche le \"pi\u00e9ce\" teatrali, e i lavori televisivi. Artista completo, \u00e8 anche autore di libretti, composizioni musicali, dipinti.\nHa vinto numerosi premi letterari, tra cui il Premio Tucano.\n\u00c8 morto nel 2012 all'et\u00e0 di 78 anni dopo una lunga malattia."}
{"id": "684581", "revid": "1573940", "url": "https://it.wikipedia.org/wiki?curid=684581", "title": "Chiesa di San Fabiano (Prato)", "text": "La piccola chiesa di San Fabiano in Prato, presso il seminario vescovile, si trova in via di Gherardo.\nStoria.\nGi\u00e0 esistente nel 1082 come badia, apparteneva a un monastero benedettino, passato poi ai vallombrosani. Era un luogo di accoglienza di pellegrini e malati, che fu unita al Capitolo nel 1516 e venne poi concessa ai minori francescani (1726). La badia nel 1783 divenne sede del seminario per volere del vescovo Scipione de' Ricci.\nIl seminario era stato fondato nel 1682 dal vescovo Gherardo Gherardi.\nIl seminario.\nL'ex edificio conventuale conserva l'aspetto assunto intorno al 1726, forse su progetto di Pier Simone Vannetti, e si articola intorno ad un cortile (gi\u00e0 chiostro). Vi si conservano opere del Cinque-Settecento, tra le quali una tela del Rosi e, in refettorio, un dipinto con \"Santi francescani\", di Michele delle Colombe (1580 circa).\nAll'interno del seminario si trova una biblioteca, nata come supporto agli studi teologici e umanistici dei suoi studenti e arricchita nel tempo da donazioni, oggi regolarmente aperta anche all'utenza esterna.\nLa chiesa.\nL'edificio, con la bianca facciata in pietra alberese ravvivata dalla geometrica bicromia della finestra circolare e del portale, ha un'interessante torre campanaria quattrocentesca in cotto, a pianta poligonale e concluso da piramide ottagonale (1510 circa).\nAll'interno, risulta in parte visibile la struttura originaria a tre navate divise da arcate su pilastri, malgrado i pesanti rifacimenti neoromanici di Adelio Colzi.\nCustodisce preziosi frammenti di un mosaico pavimentale a tessere bianche e verdi, databile tra i secoli IX e XII, con eleganti motivi decorativi che richiamano quelli delle stoffe orientali, ripresi dai setaioli lucchesi: girali su fondo scuro racchiudenti animali mitologici, pantere, croci.\nDavanti al coro settecentesco \u00e8 un crocifisso ligneo del XVI secolo."}
{"id": "684582", "revid": "118022543", "url": "https://it.wikipedia.org/wiki?curid=684582", "title": "River Runs Red", "text": "River Runs Red \u00e8 l'album di debutto della band hardcore di New York Life of Agony del 1993 prodotto con la casa discografica Roadrunner Records.\nTracce.\nBonus track.\nUna versione digipack di \"River Runs Red\", pubblicata nel 1994, contiene quattro tracce aggiuntive:"}
{"id": "684590", "revid": "228587", "url": "https://it.wikipedia.org/wiki?curid=684590", "title": "Monastero e chiesa di San Niccol\u00f2", "text": "La chiesa e monastero di San Niccol\u00f2 di Prato si trovano in piazza Cardinale Niccol\u00f2.\nLa chiesa, di origine trecentesca, collegata al monastero domenicano femminile, \u00e8 stata completamente trasformata nel XVII secolo. Si tratta di uno dei complessi monastici pi\u00f9 suggestivi e meglio conservati della Toscana, fu costruito nel 1323-1328 su lascito del cardinale Niccol\u00f2 Alberti, detto Niccol\u00f2 da Prato, fu pi\u00f9 volte ampliato, soprattutto dopo la trasformazione, nel 1785, in collegio per ragazze della nobilt\u00e0 toscana, da l\u00ec termine \"conservatorio\" cio\u00e8 luogo per \"tenere in serbanza le nobil zitelle\", cio\u00e8 \"conservare\" (la rispettabilit\u00e0 virginale).\nLa chiesa.\nIl fianco medievale della chiesa, sulla piazza, conserva un interessante portale trecentesco; all'interno la chiesa pubblica, ridecorata intorno al 1720, ha struttura una vasta aula armoniosa del primo Seicento a tre navate su colonne rivestite in scagliola. \nIl bell'altare maggiore in marmi colorati (1647) ospita una vivace \"Assunta\" (1697) di Alessandro Gherardini; di lato, sotto una cantoria settecentesca, \u00e8 un notevole tabernacolo rinascimentale (1478) di Francesco Ferrucci; nella chiesa sono inoltre interessanti pale del XVI-XVIII secolo e affreschi del Tre-Quattrocento: testimoniano la fase pi\u00f9 antica l'affresco staccato con la \"Madonna col Bambino e i Santi Niccol\u00f2 e Domenico\", attribuito a Antonio Vite, e un quattrocentesco affresco con \"Storie di San Nicola\", di Pietro di Miniato.\nDalla sacrestia, nella quale sono posti un elaborato lavabo robbiano del 1520 di Santi Buglioni, che precedentemente si trovava nel monastero di Sant'Anna in Giolica (con la \"Madonna e il Bambino\", putti, festoni, candelabre), e un bellissimo \"Crocifisso ligneo\" quattrocentesco, si accede al Coro monastico, di struttura e decorazione simili alla chiesa, ma pi\u00f9 raffinato e unitario nell'arredo e decorazione (di Niccol\u00f2 Nannetti e forse di Vincenzo Meucci), che conserva anche due affreschi del primo Quattrocento.\nIl monastero.\nDall'ingresso al monastero si accede alla Fabbrica dell'Educatorio (1786-1789), imponente struttura realizzata da Giuseppe Valentini, con originale scalone a pozzo e ampie sale finemente decorate da Luigi Catani. La facciata interna mostra solenni forme neocinquecentesche.\nNella parte antica del monastero restano ambienti interessanti, fra i quali il Refettorio grande (con pancali e tavoli cinque-secenteschi e affreschi di Tommaso di Piero, del 1490 circa), il Capitolo (con le \"Scene della Passione\", affrescate nel 1509 da Girolamo Ristori, decorazioni e soffitto ligneo del tardo Trecento), e alcuni deliziosi ambienti settecenteschi: l'Archivio Spezieriae, l'Appartamento dei Padri, con mobili dipinti, o la Scala Santa, nel giardino.\nIl conservatorio.\nLa tradizione educativa ebbe inizio nel 1327, come istituto deputato all'istruzione delle educande. Attualmente l'offerta formativa consta di asilo nido, scuola dell'infanzia, primaria, secondaria e liceo."}
{"id": "684593", "revid": "6923", "url": "https://it.wikipedia.org/wiki?curid=684593", "title": "Atipicit\u00e0", "text": "Atipicit\u00e0, in diritto, \u00e8 un termine utilizzato per descrivere ci\u00f2 che non rientri in una determinata fattispecie.\nAnalisi della fattispecie.\nLa dei fatti viene inserita in categorie, modelli e classificazioni secondo la \"tecnica della scomposizione\": si pu\u00f2 cio\u00e8 analizzare un comportamento e individuare quelli che sono gli schemi minimi, oltre i quali non \u00e8 pi\u00f9 possibile operare altre scomposizioni, e considerare dunque un contegno come la somma di altri contegni minimi.\nQuesta operazione, nota a tutte le discipline scientifiche comportamentali che hanno lo scopo di classificare la natura, ha ovviamente il fine di rendere pi\u00f9 semplice e rapida la riconduzione (in diritto sussunzione) della fattispecie concreta ad una o pi\u00f9 fattispecie astratte.\nQueste fattispecie astratte sono ci\u00f2 che caratterizza il diritto, e storicamente il diritto europeo continentale (in lingua inglese: \"civil law\"), dotato di codici, di leggi generali e appunto astratte, idonee ad adattarsi ai singoli casi concreti che si presentano volta per volta in sede applicativa.\nLa tipicit\u00e0.\nLa previsione, da parte della legge \u00e8 ci\u00f2 che attribuisce a una fattispecie (astratta) il carattere della \"tipicit\u00e0 legale\", che altro non \u00e8 che una previsione legale di esistenza e disciplina di uno schema comportamentale o semplicemente fattuale.\nL'atipicit\u00e0 nel diritto civile.\nViceversa, la atipicit\u00e0 \u00e8 appunto la assenza di una disciplina espressa per uno determinato schema comportamentale o fattuale, che per\u00f2 \u00e8 spesso riconducibile a una disciplina legale generale. Ad esempio la disciplina contrattualistica conosce una serie di contratti \"tipici\" o \"nominati\" (artt. 1470 c.c. e ss.) ma anche una norma che apre all'atipicit\u00e0: l'art. 1322, rubricato infatti sotto Autonomia contrattuale, afferma al comma secondo la possibilit\u00e0 per i privati di concludere contratti non tipici, purch\u00e9 volti a realizzare interessi meritevoli di tutela secondo l'ordinamento giuridico, in virt\u00f9 del principio consensualistico.\nE l'articolo successivo (1323) riguarda proprio l'assoggettabilit\u00e0 di queste contrattazioni atipiche alla disciplina contrattuale generale (sintetizzata negli artt. 1320-1469 c.c.), quella riguardante gli elementi del contratto, inefficacia, invalidit\u00e0 e particolari situazioni rilevanti per l'ordinamento (rappresentanza, simulazione, caparra, cessione del contratto, ecc.).\nNel diritto civile, vero e proprio ambito della tipicit\u00e0 e atipicit\u00e0, si \u00e8 conosciuta anche la categoria della \"tipicit\u00e0 sociale\", di elaborazione dottrinaria e recepita pacificamente anche in giurisprudenza da ormai molti anni. Un esempio pregnante \u00e8 quello relativo alla vicenda del \"sale and lease-back\", ma gli esempi possono moltiplicarsi.\nEssa consiste nel ripetuto utilizzo di uno schema comportamentale o fattuale da parte di una larga porzione di soggetti appartenenti a un dato settore economico che, tramite l'uso prolungato e costante di esso lo rendono un vero e proprio \"tipo\", socialmente ed economicamente disciplinato.\nSpesso, i giuristi tentano di ricondurre questi tipi sociali (mediante una scomposizione e una combinazione) ai tipi legali appartenenti a diverse discipline. Raramente questo tentativo porta a un risultato soddisfacente, visto che le esigenze della prassi si basano su presupposti moderni e lontani da certe tipizzazioni, che in certi casi accusano il peso degli anni.\nL'atipicit\u00e0 nel diritto penale.\nAl contrario, nel diritto penale vige l'opposto principio di legalit\u00e0, al cui interno si trova il principio di tassativit\u00e0 che vieta analogie e atipicit\u00e0 delle norme (salvo l'interpretazione in \"favor rei\").\nL'atipicit\u00e0 nel diritto amministrativo.\nNel diritto amministrativo, l'atipicit\u00e0 si distingue a seconda del campo di azione delle norme (norme sulla produzione a carattere tassativo, norme di produzione che possono invece conoscere clausole atipiche, ma si cerca di evitarlo)."}
{"id": "684595", "revid": "599013", "url": "https://it.wikipedia.org/wiki?curid=684595", "title": "Sprinkler", "text": "Lo sprinkler (letteralmente \"spruzzatore\" in inglese) \u00e8 un sistema automatico di estinzione a pioggia; ha lo scopo di rilevare la presenza di un incendio e di controllarlo in modo che l'estinzione possa essere completata con altri mezzi, oppure di estinguerlo nello stadio iniziale (impianti ESFR = \"Early Suppression Fast Response\").\nUn sistema sprinkler comprende un'alimentazione idrica e una rete di tubazioni, solitamente posizionate a livello del soffitto o della copertura, alla quale sono collegati, con opportuna spaziatura, degli ugelli erogatori chiusi da un elemento termosensibile. In caso d'incendio, il calore sviluppato provoca l'apertura degli erogatori che si trovano direttamente sopra l'area interessata e conseguentemente la fuoriuscita di acqua in goccioline che permette il rapido controllo dell'incendio con il minimo dei danni.\nIn molte situazioni \u00e8 sufficiente l'attivazione di meno di quattro sprinkler per spegnere l'incendio. In scenari con incendi che si sviluppano rapidamente (ad esempio in caso di versamento di liquidi infiammabili), possono essere necessari fino a dodici sprinkler per il controllo dell'incendio.\nStoria.\nGli antesignani dei moderni sistemi sprinkler erano costituiti da tubazioni provviste di fori a intervalli regolari: l'apertura manuale di una valvola consentiva il flusso dell'acqua che veniva riversata sull'incendio attraverso i fori.\nQuesto sistema aveva il considerevole svantaggio di non essere azionato automaticamente. Inoltre le tubazioni erano soggette alla corrosione e i fori si occludevano facilmente. Per rendere il sistema automatico, furono proposte ed applicate soluzioni con corde e contrappesi: le fiamme bruciavano la corda che liberava un contrappeso che, a sua volta, apriva la valvola di adduzione dell'acqua. Non era tuttavia un sistema particolarmente affidabile e sicuro in quanto si inceppava frequentemente ed era difficile prevedere il tempo necessario per bruciare la corda.\nHenry S. Parmalee di New Haven, Connecticut (USA) \u00e8 considerato l'inventore del primo sprinkler automatico, brevettato nel 1874. Pur essendo un dispositivo rudimentale, era comunque costituito dai componenti fondamentali che ancora oggi caratterizzano un erogatore automatico sprinkler: un corpo, un elemento termosensibile, un tappo, un orifizio e un deflettore.\nNel corso degli anni gli impianti sprinkler sono stati perfezionati aumentando la velocit\u00e0 di intervento e migliorando l'efficacia dell'azione di controllo ed estinzione dell'incendio. Fino al 1940, i sistemi sprinkler furono installati quasi esclusivamente in stabilimenti industriali e magazzini. Attualmente trovano applicazione anche per la protezione di centri commerciali, uffici, alberghi e teatri. Soprattutto negli USA, \u00e8 difficile trovare un edificio pubblico che ne sia privo.\nCaratteristiche degli erogatori.\nL'erogatore \u00e8 un ugello che distribuisce acqua sopra un'area definita (normalmente compresa tra 9 e 20 m\u00b2 in funzione della tipologia di rischio).\nOgni erogatore consiste in un corpo, un elemento termosensibile, un tappo, un orifizio e un deflettore. I modelli di ogni componente possono variare, ma le caratteristiche fondamentali di base rimangono le stesse.\nCorpo.\nIl corpo costituisce la struttura dell'erogatore. La tubazione di alimentazione \u00e8 collegata alla base del corpo che tiene insieme il tappo e l'elemento termosensibile e supporta il deflettore durante l'uscita dell'acqua. Le finiture standard sono in ottone, cromo, bianco e nero. Finiture personalizzate sono disponibili per applicazioni che hanno particolari esigenze estetiche. Sono disponibili verniciature speciali per aree soggette ad alta corrosione. La scelta di un corpo particolare dipende dalla dimensione e dal tipo di area che deve essere protetta, dal tipo di rischio, dall'impatto visivo e dalle condizioni ambientali.\nElemento termosensibile.\nL'elemento termosensibile \u00e8 il componente che attiva l'uscita dell'acqua. In condizioni normali il componente fa in modo che il tappo resti nella sua posizione e non vi sia fuoriuscita di acqua. Non appena l'elemento viene esposto al calore, cede e rilascia il tappo. Gli elementi termosensibili sono di due tipi, entrambi ugualmente affidabili: lega metallica fusibile oppure bulbo di vetro frangibile.\nLa normale temperatura di funzionamento \u00e8 tra 57 e 77\u00a0\u00b0C. Erogatori sprinkler che funzionano a temperature pi\u00f9 elevate possono essere utilizzati laddove vi \u00e8 una temperatura ambientale particolarmente elevata, ad esempio in prossimit\u00e0 di forni, tubazioni di vapore, ecc. oppure quando \u00e8 prevedibile un rapido incremento di temperatura che farebbe aprire un numero eccessivo di erogatori.\nUna volta raggiunta la temperatura di funzionamento, l'effettiva apertura dell'elemento avviene dopo un intervallo di tempo che pu\u00f2 variare dai 30 secondi a 4 minuti. Questo tempo di reazione \u00e8 il tempo necessario affinch\u00e9 si attivi il fusibile o il bulbo si rompa e dipende dai tipi di materiali di cui \u00e8 composto l'elemento e dalla sua massa. Gli erogatori sprinkler standard hanno un tempo di reazione dai 3 ai 4 minuti, mentre i sistemi a risposta rapida (\"Quick Response\") si attivano in tempi pi\u00f9 brevi. La scelta del tempo di reazione di un sistema sprinkler dipende dal tipo di rischio da proteggere, dal danno massimo accettabile e da altre considerazioni progettuali.\nTappo.\nIl tappo \u00e8 quel componente che impedisce la fuoriuscita dell'acqua. \u00c8 collocato sopra l'orifizio ed \u00e8 tenuto nella sua posizione dall'elemento termosensibile. L'attivazione dell'elemento termosensibile fa s\u00ec che il tappo cada permettendo cos\u00ec la fuoriuscita dell'acqua. I tappi sono costruiti in metallo oppure in metallo con un disco in teflon.\nOrifizio.\nIl foro situato alla base del corpo dell'erogatore \u00e8 l'orifizio. Da quest'apertura fuoriesce l'acqua necessaria per lo spegnimento dell'incendio. A parit\u00e0 di pressione, all'aumentare del diametro del foro aumenta la portata idrica erogabile. La maggior parte degli orifizi hanno un diametro di \u00bd\". Diametri inferiori sono utilizzati per applicazioni di tipo residenziale e diametri maggiori per aree a rischio pi\u00f9 elevato.\nDeflettore.\nIl deflettore \u00e8 montato sul corpo dell'erogatore nella parte opposta all'orifizio. Lo scopo di questo componente \u00e8 di frazionare il flusso d'acqua che fuoriesce dall'orifizio in modo che abbia una maggiore capacit\u00e0 estinguente. La geometria del deflettore determina la posizione di montaggio dell'erogatore. Le modalit\u00e0 normali di montaggio degli sprinkler sono: rivolti verso l'alto (montati sopra le tubazioni), rivolti verso il basso (montati sotto le tubazioni) e rivolti orizzontalmente (con erogazione dell'acqua parallelamente ad un muro/parete laterale). L'erogatore deve essere montato come \u00e8 stato progettato e solo cos\u00ec avr\u00e0 un funzionamento corretto. La scelta di un particolare tipo di montaggio dipende dai vincoli strutturali dell'edificio.\nFunzionamento.\n\u00c8 possibile distinguere quattro tipologie principali di sistemi sprinkler che si differenziano in base alle modalit\u00e0 di funzionamento. La scelta di questi diversi tipi dipende da diverse considerazioni, tra cui:\nDimensionamento.\nPer progettare un impianto occorre riferirsi a specifiche norme tecniche con cui determinare tutte le caratteristiche del sistema, in particolare le prestazioni richieste all'impianto in termini di densit\u00e0 di scarica, ossia quantit\u00e0 di acqua erogata al minuto su ogni metro quadro di superficie protetta, e di area operativa, ossia la superficie massima su cui si prevede il funzionamento dell'impianto.\nAd esempio l'indicazione densit\u00e0 di scarica di 12,5 l/min/m\u00b2 su 250 m\u00b2 significa che in caso di incendio l'impianto erogher\u00e0 una quantit\u00e0 di acqua pari ad almeno 3125 l/min.\nAl fine di determinare queste caratteristiche vengono considerati molteplici fattori inerenti:\nContrariamente a quanto si pu\u00f2 istintivamente supporre, il carico di incendio medio ha una importanza relativa nella determinazione delle prestazioni, mentre viene data pi\u00f9 rilevanza ad aspetti come modalit\u00e0 e altezza di impilamento, le distanze tra scaffalature, il comportamento al fuoco dei materiali, il tipo di imballaggi.\nPer questo motivo non esiste un impianto sprinkler con caratteristiche fisse, adatto a tutti i tipi di rischio, ma al contrario ogni attivit\u00e0 in genere richiede impianti differenziati, in termini di prestazioni, nelle diverse aree protette.\nSistemi a umido.\nI sistemi sprinkler a umido sono i pi\u00f9 comuni. La definizione \"a umido\" indica che le tubazioni sono riempite con acqua in pressione. Il calore sviluppato dall'incendio provoca l'apertura degli erogatori che si trovano direttamente sopra l'area interessata e l'immediata fuoriuscita di acqua che continuer\u00e0 ad essere erogata dall'alimentazione idrica fino a quando sar\u00e0 chiusa la valvola di controllo.\nDa considerare i limiti di applicazione legata alle temperature ambientali e necessit\u00e0 di tracciare le condotte in caso di impianti all'aperto con temperature inferiori a 4\u00a0\u00b0C.\nSistemi a secco.\nI sistemi sprinkler a secco sono quelli in cui le tubazioni sono riempite con aria in pressione anzich\u00e9 acqua. Un'apposita valvola di controllo, detta \"valvola a secco\", viene posizionata in un'area riscaldata ed evita l'ingresso dell'acqua fino a quando un incendio provoca l'attivazione degli sprinkler. Con l'apertura degli erogatori l'aria fuoriesce e la valvola a secco si apre. Solo in quel momento l'acqua entra nelle tubazioni e viene erogata tramite gli sprinkler sull'incendio in atto. Il principale vantaggio dei sistemi sprinkler a secco \u00e8 che consentono di proteggere quegli spazi non riscaldati o refrigerati dove i sistemi ad umido potrebbero non funzionare a causa del congelamento dell'acqua all'interno dei tubi.\nNei casi in cui lo standard tecnico relativo all'installazione degli sprinkler non consente l'utilizzo di impianti a secco in ambienti freddi \u00e8 possibile utilizzare impianti ad umido e riempire le tubazioni con apposite miscele di acqua ed antigelo.\nSistemi a preallarme.\nI sistemi sprinkler a preallarme utilizzano il concetto base dei sistemi a secco: le tubazioni sono riempite con aria non in pressione e non con acqua. La differenza consiste nel fatto che l'apertura della valvola di controllo \u00e8 comandata da impianto di rivelazione incendi separato. Affinch\u00e9 l'acqua venga scaricata occorre quindi un doppio consenso (apertura dell'erogatore e intervento dell'impianto di rivelazione). Questi sistemi vengono utilizzati in quei casi dove si temono gravi danni da bagnamento come conseguenza della rottura accidentale di un erogatore o di un tubo. Il vantaggio principale dei sistemi a preallarme \u00e8 la duplice azione richiesta per il rilascio dell'acqua: l'apertura della valvola di preallarme (comandata dal sistema di rivelazione) e l'apertura degli erogatori sprinkler.\nDi contro la presenza di un impianto di rivelazione aumenta la complessit\u00e0 del sistema, e quindi la possibilit\u00e0 di guasti, rendendolo quindi meno affidabile degli impianti che ne sono privi.\nIn caso di malfunzionamento dell'impianto di rivelazione non si avrebbe infatti l'apertura della valvola di controllo, e quindi l'erogazione di acqua, anche in caso di incendio.\nQuesto tipo di impianto offre un livello di protezione aggiuntivo contro un rilascio accidentale dell'acqua. Per questo motivo i sistemi a preallarme sono utilizzati in ambienti i cui contenuti possono essere danneggiati dall'acqua, come archivi, depositi di beni artistici, biblioteche con libri rari e centri di elaborazione dati.\nSistemi a diluvio.\nI sistemi sprinkler a diluvio (attualmente non ancora previsti dalla UNI EN 12845) hanno erogatori privi del tappo e dell'elemento termosensibile e l'acqua \u00e8 mantenuta a monte di un'apposita valvola la cui apertura \u00e8 comandata da un sistema di rivelazione incendi separato. A differenza di quanto avviene in un impianto sprinkler con erogatori chiusi, l'acqua viene scaricata contemporaneamente da tutti gli erogatori. I sistemi a diluvio trovano ampia applicazione in industrie ad alto rischio come impianti chimici, depositi di carburante o in hangar di aeroplani laddove si teme una rapida propagazione dell'incendio e pertanto si richiede l'erogazione simultanea di grandi quantit\u00e0 di acqua.\nNormativa tecnica.\nLa principale norma tecnica italiana riguardante i sistemi sprinkler \u00e8 la:\nI componenti degli impianti sprinkler sono trattati dalla norma UNI EN 12259, suddivisa in diverse parti:\nIn campo internazionale, la norma tecnica pi\u00f9 completa e aggiornata \u00e8 la statunitense:"}
{"id": "684601", "revid": "1442080", "url": "https://it.wikipedia.org/wiki?curid=684601", "title": "Giuseppe Cavanna", "text": "Carriera.\nGiocatore.\nClub.\nZio di Silvio Piola, fu un prodotto del fertile vivaio della Vercellesi Erranti; al termine della Seconda Divisione 1923-1924 pass\u00f2 alla Pro Vercelli con cui esord\u00ec in campionato nel 1925, in quelle che furono tra le ultime stagioni dei piemontesi in massima divisione nel ventesimo secolo e di cui fu considerato uno dei migliori giocatori.\nMilit\u00f2 successivamente nel Napoli, difendendo la porta della squadra azzurra tra le stagioni 1929-1930 e 1934-1935, nel primo periodo positivo della storia dei campani, guadagnandosi dai tifosi il soprannome di \"Giaguaro\": alla sua prima stagione, quella del 1929-1930 segnata dalla prematura morte dello storico presidente e mecenate Giorgio Ascarelli, la squadra si piazz\u00f2 quinta per migliorarsi poi ottenendo due terzi posti in Serie A nelle stagioni 1932-1933 e 1933-1934, risultati che costituirono il miglior piazzamento dei partenopei sino al secondo posto nel campionato 1967-1968.\nDopo un'esperienza al Benevento, in Serie C, fece ritorno a Vercelli, giocandovi in Serie B un totale di 40 partite.\nDurante la stagione 1945-46 disput\u00f2 4 partite in Serie C difendendo la porta della Forza e Coraggio di Avezzano di cui era allenatore.\nNazionale.\nMalgrado sei presenze in Nazionale B, non esord\u00ec mai in Nazionale maggiore; tuttavia fu convocato da Vittorio Pozzo, nel 1934, come secondo portiere al vittorioso Mondiale italiano, diventando il primo giocatore del Napoli a laurearsi Campione del mondo, in un periodo in cui la concorrenza per il ruolo era costituita da giocatori come Gianpiero Combi, capitano degli azzurri, Guido Masetti ed il \"Leone di Highbury\" Carlo Ceresoli, che non pot\u00e9 partecipare ai mondiali a causa di infortunio.\nAllenatore.\nDa allenatore guid\u00f2 l' appena terminata l'esperienza a Napoli da giocatore. Successivamente il Benevento nella doppia veste di allenatore-giocatore, l'Audax di Cervinara, subito dopo la guerra la Forza e Coraggio di Avezzano in Serie C per due stagioni, e la . Il 27 settembre 1955 raggiunse l'accordo per allenare l'U.R.S. La Chivasso nel campionato Piemontese di Promozione girone A arrivando al 4\u00ba posto; lasci\u00f2 la panchina a fine stagione.\nNel campionato di Serie D 1961-1962 ha allenato la , venendo sostituito da Pietro Maffei."}
{"id": "684602", "revid": "2027619", "url": "https://it.wikipedia.org/wiki?curid=684602", "title": "Basilica dei Santi Vincenzo e Caterina de' Ricci", "text": "La basilica dei Santi Vincenzo e Caterina de' Ricci si trova a Prato, in piazza San Domenico angolo via San Vincenzo, davanti alla chiesa di San Domenico.\nStoria.\nAgli inizi del Cinquecento sorse il monastero femminile domenicano dedicato a San Vincenzo Ferrer, che ebbe grande impulso alla met\u00e0 del secolo per opera di suor Caterina de' Ricci.\nLa chiesa, ultimata alla fine del Cinquecento, venne completamente rinnovata dopo la canonizzazione di Caterina de' Ricci (la cui spiritualit\u00e0 aveva tanto influenzato la societ\u00e0 fiorentina e toscana, tanto da essere l'esempio di misticismo pi\u00f9 importante prima di Santa Maria Maddalena de' Pazzi) nel XVIII secolo. La ricostruzione avvenne tra il 1732 e il 1735 forse su progetto di Giovan Battista Bettini e Girolamo Ticciati.\nDescrizione.\nChiesa.\nCon la sepoltura del corpo della santa sotto l'altare centrale, la chiesa venne promossa a basilica minore.\nDal punto di vista artistico si tratta uno degli esempi pi\u00f9 alti della cultura tardo barocca, dove si compongono in straordinaria armonia affreschi, stucchi, rilievi, altari e, nelle grandi occasioni, gli straordinari parati. Le pareti si raccordano con lesene concave all'abside, con altare marmoreo ornato dal rilievo in marmo bianco del Ticciati: \"Santa Caterina abbracciata dal Crocifisso\"; sotto l'altare \u00e8 visibile l'urna d'argento dove \u00e8 posto il corpo incorrotto della Santa. Altri miracoli legati a Santa Caterina sono presentati nei rilievi sulle pareti (Ticciati e Vincenzo Foggini), mentre gli eleganti altari marmorei ospitano un bel \"Martirio di santa Caterina d'Alessandria\", di Vincenzo Meucci, una cinquecentesca \"Nativit\u00e0\" di Michele delle Colombe e tele del Pucci, autore anche degli affreschi sulla volta con la \"Gloria di santa Caterina e angeli\". Notevole, in una cappellina, il raffinato rilievo marmoreo quattrocentesco con la \"Madonna e il Bambino\", di Matteo Civitali.\nGli arredi lignei cinquecenteschi del coretto delle monache, visibili da una grata, costituiscono un complesso di altissima qualit\u00e0.\nUna targa nella chiesa ricorda la visita di papa Giovanni Paolo II nel 1986.\nMonastero.\nContiguo alla chiesa \u00e8 il Monastero di San Vincenzo, di clausura, fondato nel 1503 e notevolmente ampliato nella seconda met\u00e0 del secolo, al periodo di Caterina de' Ricci. Entrata tredicenne nel monastero, la Santa, formatasi sul messaggio del Savonarola, lo spiritualizz\u00f2 progressivamente, purificandolo da implicazioni politiche e sociali, e assunse progressivamente - dalle estasi della Passione rivissuta per dodici anni agli eventi straordinari del 1541-43: stimmate, matrimonio mistico, abbraccio del Crocifisso - una propria dimensione mistica; a questa somm\u00f2 notevoli capacit\u00e0 umane e pratiche, che le consentirono di guidare a lungo il monastero, ampliandolo grazie alla generosit\u00e0 di Filippo Salviati, suo \"figlio spirituale\".\nDall'atrio si raggiunge l'anticoro e la contigua \"Cappella della Madonna dei Papalini\": la venerata immagine \u00e8 un busto in maiolica del primo Cinquecento (con veste settecentesca), davanti al quale si arrestarono i mercenari spagnoli durante il Sacco del 1512, risparmiando il convento. Sotto la cappellina (con volta a rosoni in cartapesta, secentesca, e tavola di Santi di Tito) ebbe sepoltura fino al 1732 Caterina de' Ricci.\nVicino \u00e8 il vasto Coro monastico (1558-1564), su progetto di Baccio Bandinelli, con volta lunettata e alti stalli in noce (1564). Sull'altare un bellissimo Crocifisso ligneo cinquecentesco \u00e8 fiancheggiato da due grandi pale di Michele delle Colombe (1576) con l\"Assunta\" e \"Scene della Passione\". Dello stesso artista sono altre tele nel Coro, che conserva pregevoli dipinti del Pignoni, di Lorenzo Lippi, di Ridolfo del Ghirlandaio.\nContiguo al coro \u00e8 il sacello con l'urna della Santa, ornato da tele di Gian Domenico Ferretti, non visitabile come altri ambienti al piano terreno (Sala da lavoro, Guardaroba, farmacia), mentre in alcune ricorrenze sono visibili alcune celle del piano superiore: la Cella del Transito, con ricordi e reliquie della Santa, e l'elegante Cappella dove avvenne il noto miracolo dell'abbraccio del Crocifisso (quello ligneo conservato nell'altare-reliquiario del primo Settecento), con la contigua cappella delle reliquie.\nNel giardino della casa di riposo che occupa parte del monastero \u00e8 la \"cappella della Madonna di Loreto\" (1559-1560), che ripete le misure della Santa Casa, con bella tavola di Michele Tosini. Coro monastico (1558-64),"}
{"id": "684603", "revid": "709565", "url": "https://it.wikipedia.org/wiki?curid=684603", "title": "Ugly (Life of Agony)", "text": "Ugly \u00e8 il secondo album della band alternative metal di New York Life of Agony, pubblicato nel 1995 dalla Roadrunner Records.\nTracce.\nBonus track.\nUna edizione limitata di \"Ugly\" contiene due tracce aggiuntive:"}
{"id": "684608", "revid": "327773", "url": "https://it.wikipedia.org/wiki?curid=684608", "title": "Corrente ascensionale", "text": "Una corrente ascensionale \u00e8 formata da una massa d'aria che sale di quota.\nDescrizione.\nL'aria calda (ma anche quella fredda) salendo si espande e quindi si raffredda secondo il gradiente adiabatico secco, che equivale a 0,976 \u00b0C ogni 100 m: se l'aria in cui si trova (quella ferma) ha un gradiente termico verticale (rappresentato con la curva di stato) maggiore di quello secco, cio\u00e8 &gt;1 \u00b0C/100 m, \u00e8 instabile, se \u00e8 minore \u00e8 stabile. Quindi se l'aria che sale, quella calda, si raffredda pi\u00f9 lentamente dell'aria in cui si trova, in proporzione diventa sempre pi\u00f9 calda e sale sempre di pi\u00f9: l'aria \u00e8 instabile. Se invece l'aria che sale si raffredda pi\u00f9 velocemente dell'aria in cui si trova, a una certa quota raggiunge la stessa temperatura e si ferma: l'aria \u00e8 stabile. \nBisogna per\u00f2 considerare ancora un altro fattore: se l'aria calda che sale \u00e8 umida, cio\u00e8 sempre, quando la temperatura raggiunge il punto di rugiada, l'umidit\u00e0 inizia a condensare. Quando l'umidit\u00e0 relativa raggiunge il 100%, il vapore acqueo comincia a condensare, e a partire da quella quota si sviluppa la nuvola, in genere un cumulo. Mentre l'aria sale all'interno del cumulo, continua a condensare e la condensazione libera il calore latente di condensazione; per questo motivo l'aria si raffredda pi\u00f9 lentamente, secondo il gradiente adiabatico saturo, che in genere vale circa 0,5 \u00b0C ogni 100 m, ma aumenta al diminuire della temperatura al suolo, raggiungendo valori simili a quello secco intorno ai -40 \u00b0C. Siccome si raffredda pi\u00f9 lentamente, l'aria che sale rimane pi\u00f9 calda di quella in cui si trova, quindi la corrente ascensionale all'interno della nuvola \u00e8 pi\u00f9 potente e non si ferma anche se l'aria \u00e8 abbastanza stabile. Se l'aria \u00e8 umida e instabile, questi fenomeni sono ovviamente molto pi\u00f9 potenti, il cumulo si ingrandisce e diventa un cumulonembo originando un temporale. La stabilit\u00e0 dell'aria influisce ovviamente anche sul sollevamento orografico.\nIl fenomeno delle correnti ascensionali \u00e8 particolarmente utile per il volo a vela e il volo libero, ma pu\u00f2 risultare pericoloso quando origina un temporale. I cumulonembi rappresentano infatti uno dei pericoli pi\u00f9 grandi per il volo a vela e il volo libero, poich\u00e9 si formano spesso repentinamente e in modo imprevisto e generano correnti molto intense, miste a vortici interni di ghiaccio e grandine.\nPrincipi.\nQuesto fenomeno avviene generalmente per due motivi:"}
{"id": "684609", "revid": "62988", "url": "https://it.wikipedia.org/wiki?curid=684609", "title": "Maria Francesca Rossi", "text": ""}
{"id": "684613", "revid": "1632387", "url": "https://it.wikipedia.org/wiki?curid=684613", "title": "Soul Searching Sun", "text": "Soul Searching Sun \u00e8 il terzo album della band hard rock di New York Life of Agony pubblicato nel 1997 dalla Roadrunner Records.\nTracce.\nBonus track.\nUna edizione limitata di \"Soul Searching Sun\" contiene due tracce aggiuntive:"}
{"id": "684620", "revid": "1226", "url": "https://it.wikipedia.org/wiki?curid=684620", "title": "Vita nova", "text": ""}
{"id": "684623", "revid": "1950485", "url": "https://it.wikipedia.org/wiki?curid=684623", "title": "Tipicit\u00e0", "text": ""}
{"id": "684625", "revid": "1543377", "url": "https://it.wikipedia.org/wiki?curid=684625", "title": "USS Hornet", "text": "Otto unit\u00e0 dell'United States Navy sono state battezzate USS \"Hornet\", calabrone in lingua inglese."}
{"id": "684626", "revid": "287204", "url": "https://it.wikipedia.org/wiki?curid=684626", "title": "Duranti", "text": "Duranti \u00e8 un cognome italiano diffuso prevalentemente nel centro Italia e in Lombardia. Pu\u00f2 essere riferito a:"}
{"id": "684627", "revid": "21583", "url": "https://it.wikipedia.org/wiki?curid=684627", "title": "1989-1999", "text": "1989-1999 \u00e8 il primo \"best of\" della band Hardcore di New York Life of Agony del 1999 prodotto con la casa discografica Roadrunner Records."}
{"id": "684628", "revid": "1924342", "url": "https://it.wikipedia.org/wiki?curid=684628", "title": "Christina Aguilera (album)", "text": "Christina Aguilera \u00e8 il primo album in studio della cantante statunitense Christina Aguilera, pubblicato il 24 agosto 1999 dalla RCA Records.\nTrainato dal successo del singolo \"Genie in a Bottle\", l'album ha riscosso un grande successo tanto da far vincere alla Aguilera un Grammy Award come \"Best new artist\". Gli altri singoli estratti sono stati \"What a Girl Wants\", \"I Turn to You\" e \"Come on Over (All I Want Is You)\" Nell'album \u00e8 incluso anche il brano \"Reflection\", facente parte della colonna sonora del film Disney \"Mulan\".\nIl disco ha raggiunto la vetta delle classifiche di Canada e Stati Uniti e alte posizioni nei restanti paesi in cui \u00e8 stato pubblicato.\nEsso ha dunque riscosso un grandissimo successo internazionale vendendo circa 14 milioni di copie in tutto il mondo, il che lo rende tuttora l'album di maggior successo della Aguilera."}
{"id": "684633", "revid": "6923", "url": "https://it.wikipedia.org/wiki?curid=684633", "title": "Divisione dell'Irrawaddy", "text": ""}
{"id": "684634", "revid": "110157", "url": "https://it.wikipedia.org/wiki?curid=684634", "title": "Unplugged at the Lowlands Festival '97", "text": "Unplugged at the Lowlands Festival '97 \u00e8 un live pubblicato dalla band hard rock di New York Life of Agony del 2000 prodotto con la casa discografica Roadrunner Records.\nSolo le prime 8 tracce furono registra te al Lowlands Festival il 23 agosto 1997. La traccia 10 fu registrata il 24 agosto 1997 a Colonia in Germania. Le tracce dalla 11 alla 15 furono registrate il 25 febbraio 1994 all'Asbury Park nel New Jersey."}
{"id": "684636", "revid": "10473", "url": "https://it.wikipedia.org/wiki?curid=684636", "title": "Ernesto Guevara de la Serna", "text": ""}
{"id": "684640", "revid": "416175", "url": "https://it.wikipedia.org/wiki?curid=684640", "title": "Chicxulub", "text": ""}
{"id": "684642", "revid": "1003477", "url": "https://it.wikipedia.org/wiki?curid=684642", "title": "Lago del Barbellino", "text": "Il lago del Barbellino (in bergamasco \"lac del Barbel\u00ec\") \u00e8 un bacino artificiale situato nelle altitudini del comune di Valbondione, in alta Valle Seriana, provincia di Bergamo ed \u00e8 il pi\u00f9 grande lago artificiale delle Orobie bergamasche, mentre \u00e8 secondo se si considera anche la porzione Valtellinese, dietro al lago di Belviso.\nDenominazione.\nIl lago prende il nome dal \"Monte Barbellino\" il quale, in passato, alludeva all'insieme dei diversi monti che circondano il lago. La catena si trova sul confine con la Valtellina ed \u00e8 tra le pi\u00f9 eccelse del Dipartimento del Serio, sul confine con quello dell'Adda.\nGeografia.\nSituato ad un'altezza di 1.862 m s.l.m., si trova tra le seguenti valli:\nIl bacino \u00e8 per buona parte circondato dalle Alpi Orobie Bergamasche, raggiungibili attraverso i sentieri del Club Alpino Italiano (CAI); le principali vette che lo contornano sono: \nIl lago artificiale fa parte del sito \"IT2060506 Belviso Barbellino\", collocato nella parte settentrionale della provincia di Bergamo, al confine con la provincia di Sondrio. Nel 2005, dopo la richiesta della Regione Lombarda, il sito \u00e8 stato classificato zona di protezione speciale (ZPS) da parte del Ministero dell'ambiente e della tutela del territorio e del mare. Nel 2006 la gestione del sito \u00e8 stata affidata all\"Azienda Faunistico Venatoria (A.F.V.) \"Valbelviso-Barbellino\".\"\nCaratteristiche.\nIl volume d'acqua contenuta all'interno del bacino \u00e8 di 18.500.000 m\u00b3 e la capacit\u00e0 \u00e8 pari a 19.500.000 m\u00b3; il bacino ha una lunghezza di 1 km, larghezza di 300 m e profondit\u00e0 di 60 m. La superficie corrisponde a 0,53 km\u00b2. \nIl colore verdastro \u00e8 dovuto alla torbidit\u00e0 delle acque del torrente del Trobio, uno degli immissari del lago, che proviene dal Ghiacciaio del Trobio. Il colore torbido dell'acqua, che ha dato origine al nome del torrente, \u00e8 tale per via del limo glaciale, ovvero fango prodotto dall'erosione dei detriti trasportati dal ghiacciaio sulle rocce tenere del letto di scorrimento.\nIdrografia.\nIl bacino contiene le acque provenienti da diversi immissari, i principali sono:\nIl suo emissario \u00e8 il fiume Serio.\nGeologia.\nLa conca che contiene l'acqua \u00e8 di tipo glaciale, ovvero deriva dall'escavazione di un antico ghiacciaio. La collocazione del comune di Valbondione e gli intensi innevamenti hanno favorito in passato un forte sviluppo glaciale. Oggi, se consideriamo il versante di Valbondione e non quello valtellinese che invece ospita un maggior numero di ghiacciai, il Ghiacciaio del Trobio (chiamato anche \"Ghiacciaio del Gleno\") \u00e8 l'unico ad essersi conservato. Il fondo della conca glaciale, che oggi giorno raccoglie le acque del lago, \u00e8 lungo circa 800 m ed \u00e8 circondato da rocce montonate.\nMorfologia.\nAttualmente l'area attorno al lago \u00e8 zona di pascolo, costituita da suoli podzolici boreali, caratterizzati dalla presenza di boschi di conifere su substrato silicatico. Le sponde del lago si caratterizzano per la loro ripidezza.\nClima.\nTrovandosi nella zona pi\u00f9 a Nord della provincia di Bergamo, il clima del lago \u00e8 di tipo temperato freddo con:\nNella zona orobica alpina che circonda il lago, le precipitazioni sono tra le pi\u00f9 abbondanti della provincia bergamasca arrivando fino a 1.800 mm/anno. Per quanto riguardano le precipitazioni nevose, la zona orobica \u00e8 caratterizzata da fenomeni rilevanti con valori che superano i 500 cm annui.\nLa diga.\nIl complesso idroelettrico.\nLa diga del Barbellino costituisce una parte del complesso di opere costruite per lo sfruttamento idroelettrico dell'Alto Serio. Il progetto venne sviluppato a partire dal 1917 dalla \"Societ\u00e0 Idroelettrica del Barbellino\" con la realizzazione di alcuni serbatoi che permettevano di regolare correttamente il deflusso, per poi procedere con le restanti opere. Il complesso \u00e8 costituito da 5 componenti:\nLe acque contenute all'interno del bacino artificiale vengono scaricate, attraverso la diga, nel bacino di modulazione di Valmorta (Lago di Valmorta), collocato poco pi\u00f9 in basso, il quale a sua volta alimenta la centrale Dossi (Valbondione). \nLo sfruttamento idroelettrico messo in atto dal complesso ha permesso di produrre una significativa quantit\u00e0 di energia elettrica \"pulita\", ovvero non derivata dalla combustione di petrolio o gas particolari. L'impianto produce oltre 148 milioni di kWh, corrispondente al consumo medio annuo di 60.000 famiglie.\nIl bacino del Barbellino.\nLa creazione del bacino del Barbellino \u00e8 stata realizzata attraverso l'opera di sbarramento del fiume Serio, dopo aver studiato le caratteristiche geologiche della zona per determinarne la forma e le dimensioni. Prima della realizzazione dello sbarramento, bisogna immaginare un vasto prato con serpeggianti ruscelli d'acqua che solcavano la vallata del cos\u00ec detto \"Piano del Barbellino\", fino ad unirsi in un unico corso d'acqua che sboccava nelle Cascate del Serio, le pi\u00f9 alte d'Italia (315 m di altezza).\nLa realizzazione della diga.\nTra il 1917 e il 1923 venne realizzata la prima diga dell'impianto, ovvero la diga di Valmorta che diede vita al Lago di Valmorta. Successivamente, si pens\u00f2 alla costruzione di una seconda diga, la diga del Barbellino, al fine di aumentare la quantit\u00e0 di acqua a disposizione per la produzione di energia elettrica. I lavori della diga ebbero inizio nel 1927 e si conclusero nel 1931. L'idea di costruire una diga che raccogliesse le acque della zona prevedeva inizialmente la costruzione di una diga all'altezza del Pian del Campo, ovvero nella parte alta della vallata che dall'abitato \ndi Fiumenero si dirige verso il Pizzo Redorta, ma, nonostante il bacino sopra Fiumenero prevedesse una capienza maggiore, la conformazione delle montagne dove la diga doveva essere costruita era stata giudicata insicura e per questo \u00e8 stata preferita la costruzione della diga del Barbellino. Diverse chiuse e canali scavati nelle vallate circostanti fanno comunque confluire le acque di diverse altre vallate all'interno del bacino. La diga \u00e8 di tipo a gravit\u00e0 massiccia, in calcestruzzo, a pianta arcuata, con raggio di curvatura di m 300. La sua altezza \u00e8 di 69 m, la quota massima della sommit\u00e0 della diga, o quota di coronamento, \u00e8 di 1872 m, l'invaso per\u00f2 pu\u00f2 raggiungere un'altezza massima di 1870 m.\nAlloggi e edifici vari.\nPer la costruzione della diga fu realizzato un vero e proprio villaggio per ospitare gli 800 operai addetti ai lavori. Vi erano 12 baracche per gli operai e 2 per i capi, situate dove attualmente giace il Rifugio Antonio Cur\u00f2. La Direzione Lavori generale invece era situata poco pi\u00f9 in basso rispetto al Piano del Barbellino, ovvero accanto al Lago Valmorta. La polveriera del cantiere della diga era situata a Maslana, un piccolo villaggio di montagna con tipiche casette in pietra, situato a 1.200 m di altitudine. Essa custodiva gli esplosivi necessari per la demolizione della roccia per l'innesto delle nuove strutture in cemento e in calcestruzzo della diga. Gli esplosivi venivano trasportati dagli operai, poggiandoli sulle spalle, per un'ora e mezza di camminata in salita, fino ad arrivare alla zona di costruzione della diga. Gli addetti dovevano prestare molta attenzione visto il tratto in salita e la pericolosit\u00e0 del carico. Purtroppo gli incidenti non sono mancati: molti degli operai che si occupavano di trasportare la dinamite erano donne, tre di loro morirono durante il trasporto, una di loro inciamp\u00f2 e cadde con la cassa di dinamite. La tragedia avvenne il 25 aprile del 1919 e, per ricordare le tre donne operaie, fu realizzata una lapide in loro onore, situata lungo il sentiero di Maslana.\nImpianti tecnologici.\nDurante gli anni 20 vennero costruiti 4 impianti per trasportare il materiale dal fondovalle sino al \"Piano del Barbellino\". Una prima teleferica di tipo continuo partiva dal paese di Valbondione e raggiungeva il Rifugio Antonio Cur\u00f2; con i suoi 4,5 km di lunghezza e un dislivello di 1000 m, ogni ora riusciva a trasportare 10 tonnellate di materiale. Una seconda teleferica partiva da Grumetti e giungeva al monte Pinnacolo (1858 m), con una lunghezza di 1,2 km e 800 m di dislivello. I materiali e le strutture pi\u00f9 pesanti venivano trasportati con questa teleferica che poteva reggere il peso di materiali di 3000 kg. Una volta giunto al Pinnacolo, il materiale veniva trasportato su un trenino in galleria che giungeva fino alla diga di Valmorta. La terza teleferica era posta in parallelo rispetto alla prima e percorreva lo stesso tratto ma trasportava solo cemento. Infine, venne costruito un piano inclinato adibito al trasporto degli operai dal fondovalle a Grumetti fino al Pinnacolo, in funzione fino agli anni 70 quando venne costruita la nuova funivia.\nRaggiungere il lago.\nPer raggiungerlo si parte da Valbondione e si prosegue lungo la carrabile in direzione del Rifugio Antonio Cur\u00f2. La passeggiata ha pendenza pressoch\u00e9 regolare fino a giungere al salto delle Cascate del Serio. Qui \u00e8 possibile prendere il sentiero ripido, che prevede un percorso pi\u00f9 breve ma con maggior pendenza, o si pu\u00f2 proseguire lungo la carrabile panoramica che si arrampica lungo il lato della vallata piegando in pi\u00f9 tornanti e che termina in prossimit\u00e0 del lago lungo un sentiero scavato nella roccia.\nLuoghi di interesse nella zona.\nLa zona \u00e8 ricca di vallate e montagne interessantissime da visitare, e per questo l'adiacente Rifugio Cur\u00f2 \u00e8 molto frequentato. Da qui dipartono i sentieri per il Pizzo del Diavolo della Malgina, il Pizzo Recastello, il Monte Cimone e la Valle della Cerviera, il Pizzo dei Tre Confini, il Monte Gleno, il Monte Trobio, il Monte Costone, il Pizzo Strinato, il Monte Torena, le cime di Caronella, il lago del Barbellino Naturale, il Lago della Malgina, il lago Gelt, la Valmorta, il Pizzo Coca ed altri ancora. Il passaggio sulla diga \u00e8 sbarrato, e per poter passare dall'altro lato bisogna scendere sotto la diga e risalire dall'altro lato.\nNei pressi del rifugio Cur\u00f2 \u00e8 conficcata una \"spada nella roccia \". Installazione \u00e8 avvenuta nel 2016 per l'iniziativa \"Sentieri creativi\" promossa dal CAI e si ispira alla leggenda delle cascate del Serio."}
{"id": "684644", "revid": "6923", "url": "https://it.wikipedia.org/wiki?curid=684644", "title": "Divisione dell'Ayerarwady", "text": ""}
{"id": "684646", "revid": "666668", "url": "https://it.wikipedia.org/wiki?curid=684646", "title": "Commissione Arbitri Nazionale", "text": "La Commissione Arbitri Nazionale \u00e8 la denominazione con la quale si indica l'Organo Tecnico dell'A.I.A., alla quale competono le designazioni di arbitri ed assistenti per le gare dei campionati di Serie A e Serie B (C.A.N. A-B), Serie C (C.A.N. C) e per la Serie D, Eccellenza e Promozione (C.A.N. D). Esistono inoltre la C.A.N. 5 \u00c9lite e la C.A.N. 5 che designano gli arbitri nazionali per quanto riguarda il calcio a 5 e la C.A.N. BS per gli arbitri nazionali del Beach soccer. \nStoria recente delle C.A.N. A-B.\nIn origine, vi era un'unica commissione che designava sia per la serie A che per la serie B.\nLa Commissione per la stagione sportiva 2006-2007 era composta inizialmente dal designatore Stefano Tedeschi (Sezione di Bologna), dai vice Gennaro Borriello (Sezione di Mantova), Francesco Capraro (Sezione di Cassino) e da Giovanni Stevanato (Sezione di Mestre). Nel mese di dicembre 2006 per\u00f2 in seguito alle dimissioni irrevocabili di Tedeschi, diventa designatore ad interim il Presidente dell'A.I.A. Cesare Gussoni che si avvale della consulenza di Pierluigi Collina. Il resto della Commissione rimane comunque inalterato, con tutti i vice a mantenere il loro posto. Le dimissioni di Tedeschi, che era stato nominato dal Commissario Straordinario dell'A.I.A., Luigi Agnolin, rappresentano il primo caso in Italia di abbandono dell'incarico a stagione sportiva in corso.\nDalla stagione sportiva 2007-2008, la Commissione \u00e8 presieduta da Pierluigi Collina stesso, che ha come vice Gennaro Borriello, Francesco Capraro e Giovanni Stevanato. L'8 luglio 2009 vengono riconfermati sia Pierluigi Collina sia Gennaro Borriello, invece Francesco Capraro e Giovanni Stevanato vengono sostituiti da Tarcisio Serena e Alessandro Stagnoli.\nDal 1\u00ba luglio 2010 la CAN A-B \u00e8 stata sdoppiata in CAN A e CAN B. Ci\u00f2 \u00e8 derivato dalla scissione tra lega di serie A e lega di serie B. Contestualmente, Pierluigi Collina ha annunciato di voler abbandonare il suo incarico di designatore in Italia, per accettare una proposta fattagli dall'UEFA (designatore per le competizioni europee). A seguito di ci\u00f2, Marcello Nicchi, attuale presidente AIA, si \u00e8 nominato coordinatore delle due neonate commissioni arbitrali. L'8 luglio 2010 vengono resi noti i nominativi dei designatori responsabili. A capo della CAN A viene scelto Stefano Braschi, che si avvarr\u00e0 della collaborazione di Alessandro Stagnoli e Gennaro Borriello (questi ultimi riconfermati). Responsabile della neonata CAN B diventa l'ex fischietto internazionale Roberto Rosetti, che si ritira per accettare l'incarico dirigenziale. Al suo fianco, come collaboratori, i nuovi eletti Domenico Messina e Marco Ivaldi.\nIl 7 luglio 2011 vengono presentati i nuovi responsabili delle commissioni, per la stagione sportiva 2011-2012. Vi sono alcune modifiche. In CAN A \u00e8 confermato Braschi, ma cambia uno dei suoi due collaboratori: Borriello lascia per far posto a Livio Bazzoli. In CAN B Roberto Rosetti, diventato responsabile degli arbitri russi, viene sostituito dal suo ex vice, Domenico Messina. Al posto di quest'ultimo, come vice subentra il neo-ritirato Emidio Morganti.\nPer la stagione 2012-2013 vengono riconfermati in blocco tutti i responsabili delle massime commissioni arbitrali nazionali, Stefano Braschi per la CAN A e Domenico Messina per la CAN B. Nessun cambio neanche tra i collaboratori, che rimangono quelli dell'anno precedente.\nInoltre, sempre per la stagione 2012-2013, in vista dell'adozione degli arbitri addizionali (su decisione dell'IFAB) anche nel massimo campionato nazionale, viene deciso un aumento di organici. Gli arbitri appartenenti alla CAN A vengono portati da 20 a 21, mentre gli arbitri della CAN B vengono portati da 24 a 27. Ci\u00f2 permetter\u00e0 maggiore possibilit\u00e0 di scelta ai designatori, con arbitri di Serie B che potranno apparire in serie A come arbitri addizionali.\nPer la stagione 2013-2014 le commissioni di CAN A e CAN B vengono confermate in toto, con Stefano Braschi che in serie A sar\u00e0 all'ultimo anno possibile (il quarto) come designatore.\nDalla stagione sportiva 2014-2015 il designatore della CAN A non \u00e8 pi\u00f9 Stefano Braschi. Il 4 luglio 2014 viene annunciata la nomina di Domenico Messina responsabile CAN A per la stagione sportiva 2014-2015. Contestualmente, Stefano Farina prende il suo posto come responsabile CAN B.\nPer la stagione sportiva 2015-2016 Domenico Messina viene confermato in CAN A mentre Stefano Farina in CAN B. \nSimilmente, i due responsabili vengono confermati di nuovo per la stagione 2016-2017. Il 25 maggio 2017 viene reso noto, a seguito del decesso nei giorni precedenti del responsabile CAN B Stefano Farina, la nomina del presidente AIA, Marcello Nicchi, come responsabile straordinario fino alla fine della stagione, 30 giugno 2017.\nIl 4 luglio 2017 vengono nominati nuovi responsabili delle commissioni: Domenico Messina in CAN A lascia il posto a Nicola Rizzoli, neo-ritirando dal campo, mentre in CAN B, al posto di Stefano Farina, venuto a mancare poco tempo prima della fine della stagione 2016-2017, subentra Emidio Morganti come commissario per il 2017-2018. Rizzoli per la CAN A e Morganti per la CAN B vengono confermati anche per la stagione successiva.\nIl 6 luglio 2019 Nicola Rizzoli ottiene un'ulteriore conferma per il terzo anno consecutivo come responsabile della CAN A, altrettanto Emidio Morganti come responsabile della CAN B. Alla commissione della CAN A si aggiunge Antonio Giannoccaro come nuovo membro, dopo aver ricoperto per 4 anni (il massimo possibile) il ruolo di responsabile degli arbitri della CAN PRO.\nIl 1\u00ba settembre 2020 vengono riunificate la CAN A e la CAN B. A decorrere dalla stagione 2020-2021 viene eliminato il limite di permanenza nel ruolo (norma che prevedeva la dismissione obbligatoria degli arbitri e assistenti non internazionali dopo 10 stagioni alla CAN A-B oppure 8 stagioni ciascune alla CAN A e CAN B) in luogo del solo limite d'et\u00e0 di 45 anni. Il limite non si applica agli arbitri FIFA-Elite e viene inoltre innalzato a 50 anni per i migliori 15 arbitri e 28 assistenti della CAN A-B.\nIl 3 luglio 2021 Gianluca Rocchi \u00e8 nominato responsabile della CAN A-B.\nOrganico C.A.N. A-B.\nPer la stagione 2021-2022 l'organico della CAN A-B \u00e8 composto da 51 arbitri, 89 assistenti arbitrali, 4 V.M.O.. Gianluca Rocchi viene nominato responsabile.\nOsservatori arbitrali.\nDalla stagione 2021-2022 vi \u00e8 un unico gruppo di osservatori arbitrali per la gare di Serie A, B e C afferente alla C.O.N. (Commissione Osservatori Nazionale) Professionisti. La C.O.N. Professionisti \u00e8 distinta e separata dalla C.A.N. A-B e dalla C.A.N. C. Il responsabile \u00e8 Luigi Stella.\nCuriosit\u00e0.\nLe regioni a non annoverare un arbitro nella C.A.N. A-B sono 4: Valle d'Aosta (non dispone di commissioni autonome ed \u00e8 affiliata al Comitato Regionale Piemonte-Valle d'Aosta), Trentino-Alto Adige, Umbria e Basilicata.\nStorico promozioni e dismissioni C.A.N. A e C.A.N. B.\nIn grassetto gli arbitri ancora in attivit\u00e0 nella C.A.N.\nCollegamenti esterni.\nOrganici C.A.N. dal sito ufficiale dell'AIA"}
{"id": "684647", "revid": "729019", "url": "https://it.wikipedia.org/wiki?curid=684647", "title": "Obsession (attrice)", "text": "Biografia.\nInizi\u00f2 la carriera nel settore della pornografia a 19 anni, nel 1995, dopo aver terminato gli studi.\nPer ragioni economiche, dopo aver visto i lavori softcore di HBO, rispose ad un annuncio per un servizio fotografico pubblicato su \"LA Weekly\", un settimanale di Los Angeles. Successivamente decise di provare anche il genere \"hardcore\" e gir\u00f2 la sua prima scena insieme a Mr. Marcus, famosa pornostar afroamericana di sesso maschile. Nel suo primo anno di attivit\u00e0 nel settore pornografico, gir\u00f2 solamente scene accanto a Mr. Marcus\nLa sua particolare carnagione \u00e8 dovuta al fatto che sua madre \u00e8 caucasica mentre suo padre \u00e8 afroamericano. \u00c8 stata soprannominata \"La Jenna Jameson nera\".\nObsession ha un discreto numero di tatuaggi e piercing, il pi\u00f9 appariscente \u00e8 un tatuaggio con scritto il suo nome appena sopra il suo seno destro. Ha dei piercing sui suoi capezzoli, su una delle arcate sopraccigliari e sulla lingua.\nNel novembre del 2000, apparve in un episodio del \"reality show\" televisivo \"Blind Date\", inoltre \u00e8 comparsa in diversi video dedicati alla musica rap, come \"Sex and the Studio\" (prodotto da Digital Underground, con Lacey Duvalle), Snoop Dogg's Doggystyle, \"Hip Hop and Porn Stars\" .\nObsession si \u00e8 ritirata dall'industria pornografica nel 2005, dopo aver girato pi\u00f9 di 300 film."}
{"id": "684649", "revid": "1305772", "url": "https://it.wikipedia.org/wiki?curid=684649", "title": "Fabbri", "text": ""}
{"id": "684651", "revid": "124826673", "url": "https://it.wikipedia.org/wiki?curid=684651", "title": "Rome (Georgia)", "text": "Rome \u00e8 un comune (\"city\") degli Stati Uniti d'America e capoluogo della contea di Floyd nello Stato della Georgia. La popolazione era di 36,303 abitanti al censimento del 2010, il che la rende la 19\u00aa citt\u00e0 pi\u00f9 grande dello stato e la pi\u00f9 grande della Georgia nord-occidentale. Situata ai piedi degli Appalachi, \u00e8 la principale citt\u00e0 dell'area metropolitana di Rome, che comprende tutta la contea di Floyd.\nRome venne costruita alla confluenza dei fiumi Etowah e Oostanaula, che formano il fiume Coosa. A causa dei suoi vantaggi strategici, quest'area fu occupata per lungo tempo dalla trib\u00f9 dei Creek e successivamente dalla trib\u00f9 dei Cherokee. I capi delle trib\u00f9 come Major Ridge e John Ross risiederono qui prima della deportazione degli indiani.\nLa citt\u00e0 si svilupp\u00f2 su sette colline con i fiumi in mezzo a loro, una caratteristica che ispir\u00f2 i primi coloni euro-americani a chiamarla Roma (\"Rome\" in inglese), la capitale dell'Italia.\n\u00c8 la seconda citt\u00e0 pi\u00f9 grande, dopo Gadsden, Alabama, vicina al centro dell'area triangolare definita dalle autostrade interstatali tra Atlanta, Birmingham e Chattanooga. \u00c8 nota come centro regionale in settori come la cura medica e l'istruzione. Oltre al suo sistema scolastico pubblico, ci sono diverse scuole private. Le istituzioni di alto livello includono il privato Berry College e la Shorter University, e il pubblico Georgia Northwestern Technical College e il Georgia Highlands College.\nAlla fine degli anni venti, un'azienda statunitense costru\u00ec un impianto di rayon in un progetto congiunto con una societ\u00e0 italiana. Questo collegamento viene messo in risalto dalla statua di Romolo e Remo allattati da una lupa, un simbolo dell'antica Roma che fu donato, nel 1929, dall'allora Presidente del Consiglio dei Ministri italiano Benito Mussolini.\nGeografia fisica.\nLa citt\u00e0 sorge alla confluenza dei fiumi Oostanaula e Etowah che danno vita al Coosa.\nSecondo lo United States Census Bureau (\"Ufficio del censimento degli Stati Uniti d'America\"), ha un'area totale di 81.9km\u00b2 di cui 80.1km\u00b2 di terra e 1.9km\u00b2 di acqua. \nLe 7 colline sono: Blossom, Jackson, Lumpkin, Mount Aventine, Myrtle Hill, Old Shorter e Neely Hill.\nStoria.\nNativi americani.\nI popoli della Cultura del Mississippi hanno abitato l'area dell'anno 1000 d.C. circa. Queste persone si pensa scomparirono a causa delle malattie portate dagli Spagnoli nel tardo XVI secolo. Non si sa molto prima dell'arrivo degli spagnoli ma gli archeologi hanno trovato tracce millenarie indigene lungo i tre fiumi. \nL'arrivo degli europei.\nC'\u00e8 un dibattito riguardo all'effettivo passaggio di Hernando de Soto per l'attuale zona cittadina, ma \u00e8 concordato che sia passato nella regione con la sua spedizione nel 1540. Nel 1560 Trist\u00e1n de Luna invi\u00f2 un'altra spedizione, a nord del passaggio di Soto, composta da 140 soldati e 2 frati domenicani. Essi stabilirono degli accordi con il dominio dei Coosa in quanto gli spagnoli li avrebbero aiutati a sopprimere i Napoch\u00ecn nell'attuale Tennessee. Ma dopo 20 anni la comunit\u00e0 venne abbandonata e gli indiani morirono per le malattie.\nIl ritorno dei nativi.\nPer primi i Creek occuparono l'area nel XVII secolo per poi essere scacciati dagli Cherokee nella met\u00e0 del XVIII secolo spinti dall'espansione europea ovest degli Appalachi. Nacque cos\u00ec il villaggio di \"Chatuga\" durante la seconda guerra Cherokee, sopravvivendone. In nativi si riferivano alla zona come \"Sorgente del Coosa\". Data la floridit\u00e0 del luogo molti capi indiani si trasferirono qui dando vita a delle piantagioni.\nPrimo insediamento.\nNel XVIII secolo la crescente domanda di pellicce, in particolare di cervo diede inizio a una tratta commerciale tra i cacciatori nativi e i commercianti europei. Cos\u00ec, dalle colonie britanniche di Carolina e Georgia, un gruppo di commercianti e coloni si insediarono nella zona e vennero accolti dai nativi. Dopo la guerra d'indipendenza molti altri coloni e missionari si trasferirono nel piccolo insediamento. \nNel 1793 in risposta a un'incursione degli Cherokee in Tennessee, John Sevier, (Governatore del Tennessee), guid\u00f2 a sua volta un'incursione verso i nativi nelle vicinanze della Myrtle Hill, conosciuta come battaglia di Hightower. \nNel 1802 venne firmato tra gli Stati Uniti e la Georgia il Patto del 1802 che faceva s\u00ec che la Georgia cedesse le sue terre a ovest che andranno a formare gli stati dell'Alabama e del Mississippi. Il governo federale nonostante la maggior parte dei terreni fosse di propriet\u00e0 degli Cherokee, decise di espellere questi ultimi dallo stato, la rimozione per\u00f2 non fu immediata e i capi indiani Major Ridge e John Ross si impegnarono per fermare lo sfratto.\nDurante la guerra creek gli Cherokee si schierarono con i Creek settentrionali pi\u00f9 civilizzati e assimilati ai bianchi, contro i creek meridionali pi\u00f9 selvaggi e lontani dalle comunit\u00e0 bianche. Prima che gli Cherokee dovettero abbandonare la sorgente del Coosa per unirsi alla guerra, i capi ridge e ross guidarono una milizia comandata da Andrew Jackson contro i creek meridionali.\nNel 1829 venne scoperto l'oro nelle vicinanze di Dahlonega dando cos\u00ec inizio alla prima corsa all'oro. L'Indian Removal Act del 1830 complet\u00f2 il Patto del 1802 che sottrasse tutta la Georgia agli indiani. Ci\u00f2 era dovuto alla necessit\u00e0 dei bianchi di insediarsi l\u00ec a maggior ragione dopo la scoperta dell'oro.\nNel 1831 l'assemblea generale della Georgia ratific\u00f2 la legislazione che sottrasse le ultime terre dei nativi organizzandole nell'attuale Contea di Cherokee.\nFondazione.\nLa citt\u00e0 venne fondata nel 1834 da europei e statunitensi. I fondatori furono i colonnelli Daniel Mitchell, Zacharia Hargrove, William Smith, il maggiore Philip Hemphill e il politico John Lumpkin. Per il nome della citt\u00e0 essi tennero una riunione alla \"Alhambra-Home on the hill\", ovvero l'abitazione di Hemphill, ed egli stesso present\u00f2 il nome di Rome ispirandosi alle 7 colline e ai fiumi, la proposta venne accettata e nel 1835 divenne ufficialmente citt\u00e0 e il capoluogo venne spostato da Livingston.\nLa citt\u00e0, che era abitata ancora dalla maggior parte di Cherokee prosper\u00f2 grazie alla nuova economia del cotone. In particolare l'invenzione nel tardo XVIII secolo della Sgranatrice di cotone rese redditizia la lavorazione del cotone a base corta, pi\u00f9 diffuso nella zona. I planter portarono molti schiavi neri per i lavori intensivi nelle piantagioni opera a cui parteciparono anche i capi Cherokee che ne commerciavano la maggior parte e presto l'economia del cotone sostitu\u00ec quella delle pellicce.\nSociet\u00e0.\nEvoluzione demografica.\nSecondo il censimento del 2010, la popolazione era di 36,303 abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 57,35% di bianchi, il 27,75% di afroamericani, lo 0,59% di nativi americani, l'1,91% di asiatici, lo 0,19% di oceanici, il 9,73% di altre etnie, e il 2,47% di due o pi\u00f9 etnie. Ispanici o latinos di qualunque nazionalit\u00e0 erano il 16,23% della popolazione."}
{"id": "684653", "revid": "27723", "url": "https://it.wikipedia.org/wiki?curid=684653", "title": "Formazione ed evoluzione delle galassie", "text": ""}
{"id": "684654", "revid": "88740", "url": "https://it.wikipedia.org/wiki?curid=684654", "title": "KAIST", "text": "Il Korea Advanced Institute of Science &amp; Technology o KAIST \u00e8 un istituto scolastico a Daedeok Science Town (Hangul: \ub300\ub355\uc5f0\uad6c\ub2e8\uc9c0; Hanja: \u5927\u5fb7\u784f\u7a76\u5718\u5730), Daejeon, Corea del Sud.\nFondato nel 1971 attraverso l'unione del Korea Advanced Institute of Science (KAIS) con il Korea Institute of Science and Technology (KIST) dalla legge KAIST numero 3778.\nHa 8.929 studenti (2009) e 800 insegnanti.\nStoria.\nIl Korea Advanced Institute of Science &amp; Technology (o KAIST) \u00e8 stato fondato nel 1971 con l'unione tra Korea Advanced Institute of Science (\"KAIS\") e Korea Institute of Science and Technology \"'KIST\")\nAttivit\u00e0.\nNel 2006 ha presentato una memoria NAND flash da 8\u00a0nm in grado di immagazzinare oltre 1 terabyte di dati e la commercializzazione \u00e8 iniziata nel 2014. "}
{"id": "684655", "revid": "54354", "url": "https://it.wikipedia.org/wiki?curid=684655", "title": "Korea Advanced Institute of Science &amp; Technology", "text": ""}
{"id": "684657", "revid": "438678", "url": "https://it.wikipedia.org/wiki?curid=684657", "title": "Nespoli", "text": "Persone.\nIl cognome Nespoli pu\u00f2 riferirsi a:"}
