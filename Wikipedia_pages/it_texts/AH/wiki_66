{"id": "726972", "revid": "438678", "url": "https://it.wikipedia.org/wiki?curid=726972", "title": "La stagione della strega", "text": "La stagione della strega \u00e8 un film horror del 1972, diretto da George A. Romero. Questo \u00e8 il suo terzo film, venne filmato nel 1971, e distribuito due anni pi\u00f9 tardi. La pellicola parla di una casalinga che rimane affascinata dalla stregoneria.\nIn Italia il film rimase inedito fino agli anni '90, con l'uscita in VHS.\nTrama.\nIl film narra della vita di Joan Mitchell (Jan White), la trentanovenne moglie timida e sofisticata di un uomo d'affari di successo, Jack Mitchell (Bill Thunhurst). La coppia vive allegramente in una grande casa di periferia di Pittsburgh con la loro figlia diciannovenne Nikki (Joedda McClain). Ma, a insaputa delle sue amiche, Joan \u00e8 infelice ed annoiata a causa del suo stile di vita da casalinga: pulire la casa, pulire l'auto, lavare i vestiti di suo marito e fare la spesa non sono quello che si aspettava. Jack \u00e8 cos\u00ec ossessionato con il suo lavoro che spesso ignora Joan e la lascia ogni settimana da sola per lunghi viaggi d'affari. \nSpesso Joan ha un sogno che la vede intrappolata in casa a causa del marito, che la tratta come un cane.\nDurante una festa, Joan e le sue amiche apprendono che una donna trasferitasi da poco nel loro quartiere, chiamata Marion Hamilton (Virginia Greenwald) pratica stregoneria: il gruppo \u00e8 stupefatto dall'avere una \"strega\" tra di loro. Spronate dalla curiosit\u00e0, Joan ed una delle sue amiche, Shirley (Anne Muffley), vanno a casa di Marion per conoscere e riscontrare le sue abilit\u00e0. Marion \u00e8 anche il capo di un gruppo segreto di donne, una setta di streghe nel quale Marion parla di Joan.\nJoan e Shirley tornano a casa di Joan dove incontrano Gregg (Raymond Laine), il giovane professore di Nikki: i due stanno parlando della vita, bevono e fumano erba. Gregg mostra chiaramente un'attrazione per Joan, che non cede ai tentativi. La stessa sera Gregg fa credere a Shirley di farle fumare dell'erba, mentre in realt\u00e0 era solo tabacco, questo causa alla donna una crisi isterica e Joan caccia di casa Gregg infuriata.\nQuella notte Joan sente Nikki e Gregg che hanno un rapporto sessuale, la ragazza viene poi a sapere che sua madre l'ha scoperta e quindi si arrabbia.\nNei giorni a seguire, Nikki scappa di casa e Joan viene picchiata da suo marito per non aver impedito alla figlia di copulare e per aver lasciato che fuggisse. In seguito Jack continua a fare sempre pi\u00f9 viaggi di lavoro, lasciando Joan pi\u00f9 sola e infelice che mai. Joan compra una copia del libro \"Come divenire una strega, un inizio\", e presto s'impratichisce nell'arte. In seguito, fa un incantesimo per farle piacere Gregg, e presto i due diventano amanti. Ma presto Joan inizia ad avere incubi ricorrenti che diventano sempre pi\u00f9 strani e terrificanti, che la vedono attaccata da un intruso mascherato da Satana.\nCredendo di essere divenuta una strega, Joan inizia ad immedesimarsi sempre di pi\u00f9 nel suo nuovo stile di vita, sino a quando la linea tra fantasia e realt\u00e0 si spezza e porta ad una tragedia. Nikki telefona da Buffalo per dire che non torner\u00e0 a casa. Gregg non vuole pi\u00f9 stare con Joan per il suo carattere presuntuoso. E dopo un altro terribile incubo con l'intruso mascherato, Joan spara per sbaglio a suo marito, che ritornava da un altro viaggio d'affari. Cos\u00ec, questi muore.\nInoltre, allo spettatore non viene spiegato in modo esplicito se Joan abbia ucciso suo marito solo per averlo scambiato per un ladro, oppure per vendicarsi di averla schiaffeggiata e per averla ignorata e maltrattata tutti quegli anni.\nCon l'ultimo collegamento al suo passato ormai tolto, Joan si associa alla setta di streghe di Marion e diventa una di loro a tutti gli effetti. Mostrata la morte di suo marito come un incidente, Joan affronta la vita in modo pi\u00f9 positivo e con maggior sicurezza in s\u00e9 stessa, tornando ai suoi party con le sue amiche, dove non ha nessun problema ad ammettere con tranquillit\u00e0 di essere una strega. Ma il finale del film \u00e8 molto pi\u00f9 pessimista, quando Joan si accorge di essere rimasta nuovamente sola come prima, quando le persone che la circondano non la chiamano con il suo nome, ma o 'miss Mitchell'o semplicemente 'la moglie di Jack'."}
{"id": "726974", "revid": "767487", "url": "https://it.wikipedia.org/wiki?curid=726974", "title": "Need to Control", "text": "Need to Control \u00e8 il secondo disco del gruppo grindcore di New York City Brutal Truth. Venne pubblicato per la Earache Records il 25 ottobre del 1994."}
{"id": "726975", "revid": "599013", "url": "https://it.wikipedia.org/wiki?curid=726975", "title": "Tam", "text": ""}
{"id": "726977", "revid": "1522738", "url": "https://it.wikipedia.org/wiki?curid=726977", "title": "Albanova (Pok\u00e9mon)", "text": ""}
{"id": "726980", "revid": "648716", "url": "https://it.wikipedia.org/wiki?curid=726980", "title": "Altopiano di Goias", "text": "L'altopiano di Goias o Brasilia \u00e8 un altopiano del Brasile.\nHa una superficie complessiva di 3.000.000 di km\u00b2 e un'altezza massima di 600 Si trova racchiuso fra la costa atlantica, il Rio delle Amazzoni, il bacino idrografico dei fiumi Paraguay e Paran\u00e1 e il Madeira. \u00c8 caratterizzato da una struttura generale a terrazze, profonde valli (formate da affluenti del Rio delle Amazzoni) e modeste alture di recente origine sedimentaria. \nNell'altopiano si trova la citt\u00e0 di Brasilia, capitale del Brasile dal 1960."}
{"id": "726985", "revid": "2159864", "url": "https://it.wikipedia.org/wiki?curid=726985", "title": "Stemma della Birmania", "text": "Lo stemma della Birmania ( in lingua birmana) \u00e8 il simbolo nazionale del Myanmar (Birmania) usato in tutti documenti ufficiali del governo, anche nelle pubblicazioni. Lo stemma ha due chintche (leoni mitologici) posizionati uno di fronte all'altro, e al centro di essi c'\u00e8 una mappa della Birmania situata in una ruota dentata. Lo stemma \u00e8 cinta da un fiore birmano tradizionale con infine una stella in cima ad esso.\nL'originale stemma conteneva la scritta , che significa \"Il Presidente dell'Unione di Birmania\". Conteneva tre leoni (due tuttora al loro posto ed uno oggi sostituito dalla stella). A differenza di quello attuale, la ruota dentata era un cerchio circondato dalle parole birmane . Comunque, durante il governo militare di Ne Win, lo stemma fu modificato e tutt'oggi contiene simboli socialisti quali la stella e la ruota dentata."}
{"id": "726987", "revid": "108693", "url": "https://it.wikipedia.org/wiki?curid=726987", "title": "Virgin EG Records Ltd.", "text": ""}
{"id": "726989", "revid": "6066", "url": "https://it.wikipedia.org/wiki?curid=726989", "title": "Medioevo greco", "text": ""}
{"id": "726992", "revid": "83531", "url": "https://it.wikipedia.org/wiki?curid=726992", "title": "Tebaldo d'Este", "text": ""}
{"id": "726997", "revid": "76963", "url": "https://it.wikipedia.org/wiki?curid=726997", "title": "Jo\u00ebl Egloff", "text": "\u00c8 considerato dalla critica francese come uno dei migliori scrittori della nuova generazione.\n\u00c8 stato premiato in patria e all'estero, ricevendo premi prestigiosi come il Prix du Livre Inter 2005 ed il Prix du Roman des Libraires E. Leclerc.\nOltre a \"Edmond Ganglion &amp; Figlio\" (Prix Alain-Fournier) ha pubblicato \"Cosa ci faccio seduto qui per terra\" (2004) e \"Lo Stordimento\" (2005)."}
{"id": "727005", "revid": "287204", "url": "https://it.wikipedia.org/wiki?curid=727005", "title": "Joel Egloff", "text": ""}
{"id": "727007", "revid": "1632387", "url": "https://it.wikipedia.org/wiki?curid=727007", "title": "Massimo Mazzucco", "text": "Biografia.\nCarriera cinematografica.\nHa iniziato la sua carriera lavorativa come fotografo di moda. \u00c8 poi entrato in contatto col mondo del cinema e nel 1982 ha realizzato il suo primo lungometraggio, \"Summertime\". Nel 1986 cura la regia di \"Romance,\" uno degli ultimi film di Walter Chiari. In seguito Mazzucco ha girato \"Obiettivo Indiscreto\" (1992), un film ambientato nel mondo della moda interpretato da Luca Barbareschi e Sam Jenkins, e del quale ha curato anche la sceneggiatura insieme a Sergio Altieri. Ha successivamente realizzato \"L'ombra abitata\" (1994), tratto da un romanzo di Alberto Ongaro con Michael York e Florinda Bolkan. \nNel 1994 si \u00e8 trasferito a Los Angeles, dove ha lavorato come sceneggiatore e consulente narrativo. A Los Angeles ha girato il film \"Aaron Gillespie Will Make You a Star\", con l'attore Scott Caan. Il film \u00e8 una commedia critica verso il mondo dei \"guru\" della recitazione che a Hollywood vivrebbero sui sogni dei ragazzi desiderosi di successo nel cinema. Dal 2013 vive in Calabria.\nL'attivit\u00e0 su Internet.\nMazzucco gestisce dal 2003 il sito web Luogocomune.net, \u00e8 fondatore con Giulietto Chiesa nel 2019 del canale di video in \"streaming\" Contro.tv, ed \u00e8 impegnato nella divulgazione di teorie del complotto, come quelle che contestano il rapporto della Commissione sugli attentati dell'11 settembre 2001, comprese le critiche alla versione ufficiale dell'attentato al Pentagono. Il sito d\u00e0 spazio anche ad altre teorie del complotto sugli argomenti pi\u00f9 vari, come l'assassinio di John F. Kennedy, lo sbarco dell'uomo sulla Luna e le scie chimiche. Una comunicazione privata con Paolo Attivissimo ha condotto ad accreditare Massimo Mazzucco quale sostenitore della teoria che la Terra sia cava e abitata al suo interno; sostegno che Mazzucco ha successivamente smentito pubblicamente.\nAltri temi trattati spaziano dalla storia delle religioni alla marijuana, dalla cura del cancro con metodi non riconosciuti dalla comunit\u00e0 scientifica, alla massoneria.\nMazzucco ha esposto le sue interpretazioni dei fatti avvenuti l'11 settembre in un libro e in un film diffusi via Internet, ambedue intitolati \"11 settembre 2001 - Inganno Globale\". Il libro \u00e8 stato criticato per parecchi errori fattuali, anche elementari, come il numero dei piani delle Torri Gemelle. Alcuni sono stati corretti nell'edizione successiva, ma solo quelli indicati esplicitamente dai debunker, mentre il resto \u00e8 rimasto inalterato (per esempio, a pag. 79, si riscontra un errore di identificazione laddove l'autore confonde una delle vittime del volo United Airlines 93, Mark Bingham, con Scott Bingham, un ricercatore inglese che ottenne la pubblicazione dei filmati delle telecamere di sorveglianza del Pentagono).\nHa pubblicato in Rete anche un secondo film, \"Il nuovo secolo americano\", che indaga su ipotetici retroscena politici degli attentati. Successivamente ha realizzato il filmato \"L'altra Dallas - Chi ha ucciso RFK?\", sull'omicidio di Robert Kennedy e, sul medesimo argomento, ha pubblicato il libro omonimo. Nel 2008 ha prodotto e distribuito \"I Padroni del mondo - UFO, militari e pericolo atomico\", in cui sostiene che le notizie sull'esistenza degli UFO sarebbero tenute nascoste dai militari statunitensi.\nNel 2010 ha autoprodotto il video \"Cancro - Le cure proibite\". Vi si menzionano varie e ipotetiche cure alternative al cancro prive di riscontri scientifici di efficacia e pertanto non riconosciute dalla comunit\u00e0 scientifica. Nel 2011 ha scritto e realizzato il video \"La vera storia della Marijuana\". Nel 2013 \u00e8 uscito un nuovo film, intitolato \"11 settembre - La nuova Pearl Harbor\", della durata di cinque ore. Nel dicembre 2017 \u00e8 uscito l'ultimo video realizzato da Mazzucco intitolato \"American Moon,\" dove si contesta la veridicit\u00e0 di tutte le missioni Apollo.\nTeorie del complotto e posizioni controverse.\nAttentati dell'11 settembre 2001.\nNel 2006 Massimo Mazzucco ha realizzato un video intitolato \"11 settembre 2001 - Inganno globale\", in cui vengono posti alcuni interrogativi sulla caduta delle Torri Gemelle. Le questioni sollevate dal filmato hanno dato vita ad un dibattito e sono state criticate nelle puntate di \"Matrix\" e in Internet dal giornalista Paolo Attivissimo, che ha esaminato e contestato le affermazioni proposte. Attivissimo ha individuato nel filmato manipolazioni di dati, omissioni e tagli, mancanza di documentazione a supporto e contraddizioni interne. Mazzucco ha ribattuto alle critiche con un filmato di risposta, trasmesso da \"Matrix\" il 14 settembre 2007. Questo \u00e8 stato ulteriormente sottoposto ad analisi da Attivissimo due giorni dopo, con successiva nuova replica di Mazzucco.\nNel 2013 Massimo Mazzucco ha realizzato un nuovo video, \"11 settembre - La nuova Pearl Harbor\", in cui vengono riproposte le tesi del precedente filmato, ma come si ricava dal titolo questa volta vengono collegati ad un supposto \"modus operandi\" simile alla teoria del complotto sull'attacco di Pearl Harbor.\nIl sostegno alle teorie dell'ex medico Simoncini.\nDal settembre 2008 Mazzucco d\u00e0 spazio sul suo sito a una terapia alternativa anticancro, la cui efficacia non \u00e8 dimostrata e contrasta con le conoscenze mediche attuali. La supposta cura, che consiste nella somministrazione endovena di bicarbonato di sodio, \u00e8 proposta da Tullio Simoncini, ex medico radiato dall'ordine e condannato per omicidio colposo e truffa aggravata proprio per aver cagionato la morte di un uomo a cui erano state fatte tali iniezioni dietro pagamento di una cospicua somma di denaro.\nInoltre Mazzucco, che era responsabile della registrazione del sito \"www.tulliosimoncini.com\" (sito non pi\u00f9 attivo), da cui l'ex-medico pubblicava le sue teorie, riferisce di aver curato la madre da un presunto carcinoma basocellulare, dichiarando per\u00f2 esplicitamente di non conoscerne la vera natura, mediante le applicazioni di tintura di iodio suggerite da Simoncini, che aveva ritenuto trattarsi di un fungo basando la sua diagnosi esclusivamente sull'analisi visiva di alcune fotografie. In calce chiarisce che l'articolo ha il solo scopo di documentare l'esperienza e \u00abnon costituisce necessariamente un incitamento\u00bb a seguire il metodo Simoncini.\nNel gennaio 2009 Mazzucco ha pubblicato una video-intervista a una paziente di Simoncini, intitolando l'articolo \u00ab\"Cura il cancro per email\"\u00bb: nell'intervista la donna sosteneva di essere guarita dal tumore grazie alle cure del dottore. Tuttavia nel corso del dibattito che fa seguito alla pubblicazione dell'articolo viene provato, attraverso l'analisi dei documenti mostrati nell'intervista, che la paziente aveva subito degli interventi chirurgici precedenti alla terapia col bicarbonato, contrariamente a quanto affermato nel video stesso, vanificandone quindi il valore come testimonianza favorevole alle teorie del Simoncini. Nonostante la confutazione scientifica e le critiche ricevute per gli errori commessi nella ricostruzione della storia, Mazzucco \u00e8 rimasto nella sua posizione affermando che la convinzione della paziente, secondo cui sarebbe stato il bicarbonato a guarire il suo cancro, costituirebbe la prova definitiva che nel caso esaminato la cura Simoncini avrebbe funzionato.\nAllunaggi.\nMazzucco \u00e8 sostenitore della teoria del complotto lunare ovvero la tesi che reputa falsi gli allunaggi delle missioni Apollo e che ritiene che ci\u00f2 che \u00e8 stato mostrato in tv durante queste missioni, dal 1969 al 1972, sia stata una finzione realizzata in uno studio cinematografico. Questa tesi \u00e8 sostenuta principalmente in \"American Moon\" del 2017 in cui vengono posti diversi interrogativi sulla veridicit\u00e0 delle missioni Apollo e su alcuni documenti ufficiali della NASA. In American Moon vengono intervistati dei noti fotografi di fama mondiale (Oliviero Toscani, Nicola Pecorini, Toni Thorimbert, Peter Lindbergh, Aldo Fallai) a cui l'autore sottopone la valutazione di un fotomontaggio creato da Ed Hengeveld nel 2008 componendo varie foto originali dell\u2019allunaggio di Apollo 11 e aggiungendo un Sole creato con la grafica digitale."}
{"id": "727011", "revid": "439724", "url": "https://it.wikipedia.org/wiki?curid=727011", "title": "Jeff Healey", "text": "Cieco dall'et\u00e0 di un anno a causa di un retinoblastoma, era noto per la sua particolare tecnica di esecuzione chitarristica, che lo vedeva seduto con la Stratocaster appoggiata sulle ginocchia.\nBiografia.\nAmmalatosi all'et\u00e0 di un anno di un retinoblastoma, Jeff Healey sconfisse la malattia ma divenne cieco. Ci\u00f2 non gli tolse comunque l'opportunit\u00e0 di dedicarsi alla musica e di imparare i rudimenti della tecnica slide e del blues fin dall'et\u00e0 di tre anni. Gi\u00e0 a sei comincia ad esibirsi in pubblico, mentre \u00e8 nel 1985 che sale sul palco con Allen Collins (Lynyrd Skynyrd) il quale, sbalordito dalla sua bravura, lo invita ad una jam session con Stevie Ray Vaughan.\nGrazie all'esibizione, il chitarrista si guadagna molte offerte d'ingaggio e, dopo aver prodotto il singolo del brano \"See the Light\" nel 1986, due anni dopo (1988) pubblica il suo primo album \"See the Light\" con la Jeff Healey Band (composta da Joe Rockman al basso e Tom Stephen alla batteria). L'incisione contiene una serie di composizioni e cover che attraversano il Blues, il Funk ed il Pop.\nDue anni dopo, \"Hell to Pay\" tenta di ripetere la formula dell'album precedente, con un sound che per\u00f2 concede maggiormente alla logica del mercato e con ospiti come Mark Knopfler (\"I Think I Love You Too Much\") e di George Harrison (in una versione di \"While My Guitar Gently Weeps\"). Il tour che segue porta la Jeff Healey Band in giro per il mondo, condividendo il palco con numerosi gruppi, ta cui gli ZZ Top, dei quali tra l'altro aveva inciso una versione di \"Blue Jeans Blues\" nell'album \"See the Light\".\nGli album successivi non ebbero i successi del precedente. \"Feel This\" si segnala per le numerose cover e un cast piuttosto ampio di artisti che vi hanno partecipato, mentre \"Cover to Cover\" \u00e8 un omaggio alle sue muse ispiratrici che passa in rassegna artisti come Robert Johnson, Beatles, Jimi Hendrix e Creedence Clearwater Revival.\nDopo un paio di antologie ed una esibizione a Montreux nel 1998, che sar\u00e0 poi documentata nel \"Live at Montreaux\" del 2005, ritorna con il disco \"Get Me Some\". \u00c8 probabilmente in questo periodo che comincia ad impegnarsi nella tromba per iniziare ad esplorare il mistico Jazz degli anni '20 e '30. \u00c8 con questo spirito che pubblic\u00f2 \"Adventures in Jazzland\" del 2004 e \"It's Tight Like That\" del 2006, entrambi dischi di sole cover salutati con entusiasmo da critica e da pubblico.\nNel 2006 appare anche nell'album \"Gillan's Inn\" nella canzone dei Deep Purple \"When A Blind Man Cries\", accompagnando anche la Ian Gillan Band in alcune date. \u00c8 da ricordare inoltre la sua partecipazione al film \"Il duro del Road House\" con Patrick Swayze e Ben Gazzara, dove interpretava la parte di Cody, chitarrista e cantante del gruppo che intratteneva i clienti del locale \"Double Deuce\". La colonna sonora del film contiene numerose esecuzioni di classici del rock ad opera della band.\nJeff Healey muore il 2 marzo 2008 a Toronto all'et\u00e0 di 41 anni a causa di un tumore: il Retinoblastoma che si era riformato l'anno precedente. Healey era sposato e aveva due figli.\nA pochi mesi dalla sua scomparsa viene pubblicato il postumo \"Mess of Blues\" che, offrendo sia pezzi dal vivo che in studio, non solo present\u00f2 un cast di ospiti degno di \"Hell to Pay\", ma ritorn\u00f2 con successo al sound blues che aveva fatto la fortuna di \"See the Light\"."}
{"id": "727012", "revid": "729019", "url": "https://it.wikipedia.org/wiki?curid=727012", "title": "Nodo atrioventricolare", "text": "Il nodo atrioventricolare (NAV), altrimenti detto Nodo di Aschoff-Tawara, \u00e8 il rel\u00e8 del sistema di conduzione del cuore.\nLo storico articolo sull'identificazione di questa importante struttura del sistema elettrico del cuore risale al 1906.\nIl NAV \u00e8 posto anatomicamente tra l'apertura del Seno coronarico anteriormente e inferiormente l'inserzione della valvola tricuspide, sul suo lato settale. Un importante punto di repere del NAV \u00e8 rappresentato dal vertice del triangolo di Koch.\nL'apporto ematico della giunzione AV dipende dall'arteria coronaria discendente posteriore nel 90% dei casi.\nIl nodo \u00e8 una losanga ovale, di 6x2mm per 3mm di spessore. \u00c8 formato da cellule cardiache modificate, di colore pallido, con disposizione aggrovigliata. Dal suo polo anteriore ha origine il fascio di His, che porta lo stimolo alla contrazione nel ventricolo.\nLa funzione di relais del NAV consiste nel rallentare la frequenza del Nodo senoatriale (NAS), cos\u00ec da far contrarre i ventricoli qualche frazione dopo gli atri.\nControllo nervoso.\nIl cuore ha la capacit\u00e0 di contrarsi autonomamente, ma \u00e8 noto che riceva impulsi nervosi che modulano questa intrinseca attivit\u00e0.\nA livello del NAV il sistema simpatico aumenta la velocit\u00e0 di trasmissione dell'impulso, mentre il parasimpatico la rallenta.\nLe catecolamine del simpatico quindi aumentano la velocit\u00e0 di conduzione (effetto \"dromotropo\"), aumentano l'eccitabilit\u00e0 del miocardio comune (effetto \"batmotropo\"), aumentano la forza di contrazione (effetto \"inotropo\") e aumentano la frequenza cardiaca (effetto \"cronotropo\").\nL'acetilcolina ha l'effetto opposto.\nIn caso di non funzionamento del NAS, il NAV \"non\" ha la capacit\u00e0 di supplirlo. In tal caso il pacemaker potr\u00e0 essere un punto qualunque lungo tutto il sistema di conduzione, ma pi\u00f9 frequentemente il fascio di His prima della biforcazione."}
{"id": "727013", "revid": "56818", "url": "https://it.wikipedia.org/wiki?curid=727013", "title": "Nodo AV", "text": ""}
{"id": "727020", "revid": "1862310", "url": "https://it.wikipedia.org/wiki?curid=727020", "title": "Ombra (disambigua)", "text": ""}
{"id": "727024", "revid": "729019", "url": "https://it.wikipedia.org/wiki?curid=727024", "title": "Luigi I d'Este", "text": "Biografia.\nOrigini.\nTerzo figlio del duca Cesare d'Este e di Virginia de' Medici, figlia dell'ex Granduca di Toscana Cosimo I e della moglie morganatica Camilla Martelli, aveva una sorella gemella Laura d'Este moglie di Alessandro I Pico, Principe della Mirandola e Marchese della Concordia.\nCarriera militare e le investiture a marchese.\nNel 1613, agli ordini del Marchese Bentivoglio, combatt\u00e9 insieme al fratello, principe ereditario, Alfonso contro i lucchesi, che avevano assalito il territorio della Garfagnana. Nel 1615 fu chiamato al servizio dei veneziani e gli fu affidato il comando di duemila fanti. Nel 1618 pass\u00f2 in Germania al servizio dell'imperatore nelle guerre contro i protestanti. Essendosi alleati i veneziani con la Francia, nel 1628, contro l'imperatore, per la guerra di successione di Mantova, Luigi fu chiamato e stipendiato col grado di generale e fu al comando di tutte le forze militari dello stato. Nel 1636 difese il territorio reggiano dalle aggressioni dei gallo-sardi, che volevano obbligare il duca di Modena e Reggio ad entrare in lega con quella repubblica e col granduca di Toscana, in occasione della guerra dei Barberini. Nel 1638 gli viene conferito il Marchesato di Montecchio. Nel 1643 il duca Francesco I d'Este investe lo zio principe Luigi del Marchesato di Scandiano con facolt\u00e0 di trasmissione a titolo oneroso ai legittimi eredi. L'investitura del Marchesato d\u00e0 inizio al ramo cadetto degli Este di Scandiano. Nel 1655 rappresenta il duca Francesco I d'Este a Loreto negli sponsali con Madama Barberini.\nMorte.\nMuore all'inizio del 1664 nel suo Palazzo di Modena.\nDiscendenza.\nEbbe una figlia illegittima da una donna rimasta sconosciuta:"}
{"id": "727027", "revid": "287204", "url": "https://it.wikipedia.org/wiki?curid=727027", "title": "Eurobbligazione", "text": " \nUnEurobbligazione \u00e8 un'obbligazione emessa in un Paese diverso da quello del debitore e denominata in una valuta diversa da quella del Paese di collocamento del titolo - ad esempio, un titolo collocato su Londra da una societ\u00e0 statunitense e denominato in dollari o euro. Le Eurobbligazioni assumono nomi diversi a seconda della valuta in cui sono emesse - ad esempio un'obbligazione emessa in yen \u00e8 denominata un\"Euroyen\", mentre una emessa in dollari \u00e8 detta obbligazione in \"Eurodollari\".\nDescrizione.\nLa maggior parte delle Eurobbligazioni sono di forma elettronica piuttosto che fisica. Vengono detenute e scambiate attraverso un sistema di compensazione; i pi\u00f9 comuni sono Euroclear e Clearstream. Le cedole sono pagate al detentore elettronicamente.\nI primi Eurobond europei sono stati emessi nel 1963 dalla societ\u00e0 Autostrade; l'importo era di quindici milioni di dollari di prestito per sei anni \u00e8 stata organizzata dai banchieri di Londra S. G. Warburg &amp; Co.\nEurobond come obbligazione nella zona euro.\nIl termine inglese per le eurobbligazioni \u00e8 \"eurobond\". La coincidenza terminologica non deve creare confusione con gli eurobonds\n(o \"E-bond\", in italiano \"E-obbligazione\" - termini proposti, tra gli altri, dal presidente dell'Eurogruppo Jean-Claude Juncker e dall'ex-Ministro dell'economia e delle finanze italiano Giulio Tremonti\ncon cui, nel contesto della crisi del debito sovrano dell'area monetaria dell'euro, nell'estate 2011, si indic\u00f2 la proposta di creare obbligazioni del debito pubblico dei Paesi facenti parte dell'eurozona, emesse da un'apposita agenzia dell'Unione europea e garantite congiuntamente dagli stessi Paesi dell'eurozona."}
{"id": "727032", "revid": "339392", "url": "https://it.wikipedia.org/wiki?curid=727032", "title": "Nodo del Seno", "text": ""}
{"id": "727039", "revid": "339392", "url": "https://it.wikipedia.org/wiki?curid=727039", "title": "SS. Salvatore della Trasfigurazione", "text": ""}
{"id": "727042", "revid": "73537", "url": "https://it.wikipedia.org/wiki?curid=727042", "title": "Stemma del Myanmar", "text": ""}
{"id": "727045", "revid": "120185666", "url": "https://it.wikipedia.org/wiki?curid=727045", "title": "Tempio del Divo Romolo", "text": "Il tempio del Divo Romolo si trova nell'area archeologica del Foro Romano, a Roma, sulla Sacra via summa, alle spalle del cosiddetto \"carcer\" repubblicano, tra il tempio di Antonino e Faustina e la basilica di Massenzio.\nIn origine venne costruito come vestibolo circolare di accesso al Tempio della Pace (75), ma dopo l'abbandono del complesso imperiale, Massenzio, secondo una tradizione medievale, lo riutilizz\u00f2 come tempio dedicato al figlio, Valerio Romolo, prematuramente scomparso nel 309 e divinizzato. In seguito, quando un'aula del Tempio della Pace venne trasformata nella basilica dei Santi Cosma e Damiano nel VI secolo, fu utilizzato come vestibolo della chiesa.\nStoria.\nL'edificio costituiva l'ingresso al complesso imperiale del Tempio della Pace dalla via Sacra, tra l'Arco di Tito e la piazza del Foro Romano: il diverso orientamento del complesso imperiale rispetto alla via era risolto per mezzo della sua pianta circolare.\nAgli inizi del IV secolo il complesso del Tempio della Pace era gi\u00e0 in abbandono e il vestibolo venne riutilizzato da Massenzio, che lo dedic\u00f2 forse nel 309 d.C. come tempio in onore del figlio Valerio Romolo, morto in giovane et\u00e0 e in seguito divinizzato. A quell'epoca risale il portale riccamente decorato, inquadrato da due ali di muro che formavano un'esedra affacciata sulla via, decorati con elementi architettonici di reimpiego. Dopo la sconfitta di Massenzio nella battaglia di Ponte Milvio del 312, ad opera di Costantino, dovette mutare la sua funzione, come sembrano provare alcune iscrizioni, visibili fino al XVI secolo all'interno dell'edificio.\nTeodorico il Grande, re degli Ostrogoti, e sua figlia Amalasunta donarono a papa Felice IV nel 527 una sala del Tempio della Pace (probabilmente la biblioteca), che fu trasformata nella basilica dedicata ai Santi Cosma e Damiano. In quell'occasione venne unita col tempio di Romolo e fu aperta una porta tra i due complessi. Il tempio divenne allora il vestibolo della chiesa.\nNel 1632 il pavimento della chiesa venne rifatto ed alzato di parecchi metri per via delle infiltrazioni d'acqua provenienti dal Campo Vaccino, ma non quello del tempio, che rimase alla quota dell'antica strada romana. La porta in bronzo e le colonnine in porfido vennero allora riutilizzate in una nuova porta a nord, che sostitu\u00ec quella antica. Solo alla fine del XIX secolo venne riallestita la porta originale, com'\u00e8 visibile nel ventunesimo secolo; la struttura interna del tempio \u00e8 visibile dall'interno della basilica.\nIn passato l'edificio era stato identificato in modo piuttosto fantasioso dai primi studiosi ed antiquari come tempio dei Penati o del tempio di Giove Statore fondato da Romolo (o dai primi cittadini di Roma) nell'VIII secolo a.C.\nAttribuzione.\nL'attribuzione come tempio di Romolo \u00e8 piuttosto controversa e si basa su notizie medievali (che potrebbero riferirsi invece a una sbagliata interpretazione della basilica di Massenzio) e su una moneta dell'epoca di Massenzio con un edificio a base circolare e la scritta \"aeternae memoriae\", forse riferibile con pi\u00f9 esattezza al mausoleo di Romolo sulla via Appia Antica.\nAlcuni sostengono invece che un tempio di Romolo non sia mai esistito e si basano per l'identificazione sui resti di un'iscrizione con la dedica a Costantino I da parte del Senato (secondo i fautori dell'attribuzione al tempio di Romolo questa iscrizione sarebbe segno di una nuova dedica dopo la battaglia di Ponte Milvio).\nUn'altra ipotesi, nata alla fine del XIX secolo, \u00e8 che si tratti del tempio dei Penati, che sappiamo si trovava sulla Velia, vicino al Foro, sul tratto della via Sacra che portava alle \"Carinae\": l'inizio della via per le Carinae \u00e8 infatti visibile a lato della rotonda. Pu\u00f2 darsi che il tempio dei Penati si trovasse al di sotto della basilica di Massenzio, che occupa gran parte della Velia, e che sia stato in seguito ricostruito poco distante. Anche la presenza delle due celle absidate sarebbe compatibile con la dedica ai Penati, dove potevano venire collocate le statue di culto, come appaiono in una moneta di Massenzio ai lati del tempio.\nDescrizione.\nL'edificio fu costruito con mattoni e coperto con lastre di marmo, asportate durante il Medioevo. Il corpo centrale \u00e8 di forma cilindrica, coronato da una cupola parzialmente rimaneggiata coronata da un lanternino costruito in epoca moderna. La facciata ha invece un andamento rientrante ad emiciclo che presenta quattro nicchie attualmente murate, gi\u00e0 usate per accogliere altrettante statue. La parte meglio conservata \u00e8 il portale, affiancato da due colonne di porfido rosso (il marmo degli imperatori) con capitelli corinzi in marmo bianco che sorreggono una trabeazione riccamente decorata di reimpiego, cos\u00ec come la cornice, anch'essa rifinita da dettagli pregiati.\nLa porta bronzea \u00e8 una delle poche romane sopravvissute, e presenta un meccanismo ancora funzionante (un'altra \u00e8 quella della Curia Iulia alla basilica di San Giovanni in Laterano ).\nDue ambienti rettangolari terminanti con altrettante absidi e collegati al tempio vennero ricavati tra la parte centrale della struttura e gli edifici contigui. Due colonne di marmo cipollino poggianti su basi rialzate fungevano da decorazione all'ingresso di queste due sale. Solo l'ultima colonna, quella situata a destra, si \u00e8 conservata sino ai giorni nostri.\nAlcune tracce di affreschi, risalenti alla trasformazione del tempio in vestibolo, sono visibili dall'interno della basilica dei Santi Cosma e Damiano. Il fondo della navata si apre infatti sul corpo centrale del tempio, situato ad un livello inferiore.\nL'edificio sorge soprelevato rispetto alla Sacra via summa poich\u00e9 gli scavi archeologici del XIX secolo rimossero erroneamente la pavimentazione post-neroniana scambiandola per un'aggiunta medievale; cos\u00ec poterono indagare anche gli strati pi\u00f9 antichi del Foro (il livello odierno \u00e8 del primo impero), ma lasciarono scoperte le fondamenta degli edifici successivi, come lo stesso tempio di Romolo, l'arco di Tito e la basilica di Massenzio. Il livello medievale della strada \u00e8 invece testimoniato da un portico che si trova poco pi\u00f9 avanti sulla via sacra, sul lato sinistro."}
{"id": "727046", "revid": "1013865", "url": "https://it.wikipedia.org/wiki?curid=727046", "title": "Mahikeng", "text": "Mahikeng, conosciuta precedentemente come Mafikeng e storicamente come Mafeking, \u00e8 una citt\u00e0 del Sudafrica, capoluogo della provincia del Nordovest, posta 1400 chilometri a nord-est di Citt\u00e0 del Capo, 790 km a sud-sud-ovest di Bulawayo e 260 km in linea d'aria in direzione ovest-nord da Johannesburg.\nGeografia.\n\u00c8 costruita su un \"veld\" aperto ad una quota di 1500 , sulle rive del fiume Molopo, 24 km a sud del margine pi\u00f9 meridionale del Botswana e conta 49.300 abitanti (2001). Le miniere d'oro di Madibi sono circa 15 km a sud della citt\u00e0.\nStoria.\nMahikeng fu in origine il quartier generale della trib\u00f9 Barolong di Bechuana. La citt\u00e0 fu fondata nel 1880 da mercenari inglesi cui furono garantite terre dal capo trib\u00f9 Barolong. L'insediamento fu battezzato Mafikeng, parola che in dialetto locale Tswana (Mahikeng) significa \"Luogo tra le rocce\". In seguito, i coloni inglesi ne modificarono la denominazione in Mafeking. Fu da Pitsani Pothlugo (o Potlogo), 39 km a nord di Mafeking, che prese il via il Jameson Raid, il 29 dicembre 1895.\nAllo scoppio della seconda guerra boera nel 1899, la citt\u00e0 fu posta sotto assedio. Il famoso assedio di Mafeking dur\u00f2 per 217 giorni, dall'ottobre al maggio del 1900, e trasform\u00f2 Robert Baden-Powell in un eroe nazionale. Nel settembre del 1904 Lord Frederick Roberts inaugur\u00f2 un obelisco a Mafeking che portava i nomi di coloro che caddero in difesa della citt\u00e0. In tutto, 212 persone furono uccise durante l'assedio, e oltre 600 furono i feriti, mentre le perdite dei Boeri furono significativamente maggiori.\nMahikeng fu capitale del protettorato del Bechuanaland (pur trovandosi al di fuori dei confini del protettorato stesso) dal 1894 al 1965, quando Gaborone divenne la capitale di ci\u00f2 che sarebbe stato il Botswana. Mahikeng divenne anche temporaneamente capitale della Bantustan di Bophuthatswana, negli anni '70, prima che la vicina citt\u00e0 di Mmabatho fosse decretata capitale. Nel 1980 la denominazione di Mahikeng fu restaurata e in seguito alla fine dell'apartheid, nel 1994, Mmabatho fu accorpata a Mahikeng, diventando la capitale della provincia appena creata del Nordovest (\"North West\")."}
{"id": "727048", "revid": "547992", "url": "https://it.wikipedia.org/wiki?curid=727048", "title": "Sallustia Orbiana", "text": "Biografia.\nOrbiana era di famiglia aristocratica; suo padre era Seio Sallustio, prefetto del pretorio.\nNel 225 spos\u00f2 l'imperatore Alessandro Severo, quando questi aveva sedici anni, ricevendo il titolo di \"augusta\"; Sallustio fece una rapida carriera, divenendo persino \"caesar\". Secondo Erodiano, Orbiana entr\u00f2 in contrasto con la potente suocera, Giulia Mamea, che desiderava il titolo di \"augusta\" solo per s\u00e9; Alessandro, al contrario, ne era innamorato.\nMamea, che aveva regnato da dietro il trono del figlio da quando questi era stato eletto imperatore all'et\u00e0 di tredici anni, entr\u00f2 in contrasto anche con Sallustio; nel 227 Sallustio fu accusato di aver tramato di rovesciare Alessandro con l'aiuto della guardia pretoriana, e fu messo a morte; contestualmente, Mamea ordin\u00f2 che Orbiana venisse mandata in esilio in Libia, malgrado Alessandro tentasse di difendere la moglie prima di cedere alla madre.\nIconografia.\nCome augusta, Orbiana venne ritratta su diverse emissioni monetarie, le quali, causa il suo breve regno, sono piuttosto rare; principalmente si tratta di emissioni celebranti la \"concordia augustorum\", la \u00abconcordia degli augusti\u00bb, con talvolta la raffigurazione di Orbiana e Alessandro che si stringono la mano in un gesto di concordia.\nUna notevole statua di Sallustia si trova oggi ai Musei Vaticani, nel Cortile Belvedere. Sallustia \u00e8 rappresentata nelle vesti di \"Venus Felix\", accompagnata da Cupido, e la base porta la dedica di due liberti dell'imperatrice, Elpidio e Sallustia."}
{"id": "727057", "revid": "486946", "url": "https://it.wikipedia.org/wiki?curid=727057", "title": "Conte di Borgogna", "text": ""}
{"id": "727059", "revid": "124018078", "url": "https://it.wikipedia.org/wiki?curid=727059", "title": "Signoria cittadina", "text": "La signoria cittadina rappresenta una forma di dominio che interessa molti comuni urbani dell'Italia centro-settentrionale dalla fine del XIII secolo.\nDescrizione.\nEssa si svilupp\u00f2 a partire dall'inizio del dominio cittadino, per lo pi\u00f9 attraverso l'attribuzione di cariche podestarili o popolari ai capi delle famiglie, con poteri eccezionali e durata spesso vitalizia. Nelle prime testimonianze di signorie urbane, a partire dalla seconda met\u00e0 del Duecento, i signori si identificano spesso con i leader del movimento popolare, di cui esibivano titoli che ne esplicitavano la rappresentanza (per esempio, Difensore del Popolo oppure Podest\u00e0 del Popolo). I primi signori agivano infatti con un forte mandato del popolo, di cui intendevano rappresentare le istanze politiche. Inoltre, in tal modo si rispondeva all'esigenza di un governo stabile e forte che ponesse termine all'endemica instabilit\u00e0 istituzionale ed ai violenti conflitti politici e sociali, soprattutto tra magnati e popolari ed anche tra popolo grasso (ricca borghesia) e popolo minuto (piccoli borghesi), guelfi e ghibellini.\nI signori pi\u00f9 forti e ricchi riuscirono quindi a ottenere la facolt\u00e0 di designare il proprio successore, dando cos\u00ec inizio a dinastie signorili. Un importante momento di rafforzamento di tali signorie fu la legittimazione da parte dell'imperatore o di altri poteri sovrani, come il papa, che potevano concedere, spesso dietro forti compensi da parte dei Signori, svariati titoli, come quelli di vicario imperiale, di Duca o di vicario papale. Rimanevano tuttavia funzionanti le istituzioni comunali, sebbene, soprattutto dopo gli anni Trenta del Trecento, spesso si limitassero a ratificare le decisioni del Signore.\nNumerose signorie cittadine, soprattutto le pi\u00f9 antiche, limitavano il loro potere a singole citt\u00e0, tanto che si possono definire monocittadine: \u00e8 il caso di Alberto Scotti a Piacenza (1290), Manfredo Beccaria a Pavia (1289), Romeo e Taddeo Pepoli a Bologna nella prima met\u00e0 del Trecento.\nAltre signorie ebbero fin da subito o acquisirono grazie alle conquiste militari una consistenza sovralocale, estendendo la loro autorit\u00e0 su pi\u00f9 citt\u00e0 e divenendo, a partire dalla fine del Trecento, veri e propri stati regionali. Tra le pi\u00f9 importanti signorie sovralocali si possono menzionare quelle dei De' Medici, Gonzaga e Sforza, dei Della Torre, Visconti, Da Montefeltro, Estensi, Bentivoglio, Della Scala e Malatesta, che ebbero, in momenti diversi, notevole importanza.\nAlcune signorie nel nord Italia furono realizzate da principi feudali, che riuscirono a includere all'interno della loro dominazione territoriale anche importanti comuni, che per la loro scarsa forza economica e politica non gli si erano contrapposti efficacemente. Furono di questo tipo le signorie dei marchesi di Monferrato, dei conti di Savoia che riuscirono ad imporsi su un territorio tra Piemonte e Savoia, imponendosi rispettivamente su centri come Alessandria, Vercelli e Pavia i primi, Torino, Ivrea, Fossano e Cuneo i secondi. Per breve tempo in Veneto s'impose la signoria feudale di Ezzelino da Romano.\nStoria.\nInizialmente, numerose Signorie si presentarono come \"cripto-Signorie\", cio\u00e8 delle \"Signorie nascoste\"; infatti, queste non erano delle istituzioni legittime, ma erano appunto \"nascoste\". Vennero considerate tali poich\u00e9 si aggiunsero alle istituzioni comunali senza mostrarsi apertamente e senza mostrare cambiata l'istituzione vigente. Con questa Signoria ancora in ombra (ma gi\u00e0 forte) salirono al potere molti avventurieri, ma soprattutto famiglie di antica nobilt\u00e0 cittadina. Queste, dopo aver governato per una o due generazioni, decisero di legittimare il loro potere e di renderlo ereditario. Nel XIV secolo ottennero il titolo di vicario imperiale e tra il XIV e il XV secolo i titoli di duca e marchese. L'assegnazione di questi titoli \u00e8 indice della stabilizzazione dei poteri signorili. In quel tempo, nell'Italia settentrionale, gli imperatori tedeschi pretendevano la sovranit\u00e0 feudale. Tuttavia, gi\u00e0 dalla seconda met\u00e0 del Trecento, questi non riuscivano a governare le regioni settentrionali. Cos\u00ec si rese possibile l'affermazione delle Signorie.\nLa Signoria rappresent\u00f2 un momento fondamentale di transizione verso la formazione dello Stato moderno. Inizia infatti il processo di specializzazione e di accentramento delle varie funzioni del potere: diplomazia, amministrazione burocratica, prelievo fiscale. In Italia l'evoluzione dello Stato signorile port\u00f2 alla formazione dello \"Stato regionale\" (per esempio Milano con la Lombardia, Venezia con il Veneto, Firenze con quasi tutta la Toscana). Tale formazione territoriale determin\u00f2 la nascita di una pluralit\u00e0 di centri di produzione economica, artistica e culturale ma cre\u00f2 una dannosa frammentazione del territorio italiano esponendolo cos\u00ec alle invasioni straniere. Nessuno Stato regionale italiano riusc\u00ec ad avere una forza tale da prevalere nettamente sugli altri.\nAlla fine le Signorie si evolsero in \"Principati\" con dinastie ereditarie e ci\u00f2 avvenne, come gi\u00e0 detto, quando i Signori, riconoscendo l'imperatore e pagando una quantit\u00e0 di denaro, vennero legittimati e riconosciuti come autorit\u00e0 da sudditi e principi. I Signori tentarono anche di creare degli Stati sovraregionali estendendo il proprio territorio.\nDurante il Trecento le borghesie cittadine con complesse manovre economiche, tendono a procurarsi il controllo di territori sempre pi\u00f9 vasti attorno alla citt\u00e0 per imporre il proprio monopolio economico ed anche allo scopo di eliminare, anche con la forza, le signorie minori. \"Dalla piccola signoria, cio\u00e8, si passa al \"principato\", che \u00e8 uno \"stato regionale\" in cui i poteri sono saldamente concentrati nelle mani di un principe, il quale, come i monarchi europei, \u00e8 riuscito a limitare i poteri della vecchia nobilt\u00e0 e delle gerarchie ecclesiastiche\". Il passaggio da un'entit\u00e0 politica limitata a una sola citt\u00e0 e al suo contado allo Stato rinascimentale, comprendente un'intera regione, comporta diversi profondi cambiamenti: la creazione di eserciti permanenti, di stabili strutture diplomatiche (che attraverso il controllo dei rapporti fra gli stati gli assicurassero anche piena egemonia sulle forze interne), di una forte burocrazia centrale, di una rete periferica di officiali e funzionari, con un grado crescente di preparazione e di professionalit\u00e0. Gli assetti sociali, politici ed istituzionali risultano quindi molto pi\u00f9 robusti ed assestati rispetto a quelli dell'et\u00e0 comunale medievale.\nSignorie in Italia.\nDi seguito le Signorie pi\u00f9 rilevanti:"}
{"id": "727060", "revid": "1305772", "url": "https://it.wikipedia.org/wiki?curid=727060", "title": "Bubblegum", "text": ""}
{"id": "727061", "revid": "436907", "url": "https://it.wikipedia.org/wiki?curid=727061", "title": "Mezzanine (album)", "text": "Mezzanine \u00e8 il terzo album in studio del gruppo musicale britannico Massive Attack, pubblicato il 20 aprile 1998 dalla Circa e dalla Virgin Records.\nDescrizione.\nRispetto ai precedenti \"Blue Lines\" e \"Protection\", l'album rappresenta una maggiore sperimentazione del trio britannico con la musica elettronica e l'inclusione di chitarre, pur mantenendo sonorit\u00e0 trip hop. A causa di ci\u00f2, \"Mezzanine\" rappresenta l'ultima pubblicazione con il membro fondatore Andrew \"Mushroom\" Vowles, che abbandon\u00f2 il gruppo una volta conclusa la promozione del disco.\nTra i vari collaboratori vi \u00e8 nuovamente presente Horace Andy, che appare in \"Angel\" e \"Man Next Door\", e Elizabeth Fraser dei Cocteau Twins, cantante in \"Teardrop\", \"Black Milk\" e \"Group Four\".\nL'album \u00e8 stato il primo ad essere stato reso disponibile anche per lo streaming e, in seguito, nel 2018 il primo ad essere pubblicato sotto forma di DNA."}
{"id": "727065", "revid": "123847349", "url": "https://it.wikipedia.org/wiki?curid=727065", "title": "Corno Piccolo", "text": "Il Corno Piccolo \u00e8 la seconda montagna del Gran Sasso d'Italia dopo il Corno Grande (la quinta vetta della catena dopo le quattro vette del Corno Grande: \"vetta occidentale\", \"vetta centrale\", \"vetta orientale\" e \"torrione cambi\") con i suoi 2.655\u00a0m s.l.m, situato nel complesso del gruppo del Corno Grande separato da questo dalla \"Sella dei Due Corni\" e il \"Vallone delle Cornacchie\".\nDescrizione.\nLungo il versante settentrionale, 1.200 m pi\u00f9 a valle, vi \u00e8 la localit\u00e0 turistica e sciistica di Prati di Tivo e ancora pi\u00f9 a valle il borgo di Pietracamela, mentre a ovest scorre invece la \"Val Maone\" e la \"Valle del Rio Arno\" che lo separano da Pizzo d'Intermesoli. Conosciuto soprattutto dagli scalatori e arrampicatori per via delle sue splendide pareti di liscio calcare che offrono alcune linee di salita tra le pi\u00f9 belle al mondo, sono inoltre frequenti le escursioni in quanto offre itinerari di medio-alta difficolt\u00e0, spesso pi\u00f9 difficili rispetto alle vie del Corno Grande, da dove \u00e8 possibile ammirare tutti i versanti della montagna. \nLa vetta \u00e8 raggiungibile tramite la via normale, e attraverso la spettacolare via ferrata Danesi, mentre un'altra ferrata, la Ventricini, consente di aggirare il corno Piccolo a Nord-Nordest. \nPunti di appoggio.\nUn punto di partenza per l'ascesa rocciosa al Corno piccolo \u00e8 il rifugio Carlo Franchetti, ai piedi della parete est."}
{"id": "727068", "revid": "36426", "url": "https://it.wikipedia.org/wiki?curid=727068", "title": "Capitolo dei Canonici di Santa Maria del Fiore", "text": ""}
{"id": "727069", "revid": "1146203", "url": "https://it.wikipedia.org/wiki?curid=727069", "title": "Bomba terremoto", "text": "La bomba terremoto, dall'inglese earth quake bomb, \u00e8 un tipo di bomba aeronautica ideata da Barnes Wallis negli anni 1930, sviluppata per distruggere i propri bersagli provocando una onda d'urto simile a quella causata da un terremoto.\nL'ideazione.\nBarner Wallis part\u00ec dall'evidenza che l'onda d'urto innescata dall'esplosione di un ordigno, si smorza pi\u00f9 rapidamente se il mezzo in cui avviene lo scoppio \u00e8 maggiormente comprimibile. Pertanto l'esplosione di una bomba in aria causa un'onda d'urto che diminuisce molto pi\u00f9 rapidamente con la distanza rispetto ad un evento analogo, a parit\u00e0 di materiale esplosivo, che avvenga in mezzi non comprimibile come acqua o terreno. Pertanto gli effetti distruttivi dell'esplosione in aria, o di una superficiale, sarebbero stati meno efficaci rispetto a quelli di uno scoppio in acqua o terreno.\nWallis pens\u00f2 quindi di realizzare un ordigno di grande peso e dimensioni, caratterizzato da punta\ncorazzata, di modo da farlo esplodere ad una certa profondit\u00e0 nel terreno e cos\u00ec massimizzare gli effetti dell'onda d'urto. Per far penetrare la bomba in profondit\u00e0 occorreva che il lancio avvenisse da una quota significativa, che avrebbe permesso, dato il peso notevole, di raggiungere una velocit\u00e0 di caduta supersonica. L'esplosione nel terreno avrebbe scatenato un'onda d'urto paragonabile ad un terremoto in miniatura. Da qui il nome del tipo di bomba.\nUn simile ordigno, i cui effetti distruttivi derivavano direttamente dall'onda d'urto causata, era destinato principalmente a colpire infrastrutture, quali dighe, viadotti, industrie ed installazione ferroviarie. Quest'idea nasceva anche dall'evidenza di come negli anni trenta fosse ancora impossibile raggiungere una precisione adeguata nelle azioni di bombardamento. Pertanto la distruzione di industrie ed infrastrutture, di fondamentale importanza nell'economia di una guerra, non potendo contare su azioni di precisione, avrebbe costretto all'uso di azioni di bombardamento su larga scala.\nUna bomba di questo tipo, la cui azione dipendeva dall'onda d'urto sotterranea, poteva compiere la sua azione distruttiva mancando il bersaglio anche di alcune centinaia di metri. Lo stesso principio di esplosione in un mezzo non comprimibile, port\u00f2 lo stesso Wallis a concepire le Bombe rimbalzanti (\"bouncing bombs\"), bombe aviolanciate simili a grosse bombe di profondit\u00e0 destinate all'impiego contro le dighe.\nIl progetto.\nL'idea di Bernard Wallis prevedeva un ordigno del peso di 10 tonnellate, che esplodesse ad una profondit\u00e0 di 40 metri (130 piedi) nel terreno. Per farlo il lancio doveva avvenire ad una quota di 12.200 metri (40.000 piedi).\nLa Royal Air Force non disponeva all'epoca di un velivolo in grado di lanciare un simile ordigno ad una tale quota. Per questo motivo Wallis, inizi\u00f2 a progettare un velivolo concepito \"ad hoc\", l'esamotore Vickers Victory Bomber. Il progetto della bomba terremoto e del relativo bombardiere non ottenne il favore degli alti comandi, vista la sua complessit\u00e0, rimanendo fermo allo stadio preliminare. Solo durante la seconda met\u00e0 della Seconda Guerra Mondiale tornarono sui loro passi. Vennero quindi sviluppate la Tallboy e la Grand Slam. Quest'ultima, del peso di quasi 10 tonnellate, fu il pi\u00f9 grande e pesante ordigno impiegato durante il conflitto. Le due bombe vennero impiegate in azioni contro strutture pesantemente corazzate, quali ad esempio i bacini fortificati per gli U-Boot lungo la costa francese.\nNel loro impiego operativo i lanci, compiuti da quadrimotori Avro Lancaster pesantemente modificati, non furono mai compiuti da quote superiori a 7\u00a0600 m (25\u00a0000 ft)."}
{"id": "727070", "revid": "729019", "url": "https://it.wikipedia.org/wiki?curid=727070", "title": "Sistema di conduzione del cuore", "text": "Il sistema di conduzione elettrica del cuore \u00e8 un tessuto che crea e conduce un impulso elettrico dagli atri a tutto il corpo ventricolare del cuore, creando cos\u00ec la contrazione adatta a perfondere con il sangue tutto l'organismo.\n\u00c8 costituito da un pacemaker autonomo, il nodo senoatriale (NSA), un relais, il nodo atrioventricolare (NAV), che rallenta la conduzione elettrica per fare contrarre atri e ventricoli consequenzialmente, e il fascio di His, che diffonde il messaggio alla contrazione ai ventricoli.\nIl rallentamento nel nodo atrio-ventricolare \u00e8 indispensabile per permettere la contrazione atriale un attimo prima di quella ventricolare, migliorando l'efficienza della pompa.\nIl cuore ha l'intrinseca capacit\u00e0 di originare gli impulsi contrattili e ci\u00f2 accade a livello del sistema di conduzione, costituito da fibre miocardiche specializzate. L'innervazione di quest'organo \u00e8 pertanto necessaria soltanto per modulare gli impulsi del sistema di conduzione.\nL'attivit\u00e0 del sistema di conduzione \u00e8 valutabile mediante elettrocardiogramma.\nTrasmissione dell'impulso depolarizzante.\nIn condizioni fisiologiche:\nTotale ritardo dell'impulso: 0,22 secondi (220 ms)"}
{"id": "727074", "revid": "392652", "url": "https://it.wikipedia.org/wiki?curid=727074", "title": "Antipapa Adalberto", "text": "Biografia.\nAtellano, fu anticardinale e antivescovo della diocesi suburbicaria di Santa Rufina, venne eletto antipapa nel febbraio 1101 dalla fazione imperiale di Roma in seguito all'arresto e l'imprigionamento dell'Antipapa Teodorico a gennaio; non si conosce quale nome pontificale scelse.\nDella sua precedente vita sappiamo solo che fu nominato vescovo dall'Antipapa Clemente III nel 1084 e che, nell'agosto 1098, quando i cardinali clementini scrissero ai loro avversari gregoriani, ora fedeli a Papa Urbano II, con la promessa di un salvacondotto a un sinodo da tenersi a Roma il 1\u00ba novembre, il suo nome era in testa ai firmatari.\nIncoraggiati dall'imperatore Enrico IV, i seguaci di Clemente III, che avevano eletto Teodorico, si riunirono nella Basilica dei Santi Apostoli ed elessero Adalberto in contrapposizione a Papa Pasquale II. Poco dopo la sua elezione per\u00f2, una sommossa rivers\u00f2 la folla alla Basilica dalla quale l'assemblea che lo aveva eletto fugg\u00ec precipitosamente. Lo stesso Adalberto tent\u00f2 di rifugiarsi nella Basilica di San Marcello (uno dei punti di riferimento dei clementini), dove per\u00f2 i suoi sostenitori furono raggiunti e sconfitti. Adalberto si nascose presso un simpatizzante dei clementini ma quest'ultimo si lasci\u00f2 persuadere e lo consegn\u00f2 al pontefice. Adalberto fu cos\u00ec portato di fronte a Pasquale II nel Palazzo del Laterano dove il papa gli strapp\u00f2 il pallio e lo fece trascinare a coda di cavallo per la citt\u00e0 sino, di nuovo, al Laterano, dove lo condann\u00f2 a viver rinchiuso in una torre e, in seguito, esiliato nel monastero di San Lorenzo di Aversa, ove fin\u00ec i suoi giorni come monaco in una data imprecisata, verso il 1102. Il suo successore fu l'Antipapa Silvestro IV (1105-1111)."}
{"id": "727075", "revid": "486946", "url": "https://it.wikipedia.org/wiki?curid=727075", "title": "Coppa slovacca", "text": ""}
{"id": "727076", "revid": "782583", "url": "https://it.wikipedia.org/wiki?curid=727076", "title": "Slovensk\u00fd Poh\u00e1r", "text": "La Coppa di Slovacchia (in slovacco \"Slovensk\u00fd Poh\u00e1r\") \u00e8 la seconda competizione per importanza del campionato slovacco di calcio dopo la Corgo\u0148 Liga.\nOrganizzata dalla Federazione calcistica slovacca (\"Slovensk\u00fd futbalov\u00fd zv\u00e4z\"), \u00e8 riservata alle squadre professionistiche slovacche che prendono parte alla massima serie, la Corgo\u0148 Liga, e alle divisioni minori. La prima edizione della Coppa si svolse nel 1961.\nFino al 1993 il vincitore della Coppa slovacca affrontava la vincitrice della Coppa della Repubblica Ceca nella finale della Coppa di Cecoslovacchia. La vincitrice rappresentava il paese nella Coppa delle Coppe.\nLo Slovan Bratislava vinse il torneo cecoslovacco nella stagione 1968-1969.\nIl vincitore della coppa slovacca si qualifica per l'Europa League."}
{"id": "727077", "revid": "36426", "url": "https://it.wikipedia.org/wiki?curid=727077", "title": "Iacopo da Castelbuono", "text": ""}
{"id": "727078", "revid": "36426", "url": "https://it.wikipedia.org/wiki?curid=727078", "title": "Jacopo Alessi", "text": ""}
{"id": "727081", "revid": "26891", "url": "https://it.wikipedia.org/wiki?curid=727081", "title": "Earthquake bomb", "text": ""}
{"id": "727082", "revid": "31759", "url": "https://it.wikipedia.org/wiki?curid=727082", "title": "Carabiniere (grado)", "text": ""}
{"id": "727083", "revid": "26891", "url": "https://it.wikipedia.org/wiki?curid=727083", "title": "Earth quake bomb", "text": ""}
{"id": "727084", "revid": "1522738", "url": "https://it.wikipedia.org/wiki?curid=727084", "title": "Isola Materna", "text": ""}
{"id": "727088", "revid": "287204", "url": "https://it.wikipedia.org/wiki?curid=727088", "title": "Cinque Buddha", "text": "Nel Buddhismo esoterico, i Cinque Buddha (sanscrito \"pa\u00f1ca-buddha\", cinese \u4e94\u4f5b \"w\u01d4f\u00f3\", cor. \"obul\", giapp. \"gobutsu\") noti anche come Cinque Jina (sanscrito \"panca jina\", tibetano \"rgyal-ba lnga\", \"Cinque Conquistatori\") con il nome giapponese sono un gruppo di Buddha ricorrenti nei \"ma\u1e47\u1e0dala\".\nLa loro genesi, secondo molte tradizioni tantriche, \u00e8 delle pi\u00f9 antiche, essendo essi emanazioni dell'\u0100di-Buddha, principio originatore dell'universo spirituale.\nSignificato.\nI Panka Jina costituiscono il nucleo delle Panka-Kula-Buddha (lett.\"Cinque Famiglie dei Buddha\").\nOgnuno di loro, associato ad un colore, all'\"attributo\" della sua famiglia e ad una direzione cardinale del Mandala, rappresenta la natura pura di uno dei Cinque Aggregati (Skandha).\nA ogni Jina si unisce una Consorte che simboleggia l'essenza luminosa dei cinque elementi, e quattro Bodhisattva che rappresentano diverse funzioni psicofisiche, gli organi di senso che le creano e gli oggetti che vengono percepiti dagli organi di senso (Vairocana \u00e8 privo di quest'ultimo particolare).\nA ciascuno di essi \u00e8 associata anche una delle Cinque Saggezze, corrispondente ad una delle cinque passioni trasmutate.\nNel sistema dei Tantra antichi (e in particolare nel Guhyagarbhatantra) vengono descritti cos\u00ec:\nIntorno ai Cinque Jina vengono poi rappresentate altre Deit\u00e0 , quali i Quattro Guardiani (da non confondere con i 4 Lokapala), che rappresentato i Quattro Illimitati, i sei Muni (lett.\"Santi\" o \"Saggi\"), ossia i Buddha dediti ai sei destini, etc."}
{"id": "727089", "revid": "339392", "url": "https://it.wikipedia.org/wiki?curid=727089", "title": "Cinque Buddha Dhyani", "text": ""}
{"id": "727090", "revid": "439868", "url": "https://it.wikipedia.org/wiki?curid=727090", "title": "Blue Team", "text": "Blue Team \u00e8 l'appellativo attribuito alla squadra nazionale che ha rappresentato l'Italia nelle maggiori competizioni internazionali di bridge dominando incontrastata la scena per circa un ventennio, dalla met\u00e0 degli anni cinquanta alla met\u00e0 degli anni settanta, vincendo 13 titoli mondiali, 3 olimpici e 11 europei.\nPer la maggior parte del tempo in cui domin\u00f2 il mondo, il Blue Team fu formato dalle coppie Giorgio Belladonna - Walter Avarelli, Benito Garozzo - Pietro Forquet e Camillo Pabis-Ticci - Massimo D'Alelio, con Eugenio Chiaradia e Guglielmo Siniscalco che giocarono nei primi anni e Benito Bianchi, Dano De Falco, Arturo Franco, Vito Pittala\u2019 ed Antonio Vivaldi negli ultimi. Padre spirituale e capitano non giocatore della nazionale fu Carl'Alberto Perroux.\nNel Blue Team hanno giocato alcuni dei pi\u00f9 forti giocatori nella storia del bridge. Pietro Forquet, Giorgio Belladonna e Benito Garozzo sono, praticamente irraggiungibili, ai primi posti della classifica \"all time\" dei migliori giocatori secondo la Federazione internazionale del Bridge (WBF).\nStoria.\nIl nome sembra derivare da quello che durante i \"trials\" del 1956 venne dato alla squadra denominata \"blu\" che si opponeva a quella \"rossa\" per decidere chi avrebbe rappresentato l'Italia nelle competizioni internazionali di quell'anno. Perroux aveva iniziato la preparazione con la speranza, non infondata, di conquistare la Bermuda Bowl, fin'allora dominata dagli Stati Uniti.\nLa prima grande vittoria della squadra guidata da Perroux \u00e8 del 1951 al campionato europeo, con la squadra guidata da Eugenio Chiaradia, con il giovanissimo Pietro Forquet, e poi con Augusto Ricci, Guglielmo Siniscalco, Paolo Baroni e Mario Franco. Sempre in quell'anno gli azzurri perdono di misura la Bermuda Bowl, il campionato del mondo, disputato in casa a Napoli, contro la formidabile squadra USA, nella quale giocavano bridgisti del calibro di Samuel Stayman e Howard Schenken.\nTuttavia Perroux non perse la speranza e continu\u00f2 a insistere nella preparazione di quella che sarebbe divenuta la squadra pi\u00f9 vincente nella storia del bridge.\nNel 1956 e 1957 nuove vittorie al campionato europeo. In squadra erano entrati Giorgio Belladonna e Walter Avarelli. L'originario sistema licitativo, il Fiori napoletano, ideato da Chiaradia e Forquet, viene ulteriormente perfezionato da Forquet e Belladonna con gli innesti romani e diventa il formidabile Fiori Blue Team. L'Italia ebbe la rivincita di Napoli sconfiggendo gli Stati Uniti a New York e conquistando la prima Bermuda Bowl. La formazione del primo grande Blue Team comprendeva, oltre a Belladonna e Avarelli, Massimo d'Alelio, Eugenio Chiaradia, Pietro Forquet e Guglielmo Siniscalco.\nFu solo l'inizio: il regno del Blue Team continu\u00f2 per altri 12 anni, con 10 titoli mondiali consecutivi vinti (oltre ad altri titoli europei e olimpici). L'unica interruzione della impressionante striscia vincente del Blue Team fu uno sfortunato 6\u00ba posto nella prima edizione delle Olimpiadi del Bridge di Torino nel 1960.\nUna parte del successo del Blue Team \u00e8 dovuto all'introduzione nel loro gioco di nuovi rivoluzionari sistemi licitativi. Le squadre anglosassoni utilizzavano, durante la fase della dichiarazione, il \"sistema naturale\", solo leggermente corretto e aggiornato (ad esempio dall'americano Stayman), rispetto a quello in voga prima della guerra e che si giocava nei circoli statunitensi e inglesi, molto conservatori e tradizionalisti.\nGli italiani introdussero \"sistemi artificiali\" molto spregiudicati, ma anche molto precisi. L'originario Fiori Napoletano (o \"Neapolitan Club\") di Eugenio Chiaradia e Pietro Forquet, il Fiori Romano (o \"Roman Club\") di Giorgio Belladonna e Walter Avarelli, e poi il Fiori Blue Team erano considerati incomprensibili dagli avversari che ritenevano che l'uso di sistemi artificiali fosse un vantaggio eccessivo al limite della scorrettezza. A tali critiche si rispondeva inequivocabilmente trattando le argomentazioni degli avversari come tipiche scuse dei perdenti. Quest sistemi, ma anche quelli creati in seguito e da questi derivati, prevedevano aperture basate sul \"canap\u00e8\", ma con varianti che permettevano un rapido accordo sul contratto, favorendo il gioco basato sulle mani piuttosto che sui punti-onore.\nLa formazione italiana domin\u00f2 anche quando i sistemi artificiali inventati dai suoi giocatori divennero di pubblico dominio e furono utilizzati anche dagli altri. Semplicemente gli italiani li miglioravano e, aumentandone l'affidabilit\u00e0, si ponevano sempre in vantaggio.\nUn altro motivo del successo del Blue Team \u00e8 il talento dei giocatori che lo componevano. Un gruppo di giocatori cos\u00ec forti in una sola generazione e in un paese con un cos\u00ec esiguo numero di giocatori, come l'Italia, fu un fatto comunque eccezionale.\nI giocatori del Blue Team non furono rivoluzionari solo nella dichiarazione, ma lo sono stati anche nel gioco della carta, dove la spregiudicatezza di certe soluzioni, portate inevitabilmente al successo, forn\u00ec ai giocatori italiani una forza e un coraggio che gli avversari temevano forse pi\u00f9 del sistema licitativo.\nInoltre, dopo anni di dominio, la squadra azzurra si rafforz\u00f2 ancora di pi\u00f9 con l'arrivo, nel 1960, di un altro geniale giocatore, il giovane Benito Garozzo che contribu\u00ec ulteriormente allo sviluppo del sistema Fiori Blue Team (o \"Blue Team Club\"), con cui l'Italia domin\u00f2 gli anni sessanta.\nLa prima striscia vincente del Blue Team si concluse nel 1969, quando tutti i giocatori pi\u00f9 forti annunciarono il ritiro.\nGli Stati Uniti, con la formazione dei Dallas Aces, riuscirono finalmente a riportare in patria la Bermuda Bowl con le vittorie del 1970 e del 1971, quando il Blue Team non partecip\u00f2. Tuttavia gli americani non poterono considerarsi soddisfatti battendo Taiwan in finale. La rivincit\u00e0 non fu possibile nemmeno nelle Olimpiadi di Bridge del 1972, quando il Blue Team si riform\u00f2, e nemmeno in seguito. Gli Aces originali si sciolsero infatti nel 1974.\nIl Blue Team ritorn\u00f2 in grande stile nel 1973 e vinse per altre 3 volte la Bermuda Bowl. A fianco di Belladonna, Garozzo e Forquet, arrivarono nuovi giocatori, ma il livello rimase altissimo. Il Blue Team aveva anche cambiato sistema: utilizzava una variante di Benito Garozzo al Precision (\"Superprecision\") che aveva reso celebri i taiwanesi.\nL'ultima grande vittoria fu quella della Bermuda Bowl del 1975, risoltasi in un'ennesima sfida Italia - USA, in un'ultima leggendaria mano nella quale Belladonna e Garozzo riuscirono a realizzare un Grande Slam a Fiori contro un Piccolo Slam Senza Atout messo a segno dagli americani nell'altra sala.\nLa Bermuda Bowl del 1976 e le Olimpiadi del 1977 furono vinte dagli Stati Uniti e dal Brasile, mettendo cos\u00ec fine all'epopea del Blue Team.\nControversie.\nLe squadre statunitensi hanno sempre accusato il Blue Team di presunte irregolarit\u00e0. La frustrazione per le continue cocenti sconfitte subite contro la nazionale italiana, in virt\u00f9 di un superiore sistema di gioco, ha spesso portato gli avversari a lamentarsi dei sistemi licitativi \"artificiali\", giudicati non corretti o addirittura non sportivi. In alcuni casi si \u00e8 arrivati, sull'onda delle polemiche sui sistemi licitativi, a ritenere che il Blue Team vincesse grazie a condotte irregolari.\nLa polemiche si sono concentrate nei momenti degli scontri agonisticamente pi\u00f9 accesi, durante i campionati mondiali, ma non hanno potuto intaccare la reputazione di giocatori forti come Belladonna o Garozzo, che hanno vinto a livello internazionale anche al di fuori del Blue Team e con compagni diversi.\nDurante la Bermuda Bowl del 1968 una mano giocata da Camillo Pabis-Ticci fece sospettare i maliziosi grazie a una fortunata, ma per questo considerata sospetta, combinazione di carte tra il giocatore e il \"morto\".\nLa pi\u00f9 famosa controversia riguarda il cosiddetto \"Bermuda Incident\" durante la Bermuda Bowl del 1975. In quell'occasione un giornalista americano afferm\u00f2 di aver visto i giocatori italiani Sergio Zucchelli e Franco Facchini toccarsi i piedi, da sotto il tavolo di gioco, per scambiarsi informazioni sulle loro carte. Un tale comportamento \u00e8 considerato, ovviamente, altamente irregolare e comporta, normalmente, l'espulsione dei giocatori. La scoperta, confermata da altri testimoni, fu presentata al presidente di giuria che stigmatizz\u00f2 severamente i due giocatori italiani, ma non li estromise dal torneo. Dopo l'episodio, gli organizzatori si limitarono a installare delle barriere sotto i tavoli da gioco per prevenire ogni contatto.\nUn caso meno conosciuto \u00e8 quello del 1963 durante la Bermuda Bowl tenutasi in Valle d'Aosta. Una lettera anonima scritta in italiano fu fatta pervenire al coach americano John Gerber, il quale inizi\u00f2 a farsela tradurre da un interprete. Dopo il primo paragrafo chiese all'interprete di smettere e consegn\u00f2 la lettera al capitano italiano Carl'Alberto Perroux dicendogli chiaramente di conoscerne il contenuto solo fino al primo paragrafo. L'anonimo accusava il Blue team di barare. Perroux, sugger\u00ec allora di continuare a giocare con degli schermi sopra i tavoli (12 anni prima che gli schermi attualmente utilizzati nelle competizioni bridgistiche venissero introdotti ufficialmente), in modo che i compagni di squadra non potessero vedersi in faccia. Gerber, con grande sportivit\u00e0, non accett\u00f2 e chiese di continuare a giocare normalmente, dimostrando di fidarsi dei giocatori italiani e di non ritenere che la lettera, che peraltro non aveva letto fino in fondo, potesse essere veritiera. Il gesto di Gerber colp\u00ec il capitano italiano al punto che, terminata la competizione con la scontata vittoria italiana, la squadra italiana consegn\u00f2 il trofeo a Gerber e agli americani in quello che \u00e8 considerato come uno dei gesti pi\u00f9 sportivi della storia del bridge.\nPalmar\u00e8s.\nEuropean Team Championships.\nN.B. La nazionale italiana aveva gi\u00e0 vinto l'edizione del 1951 a Venezia.\nIl nuovo Blue Team.\nL'ultima vittoria internazionale della squadra italiana di bridge erede del Blue Team avvenne nel 1979 ai campionati auropei. Da quel momento inizi\u00f2 un periodo buio per il bridge italiano. Tutti i grandi giocatori italiani iniziarono a ritirarsi e le nuove leve trovarono sempre maggiori difficolt\u00e0 ad affermarsi vista anche l'aumentata concorrenza internazionale e la diffusione di sistemi licitativi sempre pi\u00f9 performanti.\nDei grandi vecchi, nella squadra del 1979, rimanevano solo Giorgio Belladonna e Benito Garozzo. Ma accanto a questi mostri sacri prese posto un giovane giocatore, Lorenzo Lauria, primo elemento di una squadra nazionale che torner\u00e0 a vincere a partire dagli anni novanta.\nIl nuovo Blue Team, composto, tra gli altri, da giocatori come Norberto Bocchi, Giorgio Duboin, Alfredo Versace e, appunto, Lorenzo Lauria, ha iniziato a vincere nel 1995 con il primo di 7 titoli europei consecutivi. Questo gruppo di giocatori fortissimi (tutti saldamente ai primi posti del \"ranking\" mondiale), ai quali si sono poi aggiunti Fulvio Fantoni e Claudio Nunes, si \u00e8 imposto a livello internazionale dominando la scena come solo il primo Blue Team \u00e8 riuscito a fare, vincendo anche le Olimpiadi del Bridge del 2000 e del 2004.\nInfine, dopo la sfortunatissima edizione di Monte Carlo del 2003, in cui l'Italia perse per una carta sbagliata nell'ultima mano della finale con gli Stati Uniti, il nuovo Blue Team, capitanato da Maria Teresa Lavazza, \u00e8 riuscito a riportare a casa dopo 30 anni la Bermuda Bowl, vincendo l'edizione del 2005 a Estoril in Portogallo sempre contro la squadra USA. Dopo essere arrivati secondi, dietro USA 2, all'edizione del 2009, svoltasi a San Paolo del Brasile, l'Italia \u00e8 tornata a trionfare nel 2013, nell'edizione svoltasi a Bali (Indonesia), battendo in finale, la rappresentativa del Principato di Monaco, in cui peraltro giocavano anche due giocatori italiani che gi\u00e0 avevano fatto parte del Blue Team (Fulvio Fantoni e Claudio Nunes)."}
{"id": "727099", "revid": "767487", "url": "https://it.wikipedia.org/wiki?curid=727099", "title": "Martin Flack", "text": "\u00c8 noto per aver descritto insieme a sir Arthur Keith il nodo del seno, di cui sono diventati gli eponimi. Tra le altre sue scoperte va ricordato il test per la valutazione della resistenza cardiopolmonare degli aviatori, noto come Test di Flack."}
{"id": "727103", "revid": "486946", "url": "https://it.wikipedia.org/wiki?curid=727103", "title": "Francesco di Silvestro da Cingoli", "text": ""}
{"id": "727107", "revid": "36426", "url": "https://it.wikipedia.org/wiki?curid=727107", "title": "Onofrio dello Steccuto", "text": ""}
{"id": "727111", "revid": "123735169", "url": "https://it.wikipedia.org/wiki?curid=727111", "title": "Sottospazio affine", "text": "In matematica, un sottospazio affine \u00e8 un sottoinsieme di uno spazio affine avente propriet\u00e0 tali da farne a sua volta un altro spazio affine. Esempi di sottospazi affini sono i punti, le rette e i piani nell'ordinario spazio euclideo tridimensionale.\nI sottospazi affini si distinguono dai sottospazi vettoriali per il fatto che non sono forzati a passare per un punto fissato (l\"'origine\" dello spazio vettoriale). A differenza dei sottospazi vettoriali, i sottospazi affini possono quindi non intersecarsi ed essere ad esempio paralleli. Questa maggiore libert\u00e0 ha per\u00f2 una controparte: per i sottospazi affini non vale la formula di Grassmann.\nI sottospazi affini sono strettamente correlati ai sistemi lineari: l'insieme delle soluzioni di un sistema lineare \u00e8 in effetti uno spazio affine.\nDefinizione.\nIn uno spazio vettoriale.\nUn sottospazio affine di uno spazio vettoriale formula_1 \u00e8 un sottoinsieme formula_2 del tipo\ndove formula_4 \u00e8 un punto fissato di formula_1 e formula_6 \u00e8 un sottospazio vettoriale fissato di formula_1. Si tratta in altre parole del sottospazio formula_6 traslato del vettore formula_4.\nIn uno spazio affine.\nLa definizione all'interno di uno spazio affine \u00e8 analoga. Sia formula_10 uno spazio affine. Pi\u00f9 precisamente, formula_10 \u00e8 dotato di uno spazio vettoriale formula_1 e di una funzione \nche viene solitamente indicata con il simbolo \"+\", quindi formula_14. Un sottospazio affine di formula_10 \u00e8 un sottoinsieme formula_2 del tipo\nLa definizione appena data \u00e8 pi\u00f9 generale della precedente, perch\u00e9 ogni spazio vettoriale pu\u00f2 essere considerato come spazio affine con formula_18, in cui la funzione formula_19 \u00e8 l'usuale somma fra vettori.\nPropriet\u00e0.\nIn uno spazio affine formula_10, dati due punti formula_21 di formula_10 si indica con formula_23 l'unico vettore in formula_1 tale che\nGiacitura.\nLo stesso sottospazio pu\u00f2 essere definito in varie forme diverse come formula_26. In tutte queste rappresentazioni, il punto formula_4 pu\u00f2 variare (pu\u00f2 essere un punto qualsiasi di formula_2, a conferma che in geometria affine non ci sono \"punti privilegiati\"), ma formula_6 risulta essere sempre lo stesso: questo sottospazio di formula_1 \u00e8 chiamato \"giacitura\" di formula_2. La giacitura \u00e8 infatti definita intrinsecamente come\nLa \"dimensione\" di formula_2 \u00e8 definita come la dimensione di formula_34. Quando la dimensione \u00e8 1 o 2 si parla di \"retta affine\" o \"piano affine\". Quando la dimensione \u00e8 pari alla dimensione di formula_10 meno uno, si parla di \"iperpiano affine\".\nSottospazio generato.\nIl sottospazio affine \"generato\" da un sottoinsieme formula_2 del piano affine formula_10 \u00e8 il pi\u00f9 piccolo sottospazio che contiene formula_2 (equivalentemente, \u00e8 l'intersezione di tutti i sottospazi affini che contengono formula_2). Viene indicato con formula_40.\nAd esempio, formula_41 punti formula_42 in formula_10 generano un sottospazio formula_44. In questo caso la dimensione del sottospazio \u00e8 minore o uguale di formula_45: quando \u00e8 precisamente formula_45 i punti sono detti affinemente indipendenti.\nEsempi.\nNello spazio euclideo tridimensionale.\nRetta affine.\nSia\nlo spazio euclideo tridimensionale. Fissato un punto formula_48, una retta affine passante per formula_49 \u00e8 l'insieme dei punti:\ndove formula_51 \u00e8 un vettore fissato, detto \"vettore direzione\" della retta. La giacitura \u00e8 qui la retta\ngenerata da formula_53. La stessa retta affine formula_54 pu\u00f2 essere rappresentata sostituendo il vettore direzione formula_53 con un qualsiasi suo multiplo formula_56 avente formula_57.\nPiano affine.\nAnalogamente, un \"piano affine\" passante per formula_49 \u00e8 del tipo:\ndove formula_60 e formula_61 sono due vettori linearmente indipendenti.\nSoluzioni di sistemi lineari.\nNegli esempi precedenti, i sottospazi sono definiti tramite l'ausilio di \"parametri\" formula_62 e formula_63: le equazioni che li descrivono sono per questo dette \"parametriche\". Un sottospazio affine in uno spazio euclideo formula_64 (o in un pi\u00f9 generale spazio vettoriale formula_65) \u00e8 anche descrivibile in forma pi\u00f9 implicita, come spazio di soluzioni di un sistema lineare. Vale cio\u00e8 il fatto seguente:\nLo spazio delle soluzioni di un sistema lineare con formula_66 incognite a coefficienti in formula_67 \u00e8 un sottospazio affine di formula_65. D'altro canto, ogni sottospazio affine in formula_65 \u00e8 lo spazio di soluzioni di un sistema lineare.\nUn sottospazio affine determinato come spazio di soluzioni di un sistema lineare \u00e8 descritto in forma \"cartesiana\". I coefficienti del sistema lineare formano una matrice, e la dimensione del sottospazio \u00e8 collegata al rango di questa tramite il teorema di Rouch\u00e9-Capelli.\nAd esempio, una singola equazione\ndescrive un \"iperpiano\" in formula_65. In particolare, questo \u00e8 una retta nel piano se formula_72 ed un piano nello spazio se formula_73. Una retta nello spazio formula_74 pu\u00f2 essere descritta da due equazioni\nEquazioni parametriche e cartesiane.\nCome mostrato negli esempi precedenti, i sottospazi di uno spazio affine formula_65 possono essere descritti in forma parametrica o cartesiana. Il passaggio da una rappresentazione all'altra pu\u00f2 essere svolto nel modo seguente.\nDa cartesiana a parametrica.\nIl passaggio da cartesiana a parametrica consiste nella risoluzione del sistema lineare. Questa pu\u00f2 essere fatta tramite l'algoritmo di Gauss.\nDa parametrica a cartesiana.\nIl passaggio da parametrica a cartesiana consiste nel determinare equazioni che descrivono il sottospazio. Questo pu\u00f2 essere fatto scrivendo delle condizioni che un punto deve soddisfare per appartenere al sottospazio. Ad esempio, se formula_2 \u00e8 descritto come\ndove i vettori formula_79 formano una base della giacitura formula_6,\nun punto formula_81 appartiene a formula_2 se e solo se il vettore\nappartiene alla giacitura. Questo accade precisamente quando la matrice\navente come primi vettori colonna la base di formula_6 ha rango pari a formula_41. Quest'ultima condizione pu\u00f2 essere espressa come l'annullamento dei determinanti di tutti i minori di ordine formula_87. Ciascuno di questi determinanti fornisce una equazione lineare nelle variabili formula_88; queste equazioni lineari insieme formano un sistema lineare che descrive il sottospazio in forma cartesiana.\nRelazioni fra sottospazi.\nDue sottospazi affini sono detti:\nPer i sottospazi affini non vale la formula di Grassmann: questo \u00e8 il prezzo da pagare per aver liberato i sottospazi dalla costrizione di passare per un punto privilegiato. La geometria proiettiva risolve questo problema (cio\u00e8 recupera la formula di Grasmann) aggiungendo allo spazio affine dei \"punti all'infinito\".\nEsempi.\nLe relazioni di incidenza e parallelismo possono essere determinate con l'ausilio dell'algebra lineare. Ad esempio, due piani in formula_89 descritti in forma cartesiana\nsono paralleli precisamente quando la matrice dei coefficienti ha rango 1:\nAltrimenti per il teorema di Rouch\u00e9-Capelli i due piani si intersecano in una retta. Due piani nello spazio non possono quindi essere sghembi.\nDiscorso analogo \u00e8 valido per due iperpiani in formula_65 (ad esempio, due rette nel piano formula_94). Due rette nello spazio formula_74 possono per\u00f2 essere sghembe.\nFormula di Grassmann.\nLa formula di Grassmann \u00e8 valida in geometria affine soltanto se gli spazi affini si intersecano. Quindi se due spazi affini formula_2 e formula_97 hanno intersezione non vuota vale la formula\ndove formula_99 \u00e8 il sottospazio affine generato da formula_2 e formula_97."}
{"id": "727112", "revid": "287204", "url": "https://it.wikipedia.org/wiki?curid=727112", "title": "Spettroscopia fotoelettronica a raggi X", "text": "La spettroscopia fotoelettronica a raggi X, comunemente indicata con XPS o XPES (dall'inglese \"X-ray photoelectron spectroscopy\"), \u00e8 una tecnica di spettroscopia fotoelettronica, per la precisione una spettroscopia ESCA, utilizzata per sondare le superfici dei materiali. Essa consente infatti di conoscere gli elementi chimici che compongono la superficie di un materiale e di determinarne talvolta lo stato di legame.\nPrincipio di funzionamento.\nIl campione viene irraggiato con una sorgente di raggi X monocromatica. I fotoni entrano nel materiale e subiscono varie interazioni, tra le quali l'effetto fotoelettrico e l'emissione Auger. In entrambi i casi un elettrone viene espulso dal materiale con una energia cinetica legata alla energia di legame dello stesso.\nMisurando l'energia cinetica dell'elettrone espulso si risale alla sua energia di legame, indicativa dell'elemento chimico interessato, secondo la formula:\ndove formula_2 \u00e8 l'energia di legame, formula_3 l'energia dei fotoni incidenti, formula_4 l'energia cinetica dell'elettrone e formula_5 la funzione lavoro dello spettrometro.\nNel caso di analisi di un solido, la tecnica permette di analizzarne i primi strati atomici (una profondit\u00e0 di qualche nanometro), poich\u00e9 solo gli elettroni eccitati in prossimit\u00e0 della superficie riescono a fuoriuscire dal campione senza subire interazioni con conseguenti perdite di energia e quindi mantenendo l'informazione che trasportano.\nStrumento.\nSorgente a raggi X.\nCome sorgente viene utilizzato un tubo a raggi X. Esso \u00e8 composto da un filamento attraversato da corrente e tenuto a un potenziale pi\u00f9 negativo rispetto a una griglia che gli sta davanti. Il filamento emette elettroni per effetto termoionico, questi vengono accelerati verso l'anodo per la differenza di potenziale e vanno a collidere contro una targhetta di metallo (generalmente alluminio) posta in prossimit\u00e0 della griglia (l'anodo). Gli elettroni penetrano all'interno della targhetta e perdono energia per vari fenomeni. Tra i vari vi \u00e8 la perdita di energia per frenamento (interazione degli elettroni con i nuclei atomici) che causa emissione di raggi X (ogni particella carica sottoposta ad accelerazione emette radiazione elettromagnetica), e la emissione di raggi X caratteristici. Questa avviene quando l'elettrone subisce un urto anelastico e provoca lo scalzamento di un elettrone della targhetta che lascia una vacanza alle sue spalle. \nIn un tempo breve (il tempo di rilassamento dell'atomo) un altro elettrone va ad occupare la vacanza da un livello pi\u00f9 esterno o dal livello di vuoto attraverso una transizione radiativa cui \u00e8 associata l'emissione di un fotone di energia pari alla differenza di energia dei due livelli atomici coinvolti.\nAnalizzatore.\nUno degli analizzatori pi\u00f9 usati \u00e8 il settore elettrostatico. Un altro \u00e8 il campo ritardante.\nApplicazioni.\nLa tecnica trova un utilizzo abbastanza ampio in campo industriale, \u00e8 particolarmente utile nel campo della catalisi dal momento che \u00e8 fondamentale conoscere lo stato della superficie dei catalizzatori.\nEssendo una tecnica non distruttiva trova anche un buon utilizzo nel campo dei beni culturali."}
{"id": "727113", "revid": "125467500", "url": "https://it.wikipedia.org/wiki?curid=727113", "title": "Ariodante", "text": ""}
{"id": "727117", "revid": "34119", "url": "https://it.wikipedia.org/wiki?curid=727117", "title": "Tos", "text": ""}
{"id": "727119", "revid": "712828", "url": "https://it.wikipedia.org/wiki?curid=727119", "title": "BRA", "text": ""}
{"id": "727124", "revid": "404338", "url": "https://it.wikipedia.org/wiki?curid=727124", "title": "Vagina (disambigua)", "text": ""}
{"id": "727126", "revid": "767487", "url": "https://it.wikipedia.org/wiki?curid=727126", "title": "S-Low", "text": "S-Low \u00e8 un album live dei Marlene Kuntz, pubblicato il 30 ottobre 2006 per la Virgin Records. \u00c8 il secondo live ufficiale del gruppo dopo \"H.U.P. Live in Catharsis\".\nIl disco.\nIl disco contiene le registrazioni effettuate durante lo \"S-low Tour\" del 2006 e viene pubblicato in contemporanea con il DVD \"Mtv Storytellers: Marlene Kuntz\", registrato il 23 novembre 2005 nel contesto dell'Aula Magna Santa Lucia dell'Universit\u00e0 di Bologna."}
{"id": "727131", "revid": "1442080", "url": "https://it.wikipedia.org/wiki?curid=727131", "title": "Lady Kung Fu", "text": "Lady Kung Fu (\"He qi dao\") \u00e8 un film del 1972 diretto da Huang Feng, inedito in Italia. Nella pellicola, .\nTrama.\n1934: Seul \u00e8 occupata dai giapponesi, che spadroneggiano fra la popolazione. La giovane Yu Ying ed i suoi due amici, Fan Wei e Kao Chang, sono cinesi arrivati in Corea del Sud per studiare l'Hapkido. Sono disgustati dal comportamento degli invasori, ed appena diventati maestri di Hapkido tornano in patria.\nMa anche qui troveranno i giapponesi a spadroneggiare. Questi, infatti, non vogliono che i tre maestri cinesi dirigano una palestra di Hapkido, cos\u00ec faranno di tutto per convincerli a chiudere.\nProduzione.\nUscito subito dopo \"Dalla Cina con furore\", questo film ha molti collegamenti con il film di Lo Wei. Entrambe le pellicole, infatti, contengono un messaggio di forte denuncia sociale, anche se seguono i dettami del genere dei film di arti marziali, e del sotto-genere \"scuole rivali\".\nAnche in \"Lady Kung Fu\" i giapponesi recano un cartello con una scritta infamante alla scuola di Hapkido, messaggio che Yu Ying (interpretata da una Angela Mao all'apice della carriera) riporter\u00e0 alla scuola giapponese, distruggendolo e poi affrontando degli allievi di questa scuola: quasi una versione \"femminile\" di ci\u00f2 che accade in \"Dalla Cina con furore\".\nIl fondatore dell'Hapkido \u00e8 interpretato da Ji Han Jae, fra i pi\u00f9 famosi maestri di questo stile marziale nel mondo, e fondatore di un proprio stile: Sin Moo Hapkido. Questo film \u00e8 la sua prima apparizione in una pellicola cinematografica, mentre l'anno successivo Bruce Lee lo sceglier\u00e0 come maestro del secondo piano della pagoda nel progetto incompiuto \"Game of Death\" (che in seguito verr\u00e0 rimaneggiato e fatto uscire come \"L'ultimo combattimento di Chen\").\nL'allievo coreano di Hapkido \u00e8 interpretato da Whang Ing-Sik, famoso artista marziale ed attore, che lo stesso anno Bruce Lee vorr\u00e0 per il suo primo film da regista, \"L'urlo di Chen terrorizza anche l'Occidente\" (\"Meng long guojiang\" o \"Way of the Dragon\"). Negli anni ottanta, ricoprir\u00e0 il ruolo di \"cattivo\" in due famosi film di Jackie Chan: \"Il ventaglio bianco\" (\"The Young Master\") e \"I due cugini\" (\"Dragon Lord\").\nLe scene d'azione di \"Lady Kung Fu\" sono state coreografate da Sammo Hung, all'epoca semi-sconosciuto ma divenuto in seguito fra i pi\u00f9 famosi esponenti del cinema asiatico. Fra gli stuntman del film, risultano i giovanissimi Jackie Chan, Yuen Biao e Corey Yuen, tutti amici di vecchia data di Sammo Hung, divenuti in seguito valenti attori e registi."}
{"id": "727133", "revid": "79109", "url": "https://it.wikipedia.org/wiki?curid=727133", "title": "Complesso (musica)", "text": ""}
{"id": "727135", "revid": "58341844", "url": "https://it.wikipedia.org/wiki?curid=727135", "title": "Vagina propria", "text": ""}
{"id": "727136", "revid": "1948203", "url": "https://it.wikipedia.org/wiki?curid=727136", "title": "Senza peso", "text": "Senza peso \u00e8 il quinto album in studio del gruppo rock italiano Marlene Kuntz, pubblicato il 7 febbraio 2003 per la Virgin Records.\nIl disco.\nPer registrare questo quinto album, la band si trasferisce a Berlino, dove lavora con i produttori Rob Ellis e Head. Si tratta inoltre del primo album pubblicato con la Virgin Records. Con questo album intraprendono un tour che parte nel febbraio 2003 e si chiude in dicembre.\nA questo disco collabora Warren Ellis dei Dirty Three, che suona il violino.\nStile.\nLa band piemontese propone scorribande rock degne degli esordi, come \"Sacrosanta verit\u00e0\" o \"A fior di pelle\", alternate a ballate pi\u00f9 tenui, come \"Schiele, lei, me\" e \"Notte\"."}
{"id": "727138", "revid": "767487", "url": "https://it.wikipedia.org/wiki?curid=727138", "title": "Leaving Here", "text": "Leaving Here (\"Partendo da qui\") il titolo del singolo d'esordio pubblicato dalla band inglese heavy metal Mot\u00f6rhead.\nMalgrado questo sia il loro primo singolo, al momento della registrazione erano gi\u00e0 avvenuti molti cambiamenti di formazione.\nPubblicato nel 1977 solo in edizione vinile 7\", la canzone \u00e8 apparsa successivamente nel \"best of\" No Remorse.\nOltre a uscire per la Stiff Records, esso \u00e8 stato pubblicato anche da altre \"label\" in altri paesi come \"Skydog Records\" (in Francia) e \"Blitz Records\" (in Svezia).\nQuesto \u00e8 stato l'unico singolo ad essere nuovamente riedito ufficialmente, nel 1979.\nIl 28 aprile 1979 Lemmy venne intervistato da John Tobler nel programma di BBC Radio 1 \"Rock On Saturday\" e i Mot\u00f6rhead si esibirono con le canzoni \"Mot\u00f6rhead\", \"Leaving Here\" e \"Limb From Limb\".\nIl 1\u00ba maggio 1980 la band suon\u00f2 \"Leaving Here\" nel popolare show televisivo della BBC \"Top of the Pops\".\n\"White Line Fever\" \u00e8 la seconda traccia del singolo ma \u00e8 anche il titolo dell'autobiografia del 2002 del frontman Lemmy Kilmister, uscita anche in italiano con il titolo \"La sottile linea bianca\"."}
{"id": "727146", "revid": "767487", "url": "https://it.wikipedia.org/wiki?curid=727146", "title": "Arthur Keith", "text": "Sir Arthur Keith nacque a Quarry Farm, vicino Aberdeen. Si laure\u00f2 nel 1888 in medicina all'Universit\u00e0 di Aberdeen. Lavor\u00f2 in Thailandia e in Malaysia, dove si interess\u00f2 di botanica e anatomia dei primati, con l'intento di verificare sperimentalmente le teorie evoluzionistiche di Darwin di cui era un fervente ammiratore. Tornato in Europa, prosegu\u00ec i suoi studi estendendoli anche all'uomo e nel 1907, insieme a Martin Flack, pubblic\u00f2 la prima descrizione del nodo del seno cardiaco.\nPresidente della Societ\u00e0 Geologica d'America nel 1927, Keith fu direttore del prestigioso Hunterian Museum e si guadagn\u00f2 una notevole fama con i suoi studi embriologici e antropologici, che pubblic\u00f2 in testi che furono a lungo dei punti di riferimento per queste materie. Gli venne conferito anche il titolo di baronetto.\nFu uno dei falsari che avallarono la beffa dell'uomo di Piltdown: il coinvolgimento diretto nella burla di Keith venne dedotto dalle ricerche in base alla frettolosit\u00e0 con cui giudic\u00f2 genuino il ritrovamento escludendo tutte le ipotesi possibili e senza documentare le proprie ipotesi in maniera adeguata. "}
{"id": "727153", "revid": "99089", "url": "https://it.wikipedia.org/wiki?curid=727153", "title": "Mefitis", "text": ""}
{"id": "727154", "revid": "99089", "url": "https://it.wikipedia.org/wiki?curid=727154", "title": "Mefiti", "text": ""}
{"id": "727156", "revid": "125874820", "url": "https://it.wikipedia.org/wiki?curid=727156", "title": "Non aprite quella porta - L'inizio", "text": "Non aprite quella porta - L'inizio (\"The Texas Chainsaw Massacre: The Beginning\") \u00e8 un film horror del 2006, prequel di \"Non aprite quella porta\" (2003).\nDiretto da Jonathan Liebesman e prodotto da Michael Bay, il film \u00e8 uscito nel circuito cinematografico degli Stati Uniti d'America il 6 ottobre 2006.\nTrama.\nTravis, Texas, agosto 1939. In un mattatoio, la signora Sloane durante l'imballaggio della carne partorisce un bambino deforme e muore di arresto cardiaco davanti agli occhi del proprietario del posto. Questi, poi, getter\u00e0 il bambino in un bidone della spazzatura, disgustato dall'aspetto fisico del neonato. Il bambino verr\u00e0 trovato dalla giovane Luda May Hewitt in cerca di cibo, la quale lo porter\u00e0 a casa sua e lo allever\u00e0 come un figlio, chiamandolo Thomas. Attraverso alcune foto dei titoli di testa, si evince che l'infanzia di Tommy sia molto difficile: \u00e8 regolarmente picchiato e deriso dai suoi compagni di scuola a causa del suo volto, che \u00e8 deformato da una rara malattia che ha dalla nascita. Per questi motivi, Tommy assumer\u00e0 comportamenti molto violenti, che lo porteranno ad uccidere animali, in modo da poterne usare la pelle per cucire maschere per coprirsi il volto.\nLuglio 1969. Tommy, ormai adulto, va a lavorare nello stesso mattatoio della madre naturale, nonostante la crisi. In breve tempo per problemi di sanit\u00e0, il mattatoio fallir\u00e0 e Tommy sar\u00e0 licenziato. Insultato dal proprietario, dentro Tommy scatter\u00e0 il primo raptus omicida che lo porter\u00e0 a colpire selvaggiamente con un martello il proprietario del mattatoio. Adocchiata una motosega, Tommy la prende e si allontana dal mattatoio. Ricevuta una segnalazione, lo sceriffo Winston Hoyt si recher\u00e0 dapprima all'abitazione della famiglia Hewitt per informare i parenti, poi, con l'assistenza dello zio di Tommy, va ad arrestarlo. Con una doppietta, suo zio Charlie uccide lo sceriffo e ne prende cappello e distintivo, proclamandosi nuovo sceriffo della contea. L'omicidio sar\u00e0 anche il primo atto di cannibalismo della folle famiglia Hewitt, che non pu\u00f2 permettersi altro cibo a causa della crisi e che non vuole lasciare la terra natia.\nDue fratelli, Eric e Dean, che partono per una vacanza con le loro ragazze Chrissie e Bailey, prima di arruolarsi nell'esercito per la guerra contro i vietcong, non possono immaginarsi che sulla loro strada li attende un grande pericolo, Tommy Hewitt con la sua folle famiglia appassionata di carne umana. Durante il viaggio, i quattro vengono improvvisamente attaccati da una motociclista, che li minaccia con un fucile. I ragazzi causano un incidente, ma la motociclista viene uccisa dal falso sceriffo, che \"offre aiuto\" ai ragazzi portandoli a casa Hewitt. Chrissie, sbalzata lontano dall'auto nell'incidente, assiste impotente all'allontanamento degli amici.\nCon l'aiuto di Eric, Bailey scappa a bordo di una jeep, ma Tommy la raggiunge e la tira fuori dall'auto con un gancio affilato. Eric e Dean vengono torturati dal falso sceriffo, che li costringe a continue flessioni. Dean riesce a fuggire, ma tocca una trappola che gli si infilza nella gamba, mentre Eric viene portato nei sotterranei da Tommy, il quale lo inchioda ad un tavolo e gli strappa la pelle dalle braccia con un coltellaccio. Chrissie, vagando da sola nei dintorni in cerca d'aiuto, incappa nel fidanzato della motociclista, lo ferma e lo convince a penetrare in casa Hewitt di notte per liberare gli amici; cos\u00ec lei raggiunge Eric nei sotterranei. Dai rumori del piano superiore, Chrissie capisce che il fidanzato della motociclista \u00e8 stato ucciso, e poco dopo, mentre sta provando a liberare il fidanzato, \u00e8 costretta a nascondersi sotto il tavolo, poich\u00e9 Tommy arriva subito e uccide Eric trapassandolo pi\u00f9 volte con la motosega. Sempre con un coltello, Tommy rimuove la pelle e i capelli dal volto di Eric per farne una nuova maschera per il suo viso.\nChrissie viene scoperta mentre cerca di liberare Bailey e Dean, e viene costretta a sedersi a tavola con gli altri membri della famiglia Hewitt. Bailey, dopo che le sono stati cavati i denti, viene sgozzata con un paio di forbici da Tommy, il quale prende Chrissie e tenta di portarla nei sotterranei. Prendendo un coltello, Chrissie colpisce Tommy e riesce a fuggire da casa Hewitt, andandosi a rifugiare, per\u00f2, nel mattatoio dove lavorava proprio Tommy. Si scopre che Dean \u00e8 ancora vivo: picchia selvaggiamente il falso sceriffo per vendicare Bailey, e corre a salvare Chrissie, che nel frattempo \u00e8 stata scoperta da Tommy. Dean viene ucciso da Tommy con la motosega, e Chrissie scappa dopo aver trovato le chiavi di un'auto vicino al cadavere del proprietario del mattatoio. Lungo la strada, Chrissie \u00e8 sollevata quando vede una volante della polizia con due agenti, ma a quel punto Tommy, che era riuscito a entrare in auto senza farsi vedere n\u00e9 sentire, uccide Chrissie sempre con la motosega, mentre l'auto fuori controllo travolge i due agenti, uccidendoli. Tommy esce dalla vettura e si incammina verso casa.\nProduzione.\nA differenza dell'originale e del suo remake, non vi \u00e8 una final girl. Il film, girato fra il 10 ottobre 2005 e il febbraio 2006, \u00e8 costato circa 16 milioni di dollari. Si svolge nel 1969 ma si sentono canzoni che compariranno sul mercato solo dopo quell'anno. Ad esempio, \"All Right Now\" dei Free che si sente alla radio sar\u00e0 distribuita solo nell'estate del 1970. Durante le riprese, l'attore R. Lee Ermey si dovette allontanare dal set per stare al fianco della madre morente. Il giovane attore Taylor Handley fece un'impressione cos\u00ec buona ai produttori e al regista quando fece l'audizione per il film, che fu inserito nel cast immediatamente.\nDistribuzione.\nCensura.\nIl film \u00e8 stato vietato in Italia ai minori di 14 anni. Negli Usa circolano due versioni: una \u00e8 la versione internazionale, e l'altra la versione originale, reperibile soltanto nel DVD americano, in cui sono presenti scene di violenza prolungata (ad esempio l'intera sequenza dello scuoiamento del volto di Eric) che sono state tolte dalla versione internazionale, in modo da non farla vietare ai minori. Tuttavia, secondo l'opinione generale dei fan, anche nella versione tagliata il film \u00e8 da considerarsi il pi\u00f9 efferato della serie, nonch\u00e9 il pi\u00f9 cupo. \u00c8 stato il primo film in assoluto a ricevere il divieto ai minori di 18 anni in Islanda.\nAccoglienza.\nIl film ha ricevuto durante l'edizione dei Razzie Awards 2006 una nomination come Peggior prequel o sequel.\nIncassi.\nDurante la prima settimana di programmazione, il film incass\u00f2 , coprendo del tutto i 16 milioni di dollari del budget. Alla fine incass\u00f2 39.517.763 dollari in Nord America e 51.764.406 dollari a livello globale.\nSequel.\nDopo gli scarsi incassi della versione home video del film, i produttori Brad Fuller e Andrew Form, in una conferenza stampa della Platinum Dunes, esclusero la possibilit\u00e0 di realizzare un ulteriore sequel, dichiarando che la nuova saga di \"Non aprite quella porta\", per la Dunes, sarebbe terminata con il prequel. Difatti, nel 2009, la Dunes cedette i diritti cinematografici della serie alla Twisted Pictures, la quale incaric\u00f2 Stephen Susco di scrivere una sceneggiatura di un nuovo reboot della saga con una trama attualizzata. Il film \u00e8 uscito nel 2013 con il titolo \"Non aprite quella porta 3D\" (\"Texas Chainsaw 3D\")."}
{"id": "727157", "revid": "1160255", "url": "https://it.wikipedia.org/wiki?curid=727157", "title": "Gambara (disambigua)", "text": ""}
{"id": "727159", "revid": "287204", "url": "https://it.wikipedia.org/wiki?curid=727159", "title": "Sunao Tawara", "text": "Laureatosi presso l'Universit\u00e0 Imperiale di Tokyo, si trasfer\u00ec agli inizi del XX secolo in Germania, a Marburgo, dove divenne amico e collaboratore di Karl Aschoff. Insieme a quest'ultimo si dedic\u00f2 allo studio anatomopatologico del cuore, pubblicando tra l'altro uno storico articolo nel 1906, in cui veniva riportata la prima descrizione particolareggiata del nodo atrioventricolare, noto altrimenti coi nomi dei suoi due scopritori, \"nodo di Aschoff-Tawara\".\nIn seguito torn\u00f2 in Giappone, dove tenne la cattedra di anatomopatologia presso l'Universit\u00e0 di Fukuoka dal 1908 fino alla morte, avvenuta nel '52."}
{"id": "727160", "revid": "1305772", "url": "https://it.wikipedia.org/wiki?curid=727160", "title": "Magadan", "text": "Magadan \u00e8 una citt\u00e0 e porto stagionale russo; \u00e8 situata nell'estremo oriente russo, nel mare di Ochotsk, in fondo alla piccola baia di Nagaev all'interno della baia del Tauj. \u00c8 il capoluogo dell'omonima oblast'.\nStoria.\nLa citt\u00e0, come altre localit\u00e0 siberiane, \u00e8 nata come campo di prigionia nell'epoca stalinista e precisamente nel 1930. Il reporter polacco Ryszard Kapu\u015bci\u0144ski nel suo libro \"Imperium\", vivace raccolta di memorie di viaggio sulla Russia, dedica alcune pagine a Magadan. Nel reportage viene ripercorsa in breve la storia della citt\u00e0 dalla sua fondazione come miniera estrattiva, fino all'evoluzione in campo di concentramento per deportati politici degli anni successivi. \nAnche l'autore russo Salamov, nel libro \"I racconti di Kolyma\", cita in diversi racconti la citt\u00e0 di Magadan. \nGeografia fisica.\nTerritorio.\nLa citt\u00e0 \u00e8 isolata: la grande citt\u00e0 pi\u00f9 vicina, Jakutsk, sorge a 2.000 km di strada non asfaltata; tuttavia \u00e8 dotata di un aeroporto internazionale (Sokol) dove si basa una filiale della compagnia aerea russa Aeroflot - Magadan Airlines.\nClima.\nLa citt\u00e0 di Magadan presenta un clima freddo durante tutto l'arco dell'anno, nonostante la latitudine non eccessivamente elevata. Gli inverni sono tuttavia meno freddi che nell'immediato entroterra, dove si raggiungono le temperature pi\u00f9 basse dell'intero emisfero settentrionale.\nSociet\u00e0.\nReligione.\nIn epoca moderna vi \u00e8 stata costruita la Chiesa della Nativit\u00e0 di Magadan, di fede cattolica.\nPopolazione.\nAl 2008, la popolazione residente era di 99.600 abitanti; questo valore, se confrontato con i 152.000 abitanti del 1992, mette in evidenza come anche Magadan, similmente alle citt\u00e0 delle zone anecumeniche russe, abbia subito un tracollo seguente alla dissoluzione dell'Unione Sovietica."}
{"id": "727161", "revid": "254059", "url": "https://it.wikipedia.org/wiki?curid=727161", "title": "Gambara (regina)", "text": "Biografia.\nProtagonista del mito delle origini del popolo longobardo, le sue gesta sono ricordate da Paolo Diacono nella sua \"Historia Langobardorum\", nella sezione dove raccoglie i miti sulle origini del suo popolo (\"Origo gentis Langobardorum\").\nIn seguito alla migrazione dalla natia Scandinavia meridionale alla costa meridionale del Mar Baltico, in Scoringa, i Longobardi, all'epoca chiamati Winnili, si trovarono in conflitto con altri popoli germani gi\u00e0 stanziati nell'area, in particolare con i Vandali dei duchi Ambri e Assi. I Vandali sfidarono i Longobardi, ponendo loro l'alternativa tra il pagamento di un tributo e la battaglia. Ispirati da Gambara, Ibor e Aio scelsero risolutamente le armi.\nAmbri e Assi pregarono il dio Odino affinch\u00e9 concedesse loro la vittoria; la divinit\u00e0 solare rispose che avrebbe favorito il popolo che per primo avrebbe visto sul campo di battaglia. Gambara, dal canto suo, preg\u00f2 Frigg, moglie di Odino, di favorire il suo popolo. Il consiglio della dea a Gambara fu quello di condurre i Winnili sul campo di battaglia al sorgere del sole e di condurre con loro anche le donne, con i capelli sciolti portati davanti al viso a mo' di barbe.\nAl sorgere del sole Frigg fece s\u00ec che Odino si girasse dalla parte dei Winnili e questi quando li vide chiese: \"Chi sono quelli con le lunghe barbe?\" (\"Langb\u00e4rte\" in antico germanico). La dea rispose: \"Come hai dato loro un nome, da' loro anche la vittoria\". Odino acconsent\u00ec, e i Winnili divennero Longobardi."}
{"id": "727171", "revid": "1305772", "url": "https://it.wikipedia.org/wiki?curid=727171", "title": "Unplugged (Alice in Chains)", "text": "Unplugged \u00e8 un album dal vivo del gruppo statunitense Alice in Chains, pubblicato il 30 luglio 1996.\nL'album e il concerto.\nRegistrato il 10 aprile 1996 al Majestic Theatre della \"Brooklyn Academy of Music\" come parte della serie di concerti \"MTV Unplugged\", contiene versioni acustiche delle canzoni della band. Lo show fu trasmesso per la prima volta su MTV il 28 maggio e fu il primo concerto degli Alice in Chains dopo oltre due anni e mezzo dal precedente, nonch\u00e9 una delle ultime apparizioni della band dal vivo con il cantante Layne Staley. Nel luglio dello stesso anno venne pubblicato il relativo album, oltre alla versione video contenente alcune parti non incluse nello show mandato in onda da MTV, compresi interi brani, i quali si trovano per\u00f2 sul disco.\nPer l'occasione la band si presenta con cinque elementi, con l'aggiunta di Scott Olson, allora membro della band Heart, come seconda chitarra e al basso nella traccia finale. La band esegue la maggior parte dei propri successi (tra cui \"Would?\", \"Down in a Hole\" e \"Rooster\"), esclude per\u00f2 dalla scaletta tutti i brani del primo album \"Facelift\". Il concerto termina con l'unico inedito, \"Killer Is Me\".\nStaley, in piena lotta contro la propria dipendenza dall'eroina, appare dimagrito, visibilmente affaticato e, malgrado l'ottima prova vocale, fuori allenamento: confonde infatti le parole dei brani in diversi momenti. Durante l'esecuzione di \"Sludge Factory\", inverte i versi e interrompe immediatamente la canzone con un sonoro \"Fuck!\". Jerry Cantrell e lo stesso Layne sdrammatizzano, scherzando con un paio di battute e ricevendo gli applausi di un pubblico divertito dal piccolo incidente, prima di rieseguire da capo il brano. L'errore e la successiva gag con Cantrell non sono inclusi nel cd, appaiono tuttavia nella versione video. Anche sul finale di \"Down in a Hole\", Staley sembra confondersi al momento di ripetere il ritornello, lasciando cantare solo Jerry. Ci\u00f2 nonostante, l'intera performance \u00e8 destinata ad entrare nella storia e ad essere considerata tra le migliori della serie di MTV Unplugged, al pari di quelle di Pearl Jam, Kiss e Nirvana.\nTra il pubblico, nelle primissime file, sono presenti i Metallica. In una pausa tra i brani, Staley scherza con il pubblico annunciando la proiezione di un video di LL Cool J, mentre Mike Inez intona al basso il riff principale di \"Enter Sandman\", seguito a ruota da Sean Kinney alla batteria. Tra le ovazioni del pubblico si pu\u00f2 distinguere l'urlo di apprezzamento di James Hetfield. Un altro omaggio agli amici Metallica \u00e8 riportato sullo stesso basso di Inez: la scritta in pennarello \"Friends don't let friends get Friends haircuts\", ovvero \"Gli amici non lasciano che gli amici si facciano i capelli alla Friends\" (perch\u00e9 non pi\u00f9 lunghi), riferita al nuovo look di tutti e quattro i membri dei Metallica, che sfoggiavano in quel periodo un insolito taglio corto di capelli somigliante a quello dei protagonisti dello show \"Friends\", spettacolo che andava in onda poco prima che loro iniziassero a suonare quella sera e furono messi in \"attesa\"."}
{"id": "727172", "revid": "120163529", "url": "https://it.wikipedia.org/wiki?curid=727172", "title": "Bartolomeo Dotti", "text": "La prima parte della sua produzione \u00e8 lirica ed encomiastica, ed \u00e8 tipica dell'ultima fase del marinismo, mentre i suoi ultimi componimenti sono satirici e fanno capo al movimento settecentesco dell'Arcadia, alla quale \u00e8 affiliato con il nome di \"Viburno Megario\". L'esatta data di nascita \u00e8 stata fissata solo di recente. Lessici ed antologie riportano date discordanti, quasi sempre false: il \"Parnaso degli Italiani\" (Einaudi) il 1649; l'antologia Ricciardi dei marinisti riporta come date probabili il 1642 e il 1651; l\"'Onomasticon\" del Ferrari il 1651, ecc.\nBiografia.\nLa famiglia.\nNacque da Pasquino e Ottavia Vinacesi. Suo nonno era il letterato ed erudito Fortunato Vinacesi. Suoi fratelli erano Raimondo, sacerdote, e Raffaele, avvocato. La famiglia era originaria della provincia di Brescia, forse di Erbusco; per lungo tempo si \u00e8 creduto che lo stesso B. D. fosse nato in Valcamonica.\nSi suppone che la famiglia avesse raggiunto un buon livello economico; infatti B. D. pot\u00e9 compiere, come il fratello Raffaele, gli studi giuridici.\nEsordi.\nGi\u00e0 molto giovane fu affiliato a numerose accademie: quella dei Faticosi di Milano, dei Dodonei e dei Pacifici di Venezia, degli Erranti di Brescia. I suoi esordi di poeta dovrebbero datare dal suo ingresso nell'accademia degli Erranti, dove ben presto trov\u00f2 un rivale nel sottosegretario, Giovanni Battista Bottalini, con il quale si scambi\u00f2 capitoli ingiuriosi. A questa circostanza \u00e8 legata la prima delle numerosissime disgrazie che si abbatterono, nel corso degli anni, sull'iracondo poeta: infatti in uno dei componimenti scambiati col Bottalini si spinse ad offendere il protettore del rivale, il conte Cesare Martinengo, facendo illazioni circa sue eventuali relazioni adulterine.\nFatto segno alle ritorsioni dell'offeso conte, dovette lasciare Brescia. Scampato a Venezia, trov\u00f2 qui protezione presso un funzionario veneziano il cui nome \u00e8 rimasto ignoto, inviato della Repubblica a Zante. Solo in s\u00e9guito ottenne il perdono del Martinengo, e pot\u00e9 tornare a Brescia.\nPrimo soggiorno veneziano (1676-1681). Le \"Odi\"..\nIl primo incarico importante lo ottenne nel 1676, quando fu creato nunzio bresciano a Venezia, citt\u00e0 nella quale si sarebbe trattenuto in questa veste fino al 1681. A questo periodo risale il maggior numero delle \"Odi\", componimenti dedicati a varie personalit\u00e0 di spicco (in special modo magistrati inviati come capi del popolo da Venezia a Brescia) e per la gran parte encomiastici. Rappresentante dell'ultima, e pi\u00f9 \"delirante\", fase del barocco letterario, o barocchismo, B. D. pu\u00f2 essere preso a simbolo di un'et\u00e0 di transito dall'impegno retorico secentista al disimpegno arcadico: fu proprio in s\u00e9guito alla pessima ricezione della prima parte delle sue rime, cio\u00e8 i \"Sonetti\" (1689), per cui fu fatto segno di offese e ritorsioni da parte degli stessi dedicatari dei componimenti, insofferenti e stanchi della turgida maniera barocca, che decise di non dare mai alle stampe le \"Odi\" (rimaste infatti manoscritte fino al 1997). L'intonazione generale di questo primo nucleo di componimenti encomiastici fa pensare che B. D. svolgesse anche attivit\u00e0 diplomatica per via epistolare. Alcune delle \"Odi\", nel corso del tempo, sarebbero state tuttavia stampate, o in opere altrui o su fogli volanti; ma talora contro la volont\u00e0 dell'autore. In una lettera del 22 aprile 1693 all'amico erudito Giulio Antonio Gagliardi il D. accenna indispettito ad una di queste poche odi sfuggitegli di mano; un'ode, a suo dire,\nQuello che segn\u00f2 la brusca fine del suo primo periodo veneziano fu la propria personale ingerenza nelle conseguenze di un fatto di sangue: un bresciano, Zuane Melini, aveva ucciso un patrizio pure bresciano, Benedetto Chizzola, rifugiandosi poi a Venezia, in casa di un potente senatore. I parenti del nobiluomo, decisi a vendicarne la morte, si erano precipitati a Venezia, dove B. D. li aveva alloggiati in casa propria. In conseguenza del favoreggiamento, B. D. dovette lasciare i territori della Repubblica.\nIl soggiorno milanese (1681-1683).\nIl 24 dicembre 1681 lo trov\u00f2 a Milano. In teoria il soggiorno milanese doveva essere solo tappa di un viaggio che avrebbe dovuto condurlo in Germania; di fatto la sua permanenza nel capoluogo si protrasse per quasi due anni. Durante questo periodo contrasse relazione con Carlo Maria Maggi, a quell'epoca segretario del senato cittadino. Intess\u00e9 amichevoli relazioni con i conventuali di Sant'Ambrogio, tra cui l'abate Bartolomeo Aresi, all'epoca figura molto illustre. A dispetto di queste amicizie lament\u00f2 sempre di trovare insopportabile l'ambiente milanese, brigando per tornare a Venezia attraverso i suoi protettori di un tempo, Marco Bembo e Marco Ruzzini.\nLa fine del 1682 lo vide coinvolto a qualche titolo in un altro fatto di sangue (stavolta sventato), riguardante il conte bresciano Camillo Avogadro, anch'egli in bando a Milano, in particolare per gli scandalosi rapporti intrattenuti con le monache del convento di Santa Caterina. Mentre si trovava in carrozza col marchese Francesco Maria Lucini, l'Avogadro per poco non rimase ucciso in s\u00e9guito all'aggressione di alcuni sicari, inviati da un Nicola Bargnani. Per motivi ignoti B. D. fu sospettato di aver fornito al Bargnani informazioni utili all'attuazione del delitto, e per questo, ai primi di aprile 1683, fu incarcerato per favoreggiamento.\nAnche in questo caso B. D. fece ogni pressione sulle sue conoscenze per ottenere una conciliazione, senza tuttavia approdare a nulla: dopo essere stata avviata, l'istruttoria a novembre era ancora in corso. Alla fine B. D. risultato estraneo alle imputazioni. Appena liberato da quest'accusa, a causa dell'ostinazione dei suoi nemici, che forse arrivano persino a corrompere Giovanni Tommaso Gallarati, capitano di giustizia dello Stato di Milano, B. D. \u00c8 rinviato a giudizio con l'accusa di detenzione illegale di armi da fuoco. Questa volta i suoi oppositori ebbero successo, e il poeta fu rinchiuso nel carcere di Tortona.\nLa prigionia di Tortona (1684-1685).\nLa detenzione dura dalla primavera-estate 1684 all'autunno 1685. Nelle odi di questo periodo, di gran lunga le pi\u00f9 ispirate, il Dotti d\u00e0 fondo al proprio repertorio di frasi magniloquenti e pose eroiche a \u00abnovello Cristo\u00bb (!) perduto nel \u00ablabirinto\u00bb del carcere, visto anche come \u00abchiusa spelonca\u00bb nella quale il poeta vive un'anticipata sepoltura, meditando la vendetta. Di fatto la sua detenzione \u00e8 ben lontana dall'essere il martirio che il D. ama figurare nei suoi versi: il castellano gli si mostra benevolo, concedendogli un margine di libert\u00e0 che gli permette di partecipare della vita cittadina, ricevendo le visite del canonico Antonio Maria Molo; pu\u00f2 tenere con s\u00e9 un cannocchiale, col quale osservare le bellezze cittadine. Al di fuori delle odi, il Dotti non stenta affatto a riconoscere che le sue condizioni non sono affatto cos\u00ec cattive, come dimostra, per esempio, una lettera dell'8 luglio 1685 all'amico Giulio Antonio Gagliardi, nella quale paragona il carcere tortonese all'isola di Armida, sostenendo che se tutte le carceri fossero tali la gente vi si potrebbe liberamente monacare.\nL'evasione e l'Oriente (1685-1689).\nUgualmente comprensibile \u00e8 tuttavia il suo desiderio di libert\u00e0: quello che una notte lo spinse a evadere calandosi dalle mura e attraversando lo Scrivia a nuoto (come ricorder\u00e0 in uno dei \"Sonetti\").\nDopo un largo giro attraverso la Liguria, il territorio di Parma e quello di Mantova raggiunse nuovamente Brescia.\nNel giugno del 1686 decise di partire per l'Oriente al s\u00e9guito di Pietro Bembo, designato dal Morosini provveditore straordinario di Santa Maura (l'odierna Leucade). Il suo progetto era quello di combattere contro i turchi, acquistandosi merito al cospetto della Repubblica di Venezia, e ottenendo quindi la revoca del bando che l'aveva colpito. Mentre concepiva l'idealistico progetto, fu raggiunto dalla notizia degli ultimi sviluppi della questione tra l'Avogadro e il Lucini da una parte col Bargnani dall'altra. Il tentativo da parte del Bargnani di coinvolgere anche lui nell'aggiustamento, accecandolo di furore, lo indusse ad esprimere i suoi sensi in un violentissimo \"Manifesto\", pubblicamente arso ai primi del 1687 per volont\u00e0 del Senato di Milano (ma pervenutoci).\nNonostante quanto \u00e8 stato talora sostenuto, il D. a Santa Maura non combatt\u00e9 mai contro i turchi, bench\u00e9 lo desiderasse ardentemente, ma fu molto meno eroicamente preposto al catasto dei beni turchi da devolvere alle esangui casse della Repubblica, occupando il resto del tempo a scrivere versi encomiastici per i generali veneti in Levante. Veduti sfumare i sogni di guadagno e di gloria, il D. cominci\u00f2 presto a rimpiangere la scelta, augurandosi di rimpatriare al pi\u00f9 presto.\nRientro a Venezia (1688-'89) e nuova carcerazione (1689-'90). I \"Sonetti\" (1689)..\nIl rimpatrio fu possibile, provvisoriamente, non prima del 1688, e definitivamente nel 1689, grazie alla revoca del bando da parte del \"provveditore generale da mar\" Girolamo Cornaro.\nMa appena giunto in terraferma, il Dotti fu colpito dall'accusa di aver abusato del proprio ufficio di Santa Maura, finendo nuovamente imprigionato. La soddisfazione di veder pubblicati, almeno, i \"Sonetti\" (1689) gli fu avvelenata dalla terribile ricezione da parte dei compatrioti. Come gi\u00e0 detto, la stampa delle \"Odi\", prevista per l'immediato futuro, abort\u00ec, e il Dotti si sottopose a un rapido ma radicalissimo riesame della propria poetica. Non avendo scampo come barocchista, dopo il disastroso fallimento delle sue laboriose rime, decise quindi di passare alla satira, avvicindandosi gradualmente al movimento letterario dell'Arcadia.\nRiabilitazione (1690-1694). Le \"Satire\"..\nOttenne la riabilitazione davanti alla Repubblica veneta quando, in s\u00e9guito alla rinuncia di Pasquino Dotti, assunse nuovamente la carica di nunzio del Territorio di Brescia. In questa veste, il Dotti fu impegnato a impiegare le proprie conoscenze influenti per sostenere i diritti del contado contro i privilegi e le prepotenze della nobilt\u00e0 cittadina. La sua poesia, in questo periodo, riflett\u00e9 la sua attivit\u00e0 ufficiale, come dimostra ad esempio la satira \"Al signor conte Ottolino\" sul problema delle condotte del sale.\nIl Dotti figura tra i primi affiliati dell'accademia degli Animosi fondata da Apostolo Zeno: un fatto significativo, perch\u00e9 l'accademia passer\u00e0 in breve tempo a colonia d'Arcadia, alla quale il Dotti aderir\u00e0 con il nome di \"Viburno Megario\".\nLe satire, che conobbero una circolazione esclusivamente manoscritta ma frenetica, gli diedero fama e prestigio mondano. Divenne in questi anni cavalier servente della pi\u00f9 nota bellezza dei salotti dell'epoca, Lucrezia Basadonna Mocenigo, alla quale dedic\u00f2 diverse satire.\nIn questi componimenti, spesso in quartine di versi brevi, in cui il Dotti si scopre versificatore di vena piuttosto facile, ben lontano dalla fastosa macchinosit\u00e0 delle \"Odi\" e dalla lavoratissima artificiosit\u00e0 dei \"Sonetti\", sono presi di mira i costumi degenerati dell'epoca, pi\u00f9 con acrimonia che con arguzia. L'enorme successo a cui andarono incontro non imped\u00ec al Dotti di avere ulteriori scontri con varie personalit\u00e0; in un caso almeno fu fatto prendere a bastonate.\nAl successo mondano fecero riscontro anche i riconoscimenti ufficiali: prima del 1694 fu nominato, ma non \u00e8 certo se per meriti letterari, \"cavaliere e gentilhuomo d'Ungheria\" da parte dell'imperatore Leopoldo I. Un titolo che lo riemp\u00ec d'orgoglio, in contraddizione evidente con la missione finora sostenuta di paladino degli oppressi e di fustigatore dell'aristocrazia, come i maligni non mancheranno di osservare.\nBench\u00e9 si sappia che gli ultimi anni, dedicati all'esercizio letterario, siano stati trascorsi dal Dotti piuttosto pacificamente, le ultime notizie certe sulla sua vita, risalenti al 1711, sono tutt'altro che positive. Durante un soggiorno a Brescia, in piazza del Navarino, sub\u00ec l'aggressione di alcuni sicari. Si trattava del tentativo di vendetta del bresciano conte Mario Stella, ennesima vittima dei suoi salaci versi. L'attentato fall\u00ec, ma purtroppo per il Dotti non sarebbe stato l'ultimo.\nLa morte.\nIl 28 gennaio 1713, a Venezia, alle 4.00 del mattino, mentre passa, diretto a casa, per calle della Madonna a sant'Angelo, il Dotti \u00e8 ucciso con tre pugnalate da un misterioso aggressore.\nLe indagini durano almeno un anno, senza portare a nulla: ma le personalit\u00e0 offese dalle sue satire erano molte. Recentemente \u00e8 stata avanzata l'ipotesi, tuttavia abbastanza verosimile, che l'omicidio sia stato commissionato da qualcuno dell'entourage, forse da una delle sorelle, di Alessandro Scarlatti, all'epoca attivo nella citt\u00e0 lagunare con opere ammirate dagli intenditori e non capite dal popolo, nonch\u00e9 crudelmente sbeffeggiate (in particolar modo il \"Mitridate Eupatore\", 1707) dal Dotti in alcuni tra i suoi versi pi\u00f9 sciatti e trascurabili, di cui sono spesso citati i seguenti:\nSenza che ci\u00f2 implichi, ovviamente, alcun diretto coinvolgimento del musicista nel fatto.\nChe gli odii scatenati fossero tuttavia molti e vivi \u00e8 dimostrato dalle molte satire messe in circolazione dopo la sua morte, espressione di compiacimento per la sua morte.\nPer interessamento dei fratelli fu sepolto nella chiesa di s. Vitale.\nOpere.\nOdi edite.\nPoche \"Odi\" furono stampate durante la vita del D. e negli anni seguenti:"}
{"id": "727176", "revid": "1948203", "url": "https://it.wikipedia.org/wiki?curid=727176", "title": "Il vile", "text": "Il vile \u00e8 il secondo album del gruppo italiano Marlene Kuntz, pubblicato il 26 aprile 1996.\nDescrizione.\nLe registrazioni iniziano a fine novembre 1995 e terminano a febbraio 1996.\nIl 26 aprile esce \"Il vile\" e, come per il precedente \"Catartica\", il tour di supporto inizia quasi subito e finisce nel febbraio 1997.\nDurante quei concerti si registra un home video, \"Petali di candore\". Oltre alle canzoni registrate dal vivo, estratte da entrambi gli album pubblicati, vi sono anche parti della vita in tour.\nL'arrivo del nuovo bassista Dan Solo, di estrazione metal, incide sul suono del gruppo, che si fa pi\u00f9 cupo, ad esempio in brani come \"L'agguato\", \"Cenere\" e \"Overflash\". Nell'album non mancano tuttavia le ballate, tra cui \"Come stavamo ieri\" e \"Ti giro intorno\". Da segnalare anche \"Ape Regina\" e le sonorit\u00e0 di \"Retrattile\", \"L'Agguato\" e \"Il vile\", canzone che d\u00e0 il titolo all'album.\nL'album \u00e8 presente alla posizione numero 68 nella classifica dei 100 dischi italiani pi\u00f9 belli secondo \"Rolling Stone Italia\"."}
{"id": "727179", "revid": "6391", "url": "https://it.wikipedia.org/wiki?curid=727179", "title": "John Katzenbach", "text": "Biografia.\nFiglio di una psicoanalista e di un avvocato, si \u00e8 laureato al Bard College in Letteratura anglo-americana nel 1972. Il suo primo romanzo venne pubblicato mentre era reporter del \"Miami Herald\", dove si occupava di cronaca nera. Nel 1987 divenne scrittore a tempo pieno con il romanzo che in Italia fu pubblicato con il titolo \"Facile da uccidere\". In Italia i suoi libri sono editi da Mondadori e da Fazi Editore. Dal alcuni suoi libri sono stati tratti film di successo.\nCritica.\nNel saggio \"\" (2000), Stephen King utilizza il romanzo \"Corte marziale\" di Katzenbach come esempio di cattivi dialoghi e definisce l'autore \u00abquel tipo di romanziere che fa impazzire gli insegnanti di scrittura creativa, uno splendido narratore la cui arte \u00e8 guastata dall'autoripetizione (un difetto curabile) e un orecchio per il parlato che \u00e8 gravemente ostruito (un difetto che probabilmente non ha rimedio)\u00bb."}
{"id": "727182", "revid": "729019", "url": "https://it.wikipedia.org/wiki?curid=727182", "title": "Stazione di Genova Sampierdarena", "text": "La stazione di Genova Sampierdarena \u00e8 una stazione ferroviaria situata nell'omonimo quartiere, in piazza Montano, ed \u00e8 la terza stazione cittadina in ordine di importanza dopo quelle di Genova Piazza Principe e di Genova Brignole.\nStoria.\nIl nucleo originario della stazione fu costruito nel 1853 in occasione della realizzazione della tratta Genova-Busalla della linea ferroviaria dei Giovi. Fu poi ampliata con la realizzazione della linea Asti-Genova e della linea Genova-Savona della quale \u00e8 anche stazione di diramazione.\nDal 27 maggio 1962 la stazione fu parzialmente decongestionata, grazie all'attivazione del collegamento diretto (via Granarolo) fra la ferrovia succursale dei Giovi e la stazione di Genova Piazza Principe.\nNell'ambito della periodica manutenzione del fabbricato, nel 2012 furono avviati alcuni lavori a cura di Centostazioni.\nStrutture e impianti.\nLa stazione dispone di sei binari destinati al traffico viaggiatori. I primi quattro, posizionati in direzione Nord, servono le tre linee di valico, mentre il 5 e il 6, paralleli alla costa, servono la linea per La Spezia e Ventimiglia. Lungo i binari 5 e 6 sono presenti due accessi che la collegano direttamente con il parco della nuova zona della \"Fiumara\". Gli altri accessi si trovano in piazza Nicol\u00f2 Montano (punto di interscambio con numerose linee di autobus), via Paolo Reti e via Stefano Dondero.\nCollegato direttamente con il porto mercantile e la stazione ferroviaria portuale di Genova Marittima Bacino tramite la \"linea sommergibile\", Sampierdarena Smistamento \u00e8 composta da tre parchi merci distinti:\nLo scalo funziona anche da stazione di uscita del deposito locomotive Trenitalia situato poco pi\u00f9 a nord, nel quartiere di Rivarolo.\nCompleta gli impianti di stazione il binario denominato \"via curva\", che consente il collegamento diretto da nord con la ferrovia Genova-Ventimiglia, evitando i binari a servizio dei viaggiatori.\nMovimento.\nGenova Sampierdarena \u00e8 servita da collegamenti regionali svolti da Trenitalia nell'ambito del contratto di servizio stipulato con la Regione Liguria, la maggior parte dei quali ricadenti nel servizio ferroviario urbano di Genova. Nella fattispecie vi sono un treno ogni 15 minuti circa sulla linea litoranea tra le stazioni di Genova Voltri e Genova Nervi, uno ogni ora lungo la linea lenta dei Giovi verso Arquata Scrivia e Novi Ligure (con tariffa urbana fino a Genova Pontedecimo) e uno ogni ora lungo la relazione Genova-Ovada-Acqui Terme (con tariffa urbana fino a Genova Acquasanta). Tra le stazioni di Genova Sampierdarena e Genova Brignole transita un treno ogni 7/8 minuti circa, in virt\u00f9 del fatto che i treni diretti e provenienti per/da le linee dell'entroterra appena citate hanno il loro capolinea a Genova Brignole e si staccano dalla linea litoranea proprio a Sampierdarena.\nL'impianto vede un flusso annuo di circa di passeggeri.\nL'adiacente scalo di Sampierdarena Smistamento \u00e8 il centro di riferimento del traffico merci genovese.\nServizi.\nLa gestione \u00e8 affidata a Rete Ferroviaria Italiana (RFI), societ\u00e0 del gruppo Ferrovie dello Stato, mentre l'area commerciale del Fabbricato Viaggiatori \u00e8 di competenza di CentoStazioni S.p.A. RFI classifica l'impianto all'interno della categoria \"gold\".\nLa stazione dispone dei seguenti servizi:\nInterscambi.\nLa stazione \u00e8 servita da molteplici linee automobilistiche gestite da AMT."}
{"id": "727183", "revid": "78273", "url": "https://it.wikipedia.org/wiki?curid=727183", "title": "Deposito locomotori", "text": ""}
{"id": "727221", "revid": "287204", "url": "https://it.wikipedia.org/wiki?curid=727221", "title": "Architettura x87", "text": "x87 \u00e8 un subset di istruzioni matematiche della famiglia di processori Intel x86. \u00c8 chiamata cos\u00ec perch\u00e9 inizialmente queste istruzioni erano processate da un chip esterno chiamato 8087.\nCome altre estensioni del set di istruzioni basilare del processore, queste istruzioni non sono strettamente necessarie ai programmi per funzionare. Invece, esse provvedono al supporto hardware per i calcoli matematici pi\u00f9 usati, permettendo a questi compiti di essere svolti in poche istruzioni. Ad esempio, il set di istruzioni x87 include istruzioni per calcolare il seno e il coseno di un valore. \nI compilatori moderni, incluso il GNU Compiler Collection GCC, usano questo set di istruzioni espanso per rendere il codice pi\u00f9 veloce, grazie all'ottimizzazione del codice. "}
{"id": "727223", "revid": "121652914", "url": "https://it.wikipedia.org/wiki?curid=727223", "title": "Stoosh", "text": "Stoosh \u00e8 il secondo album in studio del gruppo musicale britannico Skunk Anansie, pubblicato il 7 ottobre 1996 dalla One Little Indian."}
{"id": "727224", "revid": "30300", "url": "https://it.wikipedia.org/wiki?curid=727224", "title": "X87", "text": ""}
{"id": "727226", "revid": "31886", "url": "https://it.wikipedia.org/wiki?curid=727226", "title": "Flavio Dalmazio", "text": "Flavio Dalmazio fu il nome di due membri della dinastia costantiniana, padre e figlio:"}
{"id": "727228", "revid": "767487", "url": "https://it.wikipedia.org/wiki?curid=727228", "title": "Matth\u00e4us Daniel P\u00f6ppelmann", "text": "Biografia.\nDiscepolo di Wolf Caspar von Klengel, nel 1691 venne nominato \"sovrintendente generale\" all'edilizia di Dresda e dal 1704 fu architetto di corte di Augusto II il Forte, re di Sassonia.\nUs\u00f2 inizialmente modelli barocchi grevi, ma dopo i suoi viaggi a Vienna, Roma e in Francia del 1710, durante i quali ebbe modo di confrontarsi con le opere dei pi\u00f9 grandi architetti del tempo, elabor\u00f2 uno stile nuovo, in cui a prevalere erano le forme pi\u00f9 semplici e chiare. Alla fine della sua carriera seppe creare effetti architettonici con sapiente cambio ritmico nei tetti degli edifici ed un moderato uso delle ornamentazioni.\nNel 1718 venne nominato \"Oberlandbaumeister\" da Augusto II. Sotto la sua guida Dresda, la capitale del regno, assunse un nuovo volto barocco: realizz\u00f2 il grande giardino dello Zwinger, il palazzo della \"Cancelleria\" e le residenze reali di Dresda e Pillnitz, il Castello di Moritzburg, ecc."}
{"id": "727229", "revid": "810736", "url": "https://it.wikipedia.org/wiki?curid=727229", "title": "Ergonomia cognitiva", "text": "Lergonomia cognitiva \u00e8 quella branca dell'ergonomia che si occupa dell'interazione tra l'uomo e gli strumenti per l'elaborazione di informazione studiando i processi cognitivi coinvolti (percezione, attenzione, memoria, pensiero, linguaggio, emozioni), e suggerendo delle soluzioni per migliorare tali strumenti.\nSviluppatasi a partire dagli studi di ergonomia classica sull'interazione uomo-macchina (la vecchia psicotecnica), si \u00e8 via via articolata (in parallelo allo sviluppo dei paradigmi cognitivisti e di Human Information Processing) nella direzione di una maggior attenzione ai processi cognitivi e di elaborazione delle informazioni sottostanti a tali processi interattivi.\nDall'inizio degli anni novanta, l'ergonomia cognitiva ha iniziato a occuparsi molto degli aspetti di web usability, degli aspetti cognitivi delle interfacce e dei sistemi informativi, e di temi di ergonomia sociale (legata all'interazione e cooperazione tra pi\u00f9 attori sociali nei contesti lavorativi)."}
{"id": "727230", "revid": "125592801", "url": "https://it.wikipedia.org/wiki?curid=727230", "title": "Terry Taylor", "text": "Carriera.\nTerry Taylor era uno spettatore popolare amante della lotta libera americana; conosciuto, successivamente, dal celebre lottatore della Florida, Steve Keirn, cominci\u00f2 a fare carriera in alcune piccole federazioni di wrestling nel Sud degli Stati Uniti fino a diventare atleta professionale negli anni ottanta. Taylor cominci\u00f2 a lottare in coppia con Stan Lane formando il duo \"The Fabulous Ones\".\nNel 1985, Taylor lottava nella NWA; nello stesso anno fu costretto a lasciare questa federazione a causa di un litigio con \"Nature Boy\" Buddy Landel, quest'ultimo all'ora campione NWA. Nel 1986, Taylor divenne una delle pi\u00f9 grandi stelle della lega Mid South Wrestling dove divent\u00f2 campione televisivo ai danni di Buddy Roberts Freebird. Questo titolo fu rappresentato da una medaglia di oro. Pi\u00f9 tardi, questa medaglia, fu sostituita da una cintura di campione convenzionale. Pi\u00f9 tardi, Taylor, riusc\u00ec a sconfiggere Ted Dibiase per il Titolo dei pesi massimi. Inoltre, vinse anche la cintura NWA North American Heavyweight Championship e il titolo di coppia con \"Gentleman\" Chris Adams nel 1987, dopodich\u00e9 quando lo persero, cominci\u00f2 una rivalit\u00e0 con esso. Pi\u00f9 tardi la federazione cambi\u00f2 nome in Universal Wrestling Federation e Taylor inizi\u00f2 una disputa con Nikita Koloff per il titolo televisivo NWA prima di lasciare improvvisamente la federazione.\nNel 1988, Taylor debutto nella World Class Championship Wrestling, dove lui ed Adams continuarono la loro contesa che dur\u00f2 per un breve periodo. Successivamente, Taylor vinse il titolo dei peso massimo ai danni di Matt Borne e difese la cintura contro lo stesso Adams, Kevin Von Erich ed altri. Taylor pass\u00f2 alla WCCW quando Von Erich gli strapp\u00f2 il titolo.\nVerso la fine del 1988, Taylor firm\u00f2 un contratto di lavoro con la World Wrestling Federation, dove il suo manager fu Bobby \"the Brain\" Heenan che lo rinomin\u00f2 \"Red Rooster\" (chiamato da Dan Peterson \"Gallo Rosso\"). Presto l'alleanza con Heenan termin\u00f2 finch\u00e9 i due si rividero uno contro l'altro sul ring (es. celebre incontro a WrestleMania V nel 1989). Nel 1990 lasci\u00f2 la WWF.\nNel 1991, Taylor pass\u00f2 alla WCW assumendo la gimmick di Terence Taylor entrando nella stable della \"The York Foundation\". Un litigio con Dustin Rhodes e Bobby Eaton, lo port\u00f2 a vincere il titolo di coppia WCW con Richard Morton e Thomas Rich. Quando la \"York Foundation\" si sciolse, Taylor form\u00f2 una squadra di coppia con Greg \"the Hammer\" Valentine, nel 1992, vincendo il titolo di campioni di coppia degli Stati Uniti.\nNel 1993, Taylor ritorn\u00f2 nella WWF come \"Terrific Terry Taylor\". Continu\u00f2 a lottare finch\u00e9 nell'ultimo periodo torn\u00f2 a farsi chiamare \"Red Rooster\", per poi passare nuovamente alla WCW. Nel 1994 pass\u00f2 alla AWF come commentatore.\nTorn\u00f2 alla WWF nel 1998 facendo l'intervistatore e un anno dopo ritorn\u00f2 alla WCW. Nel 2003, dopo un litigio con la WWE, inizi\u00f2 a lavorare per la TNA.\nIl 12 aprile 2004, Taylor afferm\u00f2 di avere dei dolori a tre vertebre cervicali. Il 3 aprile 2006 sub\u00ec una chirurgia di fusione cervicale durata tre ore nella quale furono congiunte la sesta e la settima vertebra. Seguendo la seconda operazione, Taylor annunci\u00f2 il suo pensionamento dalla lotta professionale.\nTerry, tuttora, appare su alcune federazioni di lotta professionale che Ted DiBiase produce.\nDa allora in poi, Taylor \u00e8 divenuto uno dei pi\u00f9 importanti uomini nel mondo del wrestling professionistico.\nIl 20 maggio 2011 TNA e Taylor hanno interrotto il loro rapporto contrattuale."}
{"id": "727231", "revid": "125080660", "url": "https://it.wikipedia.org/wiki?curid=727231", "title": "Elasmotherium", "text": "Elasmotherium \u00e8 un genere estinto di rinoceronte di grandi dimensioni endemico dell'Eurasia vissuto durante il Miocene superiore fino al Pleistocene superiore, circa 7-0,039 milioni di anni fa. Una data pi\u00f9 recente di 26.000 BP \u00e8 considerata meno affidabile. L'animale fu l'ultimo membro degli Elasmotheriinae, un gruppo distintivo di rinoceronti separato dal gruppo che contiene i rinoceronti odierni (Rhinocerotinae). Basandosi sui fossili e prove molecolari si stima che i due gruppi si siano divisi almeno 35 milioni di anni fa.\nIl genere \"Elasmotherium\" contiene cinque specie. Il genere appare nel record fossile per la prima volta nel Miocene superiore in Cina, probabilmente evolutosi da \"Sinotherium\", prima di diffondersi nella steppa pontico-caspica, nel Caucaso e nell'Asia centrale. La specie pi\u00f9 nota, \"E. sibiricum\", talvolta chiamata unicorno siberiano, aveva le dimensioni di un mammut e si pensa fosse dotata di un lungo e robusto corno sulla fronte. Come tutti i rinoceronti, gli elasmotheriini erano erbivori, tuttavia, a differenza di qualsiasi altro rinoceronte e di qualsiasi altro ungulato (a eccezione di alcuni notoungulati) i suoi molari, dotati di alte corone, erano in continua crescita e, probabilmente, si nutriva principalmente d'erba. Le sue zampe erano pi\u00f9 lunghe di quelle di altri rinoceronti e erano adattate al galoppo, conferendogli un'andatura pi\u00f9 simile a quella di un cavallo.\nDescrizione.\n\"Elasmotherium\" viene tipicamente ricostruito come un animale lanoso, basandosi su altri componenti della megafauna contemporanea come i mammut lanosi e il rinoceronte lanoso. Tuttavia, viene talvolta raffigurato con la pelle nuda e coriacea, come i moderni rinoceronti. Nel 1948, il paleontologo russo Valentin Terjaev sugger\u00ec che l'animale fosse semi-acquatico, dotato di un corno a cupola e che somigliasse pi\u00f9 ad un ippopotamo. Tale interpretazione fu suggerita dalle quattro dita dell'animale, simili a quelle di un tapiro delle zone umide, anzich\u00e9 le tre dita osservate negli altri rinoceronti. Tuttavia, queste interpretazione \u00e8 stata smentita quando venne dimostrato che \"Elasmotherium\" aveva solo tre dita funzionali, dimostrando che la ricostruzione di Teryaev fosse piuttosto fallace.\nQuesto mammifero era di taglia gigantesca: gli esemplari conosciuti di \"E. sibiricum\" raggiungono una lunghezza massima di 4,5 metri, con un'altezza al garrese di oltre 2 metri, mentre \"E. caucasicum\" raggiungeva almeno 5 metri di lunghezza, con una massa stimata di 3,6-4,5 tonnellate, rendendo \"Elasmotherium\" il pi\u00f9 grande rinoceronte del Quaternario. Entrambe le specie erano tra i rinoceronti pi\u00f9 grandi mai esistiti, paragonabili per dimensioni al mammut lanoso e ben pi\u00f9 grandi del contemporaneo rinoceronte lanoso. Le sue zampe erano pi\u00f9 lunghe di quelle degli attuali rinoceronti e si erano adattate per il galoppo, conferendo all'animale un'andatura pi\u00f9 simile a quella di un cavallo, indicando che l'animale era relativamente veloce a dispetto della stazza. I piedi erano unguligradi, con piedi anteriori pi\u00f9 grandi e robusti di quelli posteriori, entrambi dotati di 3 dita ciascuno, con un quinto metacarpale vestigiale.\nCome gli altri rinoceronti, \"Elasmotherium\" aveva due premolari e tre molari per la masticazione, e mancava di incisivi e canini, basandosi invece su un labbro prensile per strappare e portare il cibo alla bocca. \"Elasmotherium\" era euipsodonte, i cui molari erano dotati di grandi corone dentali e smalto che si estendevano al di sotto della linea gengivale e denti in continua crescita. I fossili di \"Elasmotherium\" raramente mostrano segni di radici dentali.\nCorno.\nSi pensa che \"Elasmotherium\" avesse un corno cheratinoso, indicato da una cupola circolare sulla fronte, con una superficie solcata e profonda 13 centimetri e con una circonferenza di 90 centimetri. I solchi sono interpretati come le sedi di vasi sanguigni per il tessuto che genera il corno.\nNei rinoceronti, il corno non \u00e8 attaccato all'osso, ma cresce dalla superficie di un denso tessuto cutaneo, ancorandosi e creando irregolarit\u00e0 e rugosit\u00e0 ossee. Lo strato pi\u00f9 esterno si cornifica, e con l'invecchiamento degli strati, il corno perde diametro per via della degradazione della cheratina a causa della luce ultravioletta, dell'essiccamento e dell'usura continua. Tuttavia, i depositi di melanina e calcio al centro induriscono la cheratina, che conferisce al corno la sua forma distintiva.\nL'animale inoltre presenta alte spine neurali a livello delle spalle che probabilmente sostenevano una grande gobba di muscoli, che si pensa aiutasse l'animale a sorreggere il peso del pesante corno.\nUno studio del 2021 ha messo in discussione l'idea storica che \"Elasmotherium\" avesse effettivamente un corno lungo e vistoso, confrontando la sua cupola cranica e la muscolatura del collo con quelle dei rinoceronti moderni. I risultati dello studio hanno dimostrato che entrambe non erano adatte per sostenere un grande corno ed erano pi\u00f9 adatte a sostenere un corno pi\u00f9 piccolo, e che la cupola cranica potesse funzionare come una camera di risonanza di qualche tipo, simile a quella di \"Rusingoryx\" e alle creste degli hadrosauri.\nTassonomia.\n\"Elasmotherium\" venne descritto per la prima volta nel 1809 dal paleontologo tedesco/russo Gotthelf Fischer von Waldheim sulla base di un ramo mandibolare sinistro, quattro molari e la radice del terzo premolare, che fu donata all'Universit\u00e0 di Mosca dalla principessa Ekaterina Da\u0161kova, nel 1807. L'esemplare venne nominato formalmente per la prima volta in una presentazione del 1808 davanti alla Societ\u00e0 dei naturalisti di Mosca. Il nome del genere, \"Elasmotherium\" deriva dal greco antico \"elasmos\" ossia \"laminato\", e \"therion\" ossia \"bestia\" in riferimento alla piegatura laminata dello smalto dei denti; mentre il nome della specie, \"sibericus\", si riferisce probabilmente all'origine prevalentemente siberiana della collezione della principessa Da\u0161kova. Tuttavia, le origini esatte dell'esemplare sono sconosciute. Nel 1877, il naturalista tedesco Johann Friedrich von Brandt lo colloc\u00f2 nella nuova sottofamiglia Elasmotheriinae, separata dai moderni rinoceronti. Nel 1997, con la classificazione McKenna/Bell, \"Elasmotherium\" viene classificato come strettamente imparentato con i rinoceronti lanosi e quelli odierni, e lo collocava nella sottofamiglia Rhinocerotinae. Tuttavia, l'analisi del genoma mitocondriale completo ottenuto da un esemplare di \"E. sibiricum\" vendic\u00f2 la classificazione di von Brandt, provando che \"Elasmotherium\" fosse il sister taxon di tutti i rinoceronti viventi, con un tempo di divergenza stimato di 47,4 milioni di anni fa, con una densit\u00e0 posteriore pi\u00f9 alta del 95% di 41,9-53,2 milioni di anni fa.\nIl genere \u00e8 noto da centinaia di siti di ritrovamento, costituiti principalmente da frammenti cranici e denti, sebbene siano stati ritrovati anche scheletri quasi completi e ossa post-craniche, sparse per l'Eurasia, dall'Europa orientale alla Cina. La divisione del genere in pi\u00f9 specie si basa principalmente sulle sottili distinzioni dei denti e delle mascelle e sulla forma del cranio.\nEvoluzione.\nI rinoceronti sono divisi in due sottofamiglie, Rhinocerotinae ed Elasmotheriinae, la cui divergenza pu\u00f2 essere datata a 47.3-35 milioni di anni fa. \"Elasmotherium\" \u00e8 l'unico membro di quest'ultimo gruppo sopravvissuto al Miocene, mentre altri generi si sono estinti con l'espansione delle savane. La specie pi\u00f9 antica di \"Elasmotherium\" \u00e8 \"E. primigenium\" dal Miocene superiore dalla Contea di Dingbian, nello Shaanxi, Cina. L'animale si \u00e8 probabilmente evoluto da \"Sinotherium\", un genere di elasmotheriino anch'esso ritrovato in Cina. \"Elasmotherium\" arriv\u00f2 nell'Europa orientale circa 2,5 milioni di anni fa, durante la prima parte del Pleistocene.\nSi pensa che l'ipsodontia, un modello di dentizione in cui i molari hanno corone alte e lo smalto si estende al di sotto della linea gengivale, sia una caratteristica degli Elasmotheriinae, forse come adattamento ai grani pi\u00f9 pesanti presenti nelle zone ripariali sulle rive dei fiumi.\nSpecie.\nEsistono quattro cronospecie di \"Elasmotherium\", dalla pi\u00f9 antica alla pi\u00f9 recente, \"E. chaprovicum\", \"E. peii\", \"E. caucasicum\" ed \"E. sibiricum\", che vanno dal Pliocene superiore al Pleistocene superiore.\nUn elasmoterino precedente al Khaproviano o Khaprov Faunal Complex, dapprima considerato la specie \"E. caucasicum\", e stato in seguito riferito ad una nuova specie, \"E. chaprovicum\" (Shvyreva, 2004), dal nome del complesso faunistico di Khaprov. La Khaprov risale al Villafranchiano medio, MN17, che attraversa il Piacenziano del Pliocene e il Gelasiano del Pleistocene inferiore del Caucaso settentrionale, Moldavia e Asia ed \u00e8 datata a 2,6-2,2 milioni di anni fa.\nLa specie \"E. peii\" venne descritta per la prima volta da Chow, nel 1958, sulla base di resti ritrovati nello Shaanxi, Cina. Ulteriori resti dallo Shaanxi sono stati descritti nel 2018. La specie \u00e8 nota anche da numerosi resti dell'areale classico di \"Elasmotherium\", e alcune fonti la considerarono come un sinonimo di \"E. caucasicum\", sebbene sia attualmente considerata una specie distinta. La specie fa parte del complesso faunistico di Psekups, risalente tra i 2,2 e i 1,6 milioni di anni fa.\nLa specie \"E. caucasicum\" venne descritta per la prima volta dal paleontologo russo Aleksei Borissiak, nel 1914, il quale afferm\u00f2 che la specie apparentemente prosperava nella regione del Mar Nero come membro dell'Unit\u00e0 faunistica di Taman risalente al Pleistocene inferiore (1,1-0,8 milioni di anni fa, penisola di Taman). \u00c8 il mammifero pi\u00f9 comune dell'insieme. Si pensa che \"E. caucasicum\" sia pi\u00f9 primitivo di \"E. sibiricum\" e forse rappresenti un ceppo ancestrale. La specie \u00e8 nota anche nel nord della Cina dal Pleistocene inferiore, nell'assemblaggio Nihewan, estinguendosi circa 1,6 milioni di anni fa. Questo suggerisce che \"Elasmotherium\" si sia sviluppato separatamente in Russia e in Cina.\nLa specie tipo, \"E. sibiricum\", descritta da Johann Fischer von Waldheim, nel 1808, \u00e8 la specie cronologicamente pi\u00f9 recente apparendo nel Pleistocene medio, dalla Russia sudoccidentale alla Siberia occidentale e a sud fino all'Ucraina e alla Moldavia.\nPaleobiologia.\nDieta.\nI moderni mammiferi ungulati ipsodonti si nutrono primariamente d'erba pascolando in ambienti aperti. La stessa ipsodontia \u00e8 forse un adattamento alla masticazione di erba dura e fibrosa. L'usura dentale presente in \"Elasmotherium\" \u00e8 simile a quella osservata nei moderni rinoceronti bianchi, ed entrambi gli animali hanno un orientamento della testa verso il basso, indicando uno stile di vita simile e la capacit\u00e0 di raggiungere solo piante basse. Infatti la testa di \"Elasmotherium\" aveva l'angolo d'orientamento pi\u00f9 ottuso di qualsiasi altro rinoceronte, e poteva raggiungere solo i livelli pi\u00f9 bassi, pertanto l'animale doveva pascolare abitualmente. \"Elasmotherium\" mostra anche segni di euipsodontia, in cui le corone dentali crescono in continuazione, che \u00e8 una caratteristica tipicamente vista nei roditori. La fisiologia dentale potrebbe essere stata influenzata dall'estrazione di cibo da un terreno umido e granuloso. Pertanto, l'animale potrebbero aver abitato sia le steppe dei mammut che le rive dei fiumi ripariali, in modo simile ai mammut suoi contemporanei.\nMovimento.\n\"Elasmotherium\" aveva arti simili a quelli del rinoceronte bianco, che in corsa possono raggiungere anche i 30 km/h (19 mph) con una velocit\u00e0 massima di 40-45 km/h (25-28 mph). Tuttavia, \"Elasmotherium\" aveva il doppio del peso (circa 5 tonnellate) e di conseguenza aveva un'andatura e una mobilit\u00e0 pi\u00f9 limitate, probabilmente raggiungendo velocit\u00e0 molto pi\u00f9 basse. Gli elefanti, del peso di 2,5-11 tonnellate, non possono superare una velocit\u00e0 di 20 km/h.\nEstinzione.\nIn passato si pensava che \"Elasmotherium\" si fosse estinto intorno a 200.000 anni fa come parte di una normale estinzione estinzione di una specie. Tuttavia, frammenti di cranio di \"E. sibiricum\" dalla regione di Pavlodar, Kazakistan, confermerebbero la sua persistenza nelle pianure siberiane occidentali a circa 36-35.000 anni fa. Altri resti isolati risalenti a 50.000 anni fa sono stati ritrovati anche nelle grotte siberiane di Smelovskaya e di Batpak, probabilmente trascinati l\u00ec da un predatore.\nQuesta tempistica \u00e8 pi\u00f9 o meno coincidente con l'estinzione del Pleistocene, nella quale si estinse qualsiasi animale che superasse i 45 kg, in coincidenza con il passaggio ad un clima pi\u00f9 fresco, che port\u00f2 alla scomparsa delle erbe a favore di muschi e licheni, e alla migrazione degli esseri umani moderni nell'area.\nTestimonianze storiche.\nProbabilmente l'elasmoterio scomparve in tempi preistorici. Tuttavia, secondo l'enciclopedia svedese Nordisk familjebok e lo scienziato Willy Ley, l'animale potrebbe essere sopravvissuto abbastanza a lungo da essere ricordato nelle leggende del popolo evenco della Russia, sotto forma di un enorme toro nero munito di un singolo corno in cima al capo. \nC'\u00e8 inoltre la testimonianza del viaggiatore medievale Ibn Fadlan, generalmente considerato una fonte affidabile, che indicherebbe la sopravvivenza di \"Elasmotherium\" in tempi storici nel nordest dell'attuale Iran.\nLa testimonianza di Ibn Fadlan recita:\nAlcuni hanno ipotizzato che la sopravvivenza di \"Elasmotherium\" in tempi storici possa essere l'origine del mito dell'unicorno, dal momento che la descrizione dell'animale corrisponde benissimo all'unicorno \"karkadann\" della Persia, e all'unicorno \"zhi\" della Cina."}
{"id": "727233", "revid": "466539", "url": "https://it.wikipedia.org/wiki?curid=727233", "title": "Contea di Montgomery (Alabama)", "text": "La contea di Montgomery, in inglese Montgomery County, \u00e8 una contea dello Stato dell'Alabama, negli Stati Uniti. La popolazione al censimento del 2000 era di abitanti. Il capoluogo di contea \u00e8 Montgomery, che \u00e8 anche la capitale dello Stato, e deriva il suo nome da Richard Montgomery, generale morto durante la guerra d'indipendenza americana nel tentativo di conquistare la citt\u00e0 di Qu\u00e9bec. La contea deve invece il suo nome a Lemuel P. Montgomery, un militare ucciso nel 1812.\nGeografia fisica.\nLa contea si trova nella parte centro-meridionale dell'Alabama. Lo United States Census Bureau certifica che l'estensione della contea \u00e8 di , di cui composti da terra e i rimanenti costituiti da acque interne.\nLaghi, fiumi e parchi.\nLa contea comprende i seguenti laghi, fiumi e parchi:\nStoria.\nLa contea \u00e8 stata costituita il 6 dicembre 1816."}
{"id": "727234", "revid": "29990", "url": "https://it.wikipedia.org/wiki?curid=727234", "title": "Montgomery County (Alabama)", "text": ""}
{"id": "727235", "revid": "1405597", "url": "https://it.wikipedia.org/wiki?curid=727235", "title": "Katzenbach", "text": "Katzenbach \u00e8 un comune di 514 abitanti della Renania-Palatinato, in Germania.\nAppartiene al circondario del Donnersberg (targa KIB) ed \u00e8 parte della comunit\u00e0 amministrativa (\"Verbandsgemeinde\") di Rockenhausen."}
{"id": "727238", "revid": "834", "url": "https://it.wikipedia.org/wiki?curid=727238", "title": "Montgomery County", "text": ""}
{"id": "727239", "revid": "1948203", "url": "https://it.wikipedia.org/wiki?curid=727239", "title": "Ho ucciso paranoia", "text": "Ho ucciso paranoia \u00e8 il terzo album dei Marlene Kuntz, pubblicato nel 1999.\nIl disco.\nDopo due anni di lavoro e una nascita sofferta in studio di registrazione, il 14 gennaio 1999 esce l'album \"Ho ucciso paranoia\", in due edizioni: quella a CD singolo contenente l'album, e quella doppia, con l'aggiunta di un secondo CD contenente sedici tracce tratte da delle jam sessions.\nDi queste improvvisazioni, chiamate \"Spore\", ve ne sono gi\u00e0 due nell'album e per lo stile ricordano la gi\u00e0 pubblicata \"La vampa delle impressioni (parte I)\".\nL'unica cosa che distingue le due produzioni \u00e8 il colore dominante della copertina: verde per l'album singolo, viola per l'album doppio, intitolato \"Ho ucciso Paranoia + Spore\".\nIl tour che segue la pubblicazione dell'album dura da gennaio a settembre 1999, fino a raggiungere un totale di pi\u00f9 di ottanta date distribuite in giro per l'Italia, durante le quali vengono registrati i brani che entrano a far parte del primo album dal vivo dei Marlene Kuntz: \"H.U.P. Live in Catharsis\", che esce il 10 novembre 1999 e contiene diciassette tracce.\nStile.\nL'album, dai testi sempre forti e ricercati di Cristiano Godano, \u00e8 caratterizzato da un \"compromesso\" tra l'anima pi\u00f9 melodica del gruppo e quella pi\u00f9 inquieta. Infatti, ad alcune canzoni abbastanza convenzionali (\"L'abitudine\", \"Una canzone arresa\") si affiancano sprazzi di desolante alienazione (\"L'odio migliore\") e di intenso lirismo (\"Infinit\u00e0\").\nTracce.\nCd 1\nCd 2"}
{"id": "727240", "revid": "287204", "url": "https://it.wikipedia.org/wiki?curid=727240", "title": "Contea di Montgomery", "text": "Contea di Montgomery o Montgomery County \u00e8 la denominazione delle seguenti contee degli Stati Uniti:"}
{"id": "727242", "revid": "287204", "url": "https://it.wikipedia.org/wiki?curid=727242", "title": "Matthaus Daniel Poppelmann", "text": ""}
{"id": "727245", "revid": "1948203", "url": "https://it.wikipedia.org/wiki?curid=727245", "title": "Che cosa vedi", "text": "Che cosa vedi \u00e8 il quarto album dei Marlene Kuntz, pubblicato nel 2000.\nIl disco.\nQuesto quarto album della band \u00e8 il primo a non essere prodotto da Marco Lega: \u00e8 una coproduzione tra i Marlene Kuntz e Gianni Maroccolo.\nLe registrazioni partono a luglio 2000 e finiscono in un mese.\nViene pubblicato il 13 ottobre 2000, e contiene una collaborazione con Skin (voce degli Skunk Anansie) nel brano \"La canzone che scrivo per te\", che canta assieme a Godano e che \u00e8 coautrice del testo.\nLe vendite dell'album superano le cinquantamila copie, ottenendo cos\u00ec il disco d'oro.\nNel gennaio 2001 parte il tour, che finisce a ottobre.\nStile.\nCome per i precedenti album, si tratta di un connubio tra il noise e la melodia. La cura dei dettagli, su tutto le tastiere suonate da Gianfranco Fornaciari, \u00e8 rimasta la stessa, ma l'approccio compositivo rispetto ai precedenti album, \u00e8 notevolmente diverso. La melodia la fa da padrone anche dietro le chitarre aggressive, e avvicina la band a un percorso decisamente voltato al pop."}
{"id": "727247", "revid": "767487", "url": "https://it.wikipedia.org/wiki?curid=727247", "title": "Paranoid &amp; Sunburnt", "text": "Paranoid &amp; Sunburnt \u00e8 il primo album in studio del gruppo musicale britannico Skunk Anansie, pubblicato il 21 settembre 1995 dalla One Little Indian.\nIl disco.\nL'album \u00e8 stato registrato con l'allora batterista, Robbie France, che non appare nella copertina dell'album. L'album, che contiene molte canzoni di protesta principalmente riguardo alla politica e alla religione, ha debuttato alla posizione 8\u00b0 nel Regno Unito.\nIl disco \u00e8 stato ripubblicato nel 2005 insieme ad un DVD contenente i video dei singoli estratti, come \"Weak\", che era la sigla di Sipario del TG4."}
{"id": "727250", "revid": "22356", "url": "https://it.wikipedia.org/wiki?curid=727250", "title": "Suide", "text": ""}
{"id": "727254", "revid": "729019", "url": "https://it.wikipedia.org/wiki?curid=727254", "title": "\u00d6yvind Fahlstr\u00f6m", "text": "\u00c8 considerato il fondatore del Concretismo letterario.\nNacque in Brasile da Frithjof Fahlstr\u00f6m, norvegese, e Karin Fahlstr\u00f6m, svedese. Per \"ius soli\" divenne cittadino brasiliano trascorrendo la sua infanzia tra San Paolo, Niter\u00f3i e Rio de Janeiro, studiando in portoghese e in inglese alla Escuola Brittanica de S\u00e3o Paulo. Nell'estate del 1939, all'et\u00e0 di dieci anni, venne imbarcato da solo sulla motonave Nordstjernan diretta a Stoccolma per trascorrere le vacanze estive presso i parenti materni. A causa dello scoppio della Seconda Guerra Mondiale, fu costretto a restare in Svezia e non pot\u00e9 rivedere i genitori fino al 1948.\nBiografia.\n1928-1966.\n\u00d6yvind Axel Christian Fahlstr\u00f6m nasce il 28 dicembre 1928 a San Paolo in Brasile. Figlio unico, suo padre Henri Frithjof Fahlstr\u00f6m \u00e8 norvegese e lavora in Brasile come traduttore , mentre la madre Karin Margarete Kronvall \u00e8 di Stoccolma. Nel 1936 il piccolo Fahlstr\u00f6m viene iscritto alla British School di San Paolo dove riceve un\u2019istruzione in lingua inglese e portoghese mentre comunica coi genitori in svedese. Nel luglio 1939, all\u2019et\u00e0 di dieci anni, viene imbarcato da solo sulla motonave Nordstjernan diretta in Svezia per trascorrere le vacanze estive dai nonni e dagli zii materni. Lo scoppio della guerra il primo settembre impedisce a Fahlstr\u00f6m di tornare in Brasile e i suoi genitori di raggiungerlo. Bloccato a Stoccolma la sua istruzione continua alla Withlock School, una scuola privata famosa per incoraggiare le doti degli studenti. In questa scuola si approccia allo studio della lingua francese e del latino, comprese le letture dei classici latini come Orazio, Cicerone e Livio. Fahlstr\u00f6m soffre la lontananza dei genitori e preferisce passare le giornate in modo solitario dedicandosi alla lettura di testi stranieri in lingua originale, come \"Le relazioni pericolose\" di de Laclos, le poesie di Victor Hugo e i lavori di Antonin Artaud. Negli anni Quaranta inizia anche a comporre le sue prime poesie, raccolte nel manoscritto inedito \"Trumpeten i Stj\u00e4rten\".\nGli anni Cinquanta segnano l\u2019inizio dell\u2019interesse artistico di Fahlstr\u00f6m dal momento che pu\u00f2 finalmente seguire i corsi all\u2019Universit\u00e0 di Stoccolma a cui non aveva potuto prendere parte a causa del servizio militare. Studia la storia dell\u2019arte egiziana, fenicia, greca, etrusca e romana. Nel 1950 si reca per la prima volta in Italia per un seminario e nel 1951 sposa la compagna di corso Brigitta Tamm, con la quale si trasferisce a Stoccolma nel quartiere di Gamla Stan dove Fahlstr\u00f6m inizia a lavorare come assistente bibliotecario e guida turistica. Sempre negli anni Cinquanta Fahlstr\u00f6m si dedica all'attivit\u00e0 scrittore di articoli per riviste. Dal 1952 al 1966 collabora come giornalista per il periodico svedese di arte \u201cKonstrevy\u201d affrontando argomenti disparati che dimostrano il suo carattere ecclettico. L\u2019anno 1953 segna la svolta per la carriera di Fahlstr\u00f6m: riesce a pubblicare il suo primo manifesto, realizza quello che \u00e8 riconosciuto dalla critica come il suo primo lavoro ed espone per la prima volta all\u2019estero, in Italia.\nManifesto per la Poesia Concreta.\nNel 1953 Fahlstr\u00f6m pubblica sulla rivista \u201cOdyss\u00e8\u201d il suo manifesto per la poesia concreta, \"H\u00e4tila ragulpr p\u00e5 f\u00e5tskiliaben\". Il titolo, apparentemente senza significato, \u00e8 tratto dalla versione svedese del romanzo \"Winnie Puh\" di Milne: nello specifico si tratta dell\u2019episodio durante il quale il personaggio del gufo tenta goffamente di scriver buon compleanno, convincendo l\u2019orso protagonista della correttezza e del senso logico della frase. Il testo si apre con una citazione del Manifesto tecnico per la letteratura Futurista del 1912: \u00abRemplacer la psycologie de l\u2019homme...par L\u2019OBSESION LYRIQUE DE LA MATIERE\u00bb e risulta quindi chiaro il debito di Fahlstr\u00f6m per la poesia futurista. Secondo l\u2019autore, le parole sono simboli ma devono essere utilizzate come materia prima per creare la poesia, esattamente come le immagini nella pittura. Fahlstr\u00f6m inoltre sottolinea la maggiore importanza che, all\u2019interno di una performance recitativa, \u00e8 assunta dalla voce che legge piuttosto che dalle parole scritte, dal momento che la prima \u00e8 di natura unica e irripetibile mentre le parole sono statiche e immutabili. Per Fahlstr\u00f6m la societ\u00e0 moderna ha bisogno di un nuovo mezzo di espressione che si pu\u00f2 manifestare nella poesia concreta con la verticalit\u00e0 data dalla ripetizione di strofe, anche uguali. I vocaboli stessi possono essere ripetuti: si pu\u00f2 utilizzare la stessa parola nelle diverse righe, in posizioni diverse o allineata verticalmente creando un interessante sviluppo sulla pagina.\n\"Opera\".\nConsiderato il primo lavoro ufficiale di Fahlstr\u00f6m, \"Opera\" \u00e8 un fregio su carta lungo dodici metri e alto ventisette centimetri, composto da dieci pezzi numerati in modo da poter essere assemblati correttamente e realizzato con la penna Cado tra il 1952 e il 1953. La scelta di questo formato dipende dalla volont\u00e0 dell\u2019autore di spingere lo sguardo dell\u2019osservatore verso un ininterrotto movimento orizzontale come guardando un film. La versione originale di \"Opera\" \u00e8 collocata presso Il museo Reina Sofia di Madrid ma nel 1968 per volont\u00e0 di Daniel Cordier ne sono stati ristampati quattrocento esemplari in litografia in scala due terzi rispetto all\u2019originale.\n1961-1976.\nNel 1961 \u00d6yvind Fahlstr\u00f6m vince la borsa di studio messa in palio dalla Swedish-American Foundation e il tredici ottobre dello stesso anno si trasferisce a New York accompagnato dalla seconda moglie Barbro \u00d6stlihn. La coppia si stabilisce in un appartamento in Front Street all\u2019interno dello stesso palazzo dove risiedono Jasper Johns e Robert Rauschenberg."}
{"id": "727258", "revid": "1543377", "url": "https://it.wikipedia.org/wiki?curid=727258", "title": "Emissione Auger", "text": "L'emissione Auger, o anche effetto Auger (pronuncia /\u02e1\u0254\u02d0\u0292\u025a/), \u00e8 un processo competitivo all'emissione di raggi X a seguito del bombardamento di una sostanza con elettroni o fotoni di sufficiente energia.\nScoperto da Lise Meitner nel 1923, fu il fisico francese Pierre Victor Auger a studiare e descrivere dettagliatamente il fenomeno, nel 1925. Mentre l'effetto fotoelettrico interno \u00e8 dovuto all'emissione di un fotone trasverso che viene riassorbito dal medesimo atomo, l'effetto Auger \u00e8 dovuto alla interazione coulombiana fra gli elettroni, cio\u00e8 allo scambio di un fotone longitudinale, e non rispetta le stesse regole di selezione.\nMeccanismo.\nQuando un atomo viene colpito da un elettrone (o fotone) di energia sufficientemente elevata pu\u00f2 avvenire che un elettrone degli strati pi\u00f9 interni (elettrone di core) venga espulso originando una lacuna elettronica. La configurazione risultante corrisponde ad un sistema atomico di tipo metastabile.\nUn elettrone appartenente ad un livello energetico pi\u00f9 esterno va ad occupare la vacanza creatasi, processo a cui corrisponde un conseguente rilascio di energia. Questa energia viene ceduta ad un terzo elettrone, del guscio pi\u00f9 esterno, che riesce cos\u00ec a raggiungere il livello di vuoto e a fuoriuscire dalla materia. Questo processo rappresenta l'emissione Auger e l'elettrone espulso in seguito a tale fenomeno \u00e8 detto \"elettrone Auger\".\nL'energia cinetica dell'elettrone Auger espulso si ottiene dalla seguente relazione:\ndove:\nIn questo modo l'energia dell'elettrone Auger \u00e8 positiva, poich\u00e9 l'energia degli stati legati di un atomo \u00e8 negativa.\nL'effetto Auger \u00e8 alla base della spettroscopia Auger (AES), una tecnica di analisi di superficie."}
{"id": "727261", "revid": "33689", "url": "https://it.wikipedia.org/wiki?curid=727261", "title": "Spiriti coboldi", "text": ""}
{"id": "727266", "revid": "57872", "url": "https://it.wikipedia.org/wiki?curid=727266", "title": "Gabriele Adorno", "text": "Biografia.\nSecondo alcuni studi nacque molto probabilmente a Genova intorno al 1320 da una famiglia di commercianti - Daniele Adorno di Lanfranco e Marietta Giustiniani - e difatti anch'egli lavor\u00f2 in et\u00e0 adulta nel ramo commerciale paterno.\nRitenuto dalla parte dei ghibellini, eletto nel 1350 e ancora nel 1358 quale membro del Consiglio degli anziani, collabor\u00f2 molto con il secondo doge genovese Giovanni da Murta specie nelle delicate trattative con la famiglia Grimaldi (costretta poi a fuggire a Marsiglia) e con Simone Boccanegra, sebbene quest'ultimo avesse contestato pi\u00f9 volte il suo operato, che volle incaricare Gabriele Adorno nel difficile compito di trattare una pace con gli Aragonesi (alleati con la Repubblica di Venezia contro Genova) con l'intercessione di Giovanni II del Monferrato. Alla morte del doge Boccanegra (forse per avvelenamento), il suo nome fu scelto dall'assemblea il 14 marzo 1363 quale nuovo successore alla guida del dogato.\nTra i primi atti del suo dogato vi fu l'equa distribuzione delle cariche istituzionali tra i rappresentanti delle due fazioni guelfe e ghibelline. Decret\u00f2 l'esilio perpetuo da Genova per i discendenti della famiglia Boccanegra che furono, molti di loro, confinati nel borgo spezzino di Lerici sotto la vigile custodia di Guglielmo Adorno, suo parente. Nella gestione interna ed esterna dovette affrontare i sempre pi\u00f9 turbolenti rapporti tra le famiglie feudali della Riviera - tra questi gli Spinola, i Doria e i Fieschi - e i Del Carretto del ponente ligure dove invi\u00f2 il genero Pietro Recanello; contro il pressante rapporto con i Visconti cerc\u00f2 l'appoggio di papa Urbano V inviando appositamente il fratello Giannotto Adorno ad Avignone in Francia.\nAl 18 aprile 1365 risale il primo e storico trattato con Pietro I di Cipro che, di fatto, apr\u00ec la strada per la dominazione genovese sull'isola cipriota; sempre verso la parte orientale dell'Europa decisiva fu l'occupazione di Soldaia in Crimea e il rinforzo delle locali basi navali e commerciali. Nei due anni seguenti, il dogato di Gabriele Adorno promosse ancora trattati commerciali con gli Aragonesi (1366) e con il regno di Ferdinando I del Portogallo (1367).\nNonostante gli sforzi per risollevare Genova dopo lo scontro con gli Aragonesi e Venezia prima e la dedizione viscontea dopo, il malcontento tra la popolazione (soprattutto per la pressione fiscale) cominci\u00f2 ad essere pi\u00f9 forte anche grazie ad un nuovo avversario della coalizione avversaria, Leonardo Montaldo, futuro doge nel 1383. A nulla serv\u00ec il titolo di Vicario imperiale ottenuto nel 1368 dall'imperatore Carlo IV di Lussemburgo per risollevare la popolarit\u00e0 del doge Adorno: un nuovo avversario, Domenico Fregoso, che lo stesso Gabriele Adorno aveva nominato vicario del popolo, riusc\u00ec nell'intento di sollevare la folla contro il doge in una pubblica assemblea, convocata nella basilica di Santa Maria delle Vigne, che fu costretto alla fuga il 13 agosto 1370. Il giorno stesso Domenico Fregoso fu eletto sesto doge di Genova.\nGabriele Adorno venne poco dopo arrestato e confinato dal nuovo doge presso il castello di Voltaggio, nell'alessandrino; solamente l'intervento del cardinale Stefano Teobaldeschi port\u00f2 (in data sconosciuta) ad una sua liberazione. Mor\u00ec presumibilmente a Genova nel 1383.\nDal matrimonio con Violante di Giustiniani Garibaldi, sposata nel 1347, ebbe numerosi figli. Tra questi Agostino che fu consigliere e anziano; Giovanni, podest\u00e0 di Gavi (1369), di Ventimiglia (1384), di Monaco (1386), castellano di Caffa in Crimea; Margherita, moglie del benestante Pietro Recanello; Luigia, moglie di Luchino Novello di Luchino Visconti.\nGabriele Adorno oltre ad avere avuto la carica dogale, fu pure Re, Despota e Principe di Chios."}
{"id": "727270", "revid": "124123", "url": "https://it.wikipedia.org/wiki?curid=727270", "title": "Robert Mulliken", "text": "Figlio di Samuel Parsons Mulliken, professore di chimica organica, e Katherine W. Mulliken, si laurea in chimica presso il Massachusetts Institute of Technology nel 1917 e consegue il Ph.D. presso l'Universit\u00e0 di Chicago nel 1921 in seguito a una ricerca sulla separazione degli isotopi del mercurio per evaporazione. In seguito riceve una borsa di studio dal National Research Council americano per proseguire i suoi studi in questo campo.\nNel 1926 viene assunto al dipartimento di fisica dell'Universit\u00e0 di New York, in seguito lavorer\u00e0 anche all'Universit\u00e0 di Chicago sia nel dipartimento di chimica sia di fisica e diventa professore ordinario nel 1931.\nNel 1929 sposa Mary Helen von No\u00e9, figlia di un professore di geologia di Chicago. Avranno due figli: Lucia Maria e Valerie No\u00e9. Nei primi anni trenta elabora il modello dell'orbitale molecolare (MO) nel legame chimico basandosi sul lavoro quantitativo di John Lennard-Jones. Questo lavoro varr\u00e0 poi a Mulliken il premio Nobel per la chimica nel 1966.\nNel 1934 elabora una nuova scala di elettronegativit\u00e0 non del tutto collegata con quella di Linus Pauling.\nNel 1936 diventa membro dell'Accademia Nazionale delle Scienze americana.\nNel 1952 incomincia ad applicare la meccanica quantistica allo studio di reazioni acido-base di Lewis. Continua i suoi studi dedicandosi alla spettroscopia applicata alla struttura molecolare fino al 1985.\nMuore per una crisi cardiaca nel 1986 in Virginia a casa di una figlia, ma viene sepolto a Chicago."}
{"id": "727271", "revid": "2036605", "url": "https://it.wikipedia.org/wiki?curid=727271", "title": "Flavio Dalmazio (console 333)", "text": "Dalmazio era il figlio dell'imperatore Costanzo Cloro e di Massimiana Teodora, fratello del console Giulio Costanzo e Annibaliano e fratellastro dell'imperatore romano Costantino I.\nDalmazio pass\u00f2 la propria giovinezza a Tolosa; \u00e8 probabile che anche i suoi due figli, Dalmazio e Annibaliano, siano nati nella citt\u00e0 gallica. A met\u00e0 degli anni 320, Dalmazio torn\u00f2 a Costantinopoli, alla corte di Costantino. Nel 333 fu nominato console e censore.\nAd Antiochia Flavio ebbe la responsabilit\u00e0 della sicurezza dei confini orientali dell'impero. Durante questo periodo esamin\u00f2 il caso di Atanasio di Alessandria, oppositore dell'arianesimo, accusato dell'omicidio di Arsenio. Nel 334 Dalmazio soppresse la rivolta di Calocaerus, che si era proclamato imperatore a Cipro, mentre l'anno seguente mand\u00f2 alcuni soldati al concilio di Tiro per salvare la vita di Atanasio.\nAlla morte di Costantino, nel maggio 337, segu\u00ec la successione dei suoi figli, che tennero lontano dal potere contrariamente alla volont\u00e0 paterna, Dalmazio figlio e Annibaliano. La famiglia imperiale fu vittima di una purga, che colp\u00ec anche Dalmazio e i suoi figli, i quali furono giustiziati nella tarda estate del 337."}
{"id": "727275", "revid": "1543377", "url": "https://it.wikipedia.org/wiki?curid=727275", "title": "Julius B\u00e4r", "text": "Julius B\u00e4r \u00e8 la pi\u00f9 importante banca svizzera di pura gestione patrimoniale, infatti si occupa esclusivamente di attivit\u00e0 di private banking e di risparmio gestito per la clientela privata e istituzionale, gestisce un patrimonio di 320 miliardi di CHF.\nNel 2009 ha realizzato profitti netti per 473 milioni di CHF.\nLa societ\u00e0 \u00e8 quotata sulla borsa svizzera (SIX Swiss Exchange) dove fa parte dell'indice SMI (Swiss Market Index) 30.\nJulius B\u00e4r ha filiali in 31 paesi in Europa, Nordamerica, America Latina e Asia; e uffici di rappresentanza nelle maggiori citt\u00e0 del mondo come Zurigo (sede principale), Dubai, Francoforte, Ginevra, Hong Kong, Londra, Lugano, New York, Singapore e Tokyo.\nStoria.\nViene fondata a Zurigo nel 1890 da Julius B\u00e4r.\nNel 2005 acquista da UBS le tre banche private (Ehinger &amp; Armand von Ernst, Ferrier Lullin &amp; Cie. SA, e Banco di Lugano (BDL)) e Global Asset Management (GAM).\nControversia sulla trasparenza.\nNel 2008 fa pressioni su un tribunale californiano per chiudere il sito Wikileaks, ritenendosi diffamata da documenti che l'accusavano di supportare l'evasione fiscale e il riciclaggio di denaro sporco. Il 29 febbraio 2008, lo stesso giudice che aveva chiuso il sito, ne autorizz\u00f2 la riapertura citando il primo emendamento e questioni riguardo alla giurisdizione. Il 5 marzo 2008 la banca rinunci\u00f2 alla causa. Una successiva richiesta della banca di bloccare la pubblicazione del sito web fu negata.\nDal gennaio 2018 Bank Julius B\u00e4r controlla interamente il Gruppo Kairos."}
{"id": "727277", "revid": "287204", "url": "https://it.wikipedia.org/wiki?curid=727277", "title": "Contea di Jefferson (Alabama)", "text": "La contea di Jefferson, in inglese Jefferson County, \u00e8 una contea dello Stato dell'Alabama, negli Stati Uniti. La popolazione al censimento del 2000 era di 662.047 abitanti. Il capoluogo di contea \u00e8 Birmingham. Il nome le \u00e8 stato dato in onore di Thomas Jefferson.\nGeografia fisica.\nLa contea si trova nella zona centro-settentrionale dell'Alabama. Lo United States Census Bureau certifica che l'estensione della contea \u00e8 di 2.911 km\u00b2, di cui 2.882 km\u00b2 composti da terra e i rimanenti 29 km\u00b2 composti di acqua.\nLaghi, fiumi e parchi.\nLa contea comprende i seguenti laghi, fiumi e parchi:\nStoria.\nLa Contea di Jefferson venne costituita il 13 dicembre 1819."}
{"id": "727279", "revid": "29990", "url": "https://it.wikipedia.org/wiki?curid=727279", "title": "Jefferson County (Alabama)", "text": ""}
{"id": "727280", "revid": "1429175", "url": "https://it.wikipedia.org/wiki?curid=727280", "title": "Premolare", "text": "I premolari rappresentano la serie di denti frapposti tra i canini e i molari della dentizione umana. \nIn tutto sono 8, due per ogni emiarcata (cio\u00e8 4 per ogni arcata), occupano il quarto e quinto posto e prendono il nome di primo e secondo premolare superiore ed inferiore: \npari e simmetrici (ogni elemento \u00e8 presente sulle due emiarcate destra e sinistra). \nI premolari sono cos\u00ec chiamati perch\u00e9 precedono i molari, e possiedono caratteristiche intermedie tra i molari ed il canino, il dente che precede i premolari medesimi, sia da un punto di vista morfologico che funzionale.\nSono anche detti bicuspidi (dall'anglosassone \"bicuspids\") perch\u00e9 nella maggior parte possiedono due cuspidi, tranne il secondo premolare inferiore che, in una buona percentuale di casi possiede tre cuspidi: due linguali (cuspide mesio-orale e cuspide disto-orale) ed una vestibolare (pi\u00f9 grande).\nSono denti monoradicolati (con una sola radice) tranne il primo premolare superiore che per il 70% dei casi pu\u00f2 presentarne due, una vestibolare e una linguale leggermente pi\u00f9 piccola, nel restante 30% ne presenta solo una ma con due canali pulpari.\nI premolari superiori sono molto simili tra loro differiscono solo per le dimensioni (infatti il secondo \u00e8 leggermente pi\u00f9 piccolo del primo) mentre i premolari inferiori sono piuttosto diversi tra loro, infatti il primo \u00e8 pi\u00f9 piccolo del secondo e possiede due cuspidi, il secondo, leggermente pi\u00f9 grande, pu\u00f2 avere tre cuspidi ed una faccia occlusale inscrivibile in una forma quasi quadrata.\nOdontogenesi.\nI premolari sono denti \"difisari\", ovvero il loro sviluppo prevede la formazione di un primo dente definitivo (o permanente) a partire dalla lamina dentale da cui si originano i molari da latte (o decidui), ovvero elementi dentari di una serie diversa. Questo li differenzia dai denti succedanei (i denti frontali).\nFunzione.\nQuest'elemento dentale svolge tre funzioni principali: "}
{"id": "727281", "revid": "1833487", "url": "https://it.wikipedia.org/wiki?curid=727281", "title": "Herford", "text": "Herford (in basso tedesco \"Hiarwede\") \u00e8 una citt\u00e0 della Germania di abitanti della Renania Settentrionale-Vestfalia, capoluogo dell'omonimo circondario.\nHerford si fregia del titolo di \"grande citt\u00e0 di circondario\" (\"Gro\u00dfe kreisangeh\u00f6rige Stadt\").\nStoria.\nSituata ai piedi del versante settentrionale della Selva di Teutoburgo, fu fondata da Carlo Magno nel 789 per presidiare un guado del fiume Werra: Santa Matilde, moglie di Enrico I l'Uccellatore e madre di Ottone I, venne educata nella locale abbazia.\nA partire dal 1342 fu membro della Lega Anseatica: nel 1631 ottenne lo stato di citt\u00e0 libera dell'Impero, immediatamente soggetta all'Imperatore, ma perse i suoi privilegi quando venne occupata dall'elettore di Brandeburgo nel 1652.\nAnd\u00f2 poi a far parte del regno di Vestfalia durante l'et\u00e0 napoleonica e venne poi annessa al regno di Prussia (1814).\nMusei.\nNel 2005 \u00e8 stato costruito il museo MARTa Herford, progettato dall'architetto Frank Gehry."}
{"id": "727286", "revid": "33341", "url": "https://it.wikipedia.org/wiki?curid=727286", "title": "Microsoft Disk Operating System", "text": ""}
{"id": "727291", "revid": "767487", "url": "https://it.wikipedia.org/wiki?curid=727291", "title": "Jacob Christian Sch\u00e4ffer", "text": "Svolse l'attivit\u00e0 di insegnante privato a Ratisbona dal 1738 al 1740.\nInizi\u00f2 i suoi studi al liceo Poeticum, scuola francese di latino, ad Halle e poi studi\u00f2 teologia all'universit\u00e0 della stessa citt\u00e0. \nNel 1741 fu nominato predicatore all'Universit\u00e0 di Ratisbona, nel 1760 gli fu assegnato il dottorato in filosofia dall'Universit\u00e0 di Wittenberg e nel 1762 il dottorato in teologia dall'Universit\u00e0 di Tubinga. \nNel 1779 fu nominato pastore e soprintendente all'Universit\u00e0 di Ratisbona dove trascorse il resto della sua vita. \nSch\u00e4ffer era un uomo di molteplici interessi, sia nel campo teologico che in quello naturalistico. \nIntrattenne una copiosa corrispondenza con numerosi naturalisti del suo tempo come Carl von Linn\u00e9 e Ren\u00e9-Antoine Ferchault de R\u00e9aumur."}
{"id": "727298", "revid": "2730", "url": "https://it.wikipedia.org/wiki?curid=727298", "title": "Charles Baudelaire", "text": "\u00c8 considerato uno dei pi\u00f9 importanti poeti del XIX secolo, esponente chiave del simbolismo, affiliato del parnassianesimo e grande innovatore del genere lirico, nonch\u00e9 anticipatore del decadentismo. \"I fiori del male\", la sua opera maggiore, \u00e8 considerata uno dei classici della letteratura francese e mondiale.\nIl pensiero, la produzione e la vita di Baudelaire hanno influenzato molti autori successivi (primi fra tutti i \"poeti maledetti\" come Verlaine, Mallarm\u00e9 e Rimbaud, ma anche gli scapigliati italiani come Emilio Praga, o Marcel Proust, Edmund Wilson, Dino Campana, nonch\u00e9, in particolar modo, Paul Val\u00e9ry), appartenenti anche a correnti letterarie e vissuti in periodi storici differenti, ed \u00e8 considerato ancor oggi non solo come uno dei precursori della letteratura decadente, ma anche di quella poetica e filosofia nei confronti della societ\u00e0, dell'arte, dell'essenza dei rapporti tra esseri umani, dell'emotivit\u00e0, dell'amore e della vita che lui stesso aveva definito come \"modernismo\".\nBiografia.\nLa giovinezza.\nCharles Baudelaire nacque a Parigi, in Francia, il 9 aprile 1821 in una casa del quartiere latino, in rue Hautefeuille n\u00ba 13, e venne battezzato due mesi dopo nella chiesa cattolica di Saint-Sulpice. Suo padre si chiamava Joseph-Fran\u00e7ois Baudelaire; si trattava di un ex-sacerdote e capo degli uffici amministrativi del Senato, amante della pittura e dell'arte in genere, e come prima moglie ebbe Jeanne Justine Rosalie Jasminla, dalla quale ebbe Claude Alphonse Baudelaire, fratellastro del poeta. La madre di Charles era la ventisettenne Caroline Archimbaut-Dufays, sposata da Joseph-Fran\u00e7ois dopo la perdita della prima moglie.\nAll'et\u00e0 di sei anni Baudelaire rest\u00f2 orfano del padre, allora sessantenne, il quale fu sepolto nel cimitero di Montparnasse. Caroline, rimasta vedova, rivers\u00f2 sul figlio tutta la sua ricchezza affettiva, ma l'anno successivo decise di sposarsi con Jacques Aupick (1789-1857), un tenente colonnello che, a causa della sua freddezza e rigidit\u00e0 (nonch\u00e9 del perbenismo borghese di cui era intriso), si guadagn\u00f2 ben presto l'odio del giovane Charles, in et\u00e0 adolescenziale. Baudelaire non perdon\u00f2 mai alla madre questo \"tradimento\" e da allora il rapporto tra i due divenne sempre pi\u00f9 tormentoso, nutrito dagli impulsi di vendetta del figlio, che non dissociava pi\u00f9 l'amore per la madre dal bisogno di farla soffrire e dai lamenti e rimproveri di lei, che al figlio erano altrettanto necessari.\nNel 1833 Charles entr\u00f2 nel Collegio reale di Lione, citt\u00e0 dove si trasfer\u00ec la famiglia a causa del lavoro del patrigno. Al gennaio 1836 risale il ritorno a Parigi, dove Aupick ricevette una promozione a colonnello; all'et\u00e0 di 14 anni Baudelaire inizi\u00f2 a frequentare il collegio Louis-le Grand, con risultati altalenanti. Un suo compagno di classe lo descrisse cos\u00ec:\nBaudelaire si rivel\u00f2 incostante nello studio, a volte era diligente, altre volte era pi\u00f9 soggetto ad oziare. Fu espulso dal liceo nel 1839, nonostante il suo buon profitto (nel 1837, infatti, ottenne il secondo premio di composizione in versi latini), per indisciplina: si era infatti rifiutato di consegnare al professore un biglietto che un compagno gli aveva passato in classe. Nonostante questo inconveniente, Baudelaire riesce pochi mesi dopo a conseguire il diploma di \"baccalaur\u00e9at\", al liceo Saint-Louis.\nFinito il liceo, il giovane si mostr\u00f2 indeciso sul proprio futuro e insofferente alle scelte che Aupick aveva in mente per lui; si appassion\u00f2 per\u00f2 alla carriera letteraria, che lo port\u00f2 a conoscere artisti e scrittori dediti ad uno stile di vita boh\u00e9mien, che lo spinse per altro ad accumulare debiti.\nDurante questo periodo cominci\u00f2 inoltre a frequentare prostitute e contrasse presumibilmente la gonorrea e la sifilide, che, probabilmente, sar\u00e0 la causa della sua morte circa 27 anni dopo. Nel 1840 intrattenne una relazione quasi fissa con una ragazza di nome Sara, una giovanissima prostituta ebrea. \nIl viaggio e il dandismo.\nNel 1841, a causa della frequentazione di cattivi ambienti e del suo stile di vita dissoluto, su decisione del consiglio di famiglia fu imbarcato su una nave, la \"Paquebot des Mers du Sud\", diretta verso Calcutta, in India. Egli si ferma prima sull'isola di Bourbon, poi su quella di Maurice. Nonostante ci\u00f2, il giovane Baudelaire decise di non portare a termine il viaggio e quindi il 4 novembre si imbarc\u00f2 sulla nave \"Alcide\", facendo ritorno in Francia. Da questa esperienza tuttavia nacque la passione di Baudelaire per l'esotismo, che si rifletter\u00e0 in seguito nella sua opera di maggior successo, \"I fiori del male\".\nDieci mesi dopo la sua partenza per l'India, una volta rientrato a Parigi, ormai maggiorenne, Baudelaire comincer\u00e0 a svolgere una vita da boh\u00e9mien grazie all'eredit\u00e0 paterna, proseguendo la sua vita all'insegna della carriera letteraria. \u00c8 in questo periodo che comincia a scrivere le prime composizioni de \"I fiori del male\", affermandosi inoltre come critico d'arte e giornalista. Rifiuta ogni proposta di matrimonio combinato dalla madre o dal patrigno.\nNel 1842 si avvicin\u00f2 alla figura di Th\u00e9ophile Gautier, prendendolo a modello sia nell'ambito spirituale che in quello artistico, e nello stesso periodo incontr\u00f2 Jeanne Duval, \"La Venere Nera\" che \"lo torturava ogni giorno\" (cos\u00ec diceva la madre di Baudelaire), una danzatrice e attrice teatrale creola di origini haitiane, africane e francesi, figlia illegittima di una prostituta di Nantes, con la quale Baudelaire visse un'appassionata e turbolenta storia d'amore, che diverr\u00e0 per il poeta fonte di notevoli spunti letterari. Secondo la madre di Baudelaire, Duval prosciugava suo figlio di ogni avere e opportunit\u00e0. Jeanne Duval venne abbandonata dalla sua famiglia.\nIl lussuoso stile di vita port\u00f2 Baudelaire nel frattempo a prendere alloggio al centralissimo Hotel de Pimodan sull'isola di Saint-Louis dove, nello studio, teneva il proprio ritratto, opera di \u00c9mile Delroy (1844), frutto della sua repentina celebrit\u00e0 nei circoli artistici come dandy e scialacquatore; le tende oscuravano solo la parte inferiore della finestra sulla Senna, cos\u00ec da lasciar vedere esclusivamente il cielo.\nLa carriera letteraria.\nNonostante non avesse pubblicato ancora nessuna opera, gi\u00e0 nel 1843 Baudelaire era conosciuto nei circoli letterari parigini come un dandy dedito a spese e lussi che spesso non poteva neppure permettersi, circondandosi di opere d'arte e libri; i generosi dispendi economici del suo tenore di vita intaccarono rapidamente la met\u00e0 del patrimonio paterno costringendo la madre, dietro consiglio del patrigno, ad interdire il giovane e affidare il suo patrimonio ad un notaio.\nIn questo periodo entr\u00f2 a far parte del \"Club des Hashischins\", un circolo di letterati e intellettuali dediti all'esplorazione delle esperienze e delle allucinazioni prodotte dalle droghe (prima fra tutte l'hashish), che si ritrovavano spesso all'H\u00f4tel de Lauzun; il gruppo comprendeva personalit\u00e0 rinomate, oltre a Baudelaire, quali Jacques-Joseph Moreau, Th\u00e9ophile Gautier, G\u00e9rard de Nerval, Honor\u00e9 de Balzac, Eug\u00e8ne Delacroix ed Alexandre Dumas padre (Gautier dedic\u00f2 un articolo di giornale al club intitolato \"Le Club des Hachichins\" e pubblicato sulla \"Revue des Deux Mondes\" nel febbraio 1846).\nSempre in questi anni conobbe Balzac e continu\u00f2 a produrre alcuni dei componimenti de \"I fiori del male\". Al 1845 risale la prima pubblicazione, la recensione critica del Salon del 1845; il lavoro di Baudelaire si guadagn\u00f2 parecchie attenzioni in campo artistico, per l'audacia delle idee esposte e per la competenza dimostrata dall'autore.\nA questo primo \"successo\" personale faceva contrasto per\u00f2 il suo stile di vita: sempre pi\u00f9 pressato da debiti, dubbioso sul proprio futuro, solo e con una condizione psicologica precaria, Baudelaire tent\u00f2 per la prima volta il suicidio in maggio. Si fer\u00ec soltanto lievemente e super\u00f2 il trauma fisico con una convalescenza relativamente breve; la madre, nonostante il figlio stesse vivendo un periodo evidentemente disastroso, non lo and\u00f2 mai a visitare ignorando le sue richieste, probabilmente per ordine di Aupick. Il 30 giugno 1845 tent\u00f2 di nuovo il suicidio accoltellandosi, ma sopravvisse. Poco prima aveva scritto una lettera d'addio per Jeanne Duval.\nNel 1846 Baudelaire si occupa nuovamente del Salon, collaborando con riviste e giornali attraverso articoli, saggi e critiche d'arte. La sua fama continua a crescere, soprattutto perch\u00e9 in quest'opera si fa sostenitore del Romanticismo e di Delacroix, riscoprendo anche le opere di David.\nAllo stesso anno risale anche l'importante esordio come poeta con l'opera \"A una signora creola\", mentre l'anno successivo pubblicher\u00e0 la sua unica novella, intitolata \"La Fanfarlo\", nella quale si intravedono anche alcuni abbozzamenti da opera teatrale. Nello stesso anno (1847) Aupick diventa generale di brigata.\nNel 1848 prende parte ai moti rivoluzionari parigini e sale anche lui sulle barricate insurrezionaliste, gridando \"Bisogna andare a fucilare il generale Aupick\" (cio\u00e8 il patrigno), seppure la sua posizione politica non fosse radicata e difesa con convinzione, quanto spinta dalla foga del momento e dalla situazione storico-sociale parigina. Il suo primo biografo ed amico, Charles Asselineau, sostiene che \"Baudelaire amava la rivoluzione, ma pi\u00f9 da artista che da cittadino\". Tuttavia, Baudelaire vedr\u00e0 sfumare la possibilit\u00e0 di una vittoria e di una \"liberazione\" dalle sanguinarie giornate successive alle proteste, dalla proclamazione della Seconda Repubblica francese e dalla conseguente instaurazione del regime bonapartista del futuro Napoleone III. Questa sconfitta lascer\u00e0 una ferita profondissima nell'animo di Baudelaire, che abbandona le idee socialiste e la politica (sebbene risalga al 1851 il primo saggio su Pierre Dupont, in cui denuncia le squallide condizioni degli operai), tanto che diventer\u00e0 il vertice finale in cui confluir\u00e0 tutta la sua poesia. Nel 1849 si trasferisce a Digione con Jeanne, e conosce Gustave Courbet.\nLa vita di Baudelaire nei primi anni della seconda met\u00e0 dell'Ottocento permaneva nelle medesime condizioni di precariet\u00e0 provate nei periodi passati, tra alloggi momentanei, debiti pressanti, lavori altalenanti e una salute cagionevole. Inizia ad amare la musica di Richard Wagner (dopo aver ascoltato il preludio del \"Lohengrin\" e del \"Tannh\u00e4user\") e lo scrittore Edgar Allan Poe, cui dedicher\u00e0 diversi articoli e personali traduzioni in francese; queste ultime raggiungeranno un discreto successo, venendo pubblicate su \"Le Pays\".\nPoe e il romanzo gotico rappresenteranno per Baudelaire una potente influenza, che risulter\u00e0 pi\u00f9 evidente in svariati componimenti de \"I fiori del male\". Il suo impegno giornalistico si determin\u00f2 inoltre nelle varie critiche d'arte, pagine di grande modernit\u00e0 e originalit\u00e0 che si fondono profondamente con l'estetica del tempo e con la poetica dei suoi versi.\nCapolavori e censura: \"I fiori del male\".\nL'opus magnum di Baudelaire fu la raccolta \"Les Fleurs du Mal\" del 1857 (la prima versione con solo 18 poesie fu pubblicata nel 1855 dalla \"Revue des Deux Mondes\"): il titolo di quest'opera riassume a pieno l'idea di bellezza propria del poeta francese. Il male, come il bene, ha i suoi fiori, le sue bellezze. Il male risulta per\u00f2 pi\u00f9 attraente e pi\u00f9 accattivante. Quest'opera evoca il \"viaggio\" immaginario, tipico della concezione di vita di Baudelaire. Si parte infatti dall'angoscia di vivere (\"Spleen\"), al quale si contrappone da una parte un ideale divino (\"Id\u00e9al\"), fatto di corrispondenze naturali, d'amore e bellezza, al quale si pu\u00f2 arrivare solo tramite la bellezza ideale. Dall'altra parte abbiamo poi la morte, altra fonte di salvezza. Ci arriviamo attraverso il male, la ribellione contro tutto ci\u00f2 che ci circonda, ma soprattutto contro Dio, con l'utilizzo di droghe (hashish e tabacco assieme) e alcol, che rappresentano il tentativo del poeta di trovare rifugio, scoprendo per\u00f2 che sono capaci di donare solo una breve illusione di libert\u00e0 (\"Enivr\u00e8z Vous\" - \"Ubriacatevi. Di vino, di poesia, di libert\u00e0, di ci\u00f2 che volete, ma ubriacatevi\", scrive nello \"Spleen di Parigi\", la successiva breve raccolta di prose che segue i \"Fleurs\").\n\"I fiori del male\", definiti da Emilio Praga \"un'imprecazione, cesellata nel diamante\", esprimono dunque la vita secondo Baudelaire, divisi nel 1861 nelle seguenti sezioni, dopo l'Incipit, contenenti alcune delle importanti poesie citate (le prime 2 sono le pi\u00f9 lunghe, assieme contengono pi\u00f9 di 100 liriche): \"Spleen et Id\u00e9al\", (tra cui: \"Spleen\" I, II, III, IV, \"L'invito al viaggio\", \"Corrispondenze\", \"I gatti\", \"Il gatto\", \"A una Madonna\", \"Benedizione\", \"L'albatro\", \"Inno alla Bellezza\", \"L'h\u00e9aut\u00f2ntimoro\u00famenos\"...), \"Quadri Parigini\" (esempi: \"A una mendicante dai capelli rossi\", \"Danza macabra\", \"Il gusto della menzogna\"...), \"Il Vino\" (sull'alcol e le droghe, 5 poesie, tra esse: \"L'anima del vino\", \"Il vino degli straccivendoli\", \"Il vino dell'assassino\", \"Il vino del solitario\"...), \"Fleurs du Mal\" (il capitolo pi\u00f9 cupo, dedicato alle droghe e al vizio in generale, 9 poesie tra cui \"La distruzione\"), \"Rivolta\" (solo 4 poesie: \"Il rinnegamento di san Pietro\", \"Il ribelle\", \"Le litanie di Satana\", \"Abele e Caino\"), \"La Morte\" (6 poesie tra cui: \"La morte degli amanti\", \"Il viaggio\" o \"La partenza\", lirica finale). \nL'edizione definitiva postuma (1868) \u00e8 la pi\u00f9 lunga e presenta la prefazione \"Al lettore\" e molte poesie espunte, per un totale di 126 liriche, a cui furono poi aggiunte appendici varie come \"I relitti\", le 6 poesie censurate dal tribunale.\nIl significato della scelta del titolo \u00e8 anche molto importante, ha un doppio valore simbolico; infatti il \"fiore\", nascendo dalla terra, fa parte della natura maligna e perci\u00f2 viene detto \"del male\", dalla sofferenza nasce la bellezza. Il titolo originale, recuperato poi per una poesia, era \"Les lesbiennes\" poi modificato in \"I limbi\" e infine \"Le fleurs du mal\". L'editore ottenne che Baudelaire autocensurasse il titolo. Tre poesie erano appunto a tema lesbico e due erano intitolate \"Femmes damn\u00e9es\" (\"Donne dannate\"); la prima condannata in tribunale nel 1857 e poi espunta (Baudelaire la pubblicher\u00e0 nel 1866 col titolo definitivo di \"Les lesbiennes\"), porta il sottotitolo \u00abDelphine et Hippolyte\u00bb; un'altra \"Lesbos\" (anch'essa condannata). \"Femmes damn\u00e9e. Delphine et Hippolyte\" ispirer\u00e0 un quadro erotico di Gustave Courbet, intitolato appunto \"Femmes damn\u00e9es\" ma noto anche come \"Il Sonno\", \"Le dormienti\" o \"La pigrizia e la lussuria\".\nBaudelaire venne processato nel 1857 dal procuratore Pierre Ernest Pinard (lo stesso che aveva messo sotto accusa \"Madame Bovary\" di Gustave Flaubert), per la pubblicazione de \"I Fiori del Male\", insieme al suo editore, Auguste Poulet-Malassis. Baudelaire venne accusato di \"offendere la morale pubblica e il buon costume\". Essendo gi\u00e0 incastrato in una situazione difficile a causa della sua partecipazione alla rivoluzione del 1848, Baudelaire e il suo editore vennero processati e lo scrittore dovette pagare una multa di 300 franchi ed eliminare 6 poesie considerate \"oscene\" (\"Lesbo\", \"Donne dannate I\", \"Il Lete\", \"A colei che \u00e8 troppo gaia\", \"I Gioielli\", \"Le metamorfosi del vampiro\"). \nIl 28 aprile dello stesso anno muore il patrigno di Baudelaire, il generale Aupick, che era anche diventato senatore. Tuttavia, Baudelaire non si arrese al volere della giustizia dell'imperatore Napoleone III e nel 1861 pubblic\u00f2 una nuova edizione de \"I Fiori del Male\", con l'aggiunta di 35 nuove poesie inedite, e la dedica a Gautier, definito \"poeta impeccabile\", \"mago in lettere francesi\", \"maestro\" e \"amico\".\nNel 1866 pubblic\u00f2 la raccolta \"Les \u00c9paves\" (I relitti), in cui inser\u00ec le poesie che le autorit\u00e0 gli avevano ordinato di eliminare dalla prima edizione de \"I Fiori del Male\", in certi casi modificate da commenti dell'autore che finge biasimo per non incorrere in nuovi processi..\nNe \"Il mio cuore messo a nudo\", diario postumo, scrive un'annotazione che potrebbe essere un commento al processo che censur\u00f2 ufficialmente i \"Fleurs\", un concetto di arte amorale che torner\u00e0 anche in Oscar Wilde e in Paul Verlaine: \nGli ultimi anni (1857-1867).\nBaudelaire in questi ultimi dieci anni di vita si dedic\u00f2 alla traduzione di varie opere, tra cui \"Le confessioni di un mangiatore d'oppio\" di Thomas de Quincey, \"Storia di Arthur Gordon Pym\" di Edgar Allan Poe e alcuni scritti di Hoffmann; conosce Barbey d'Aurevilly. \nSi dedic\u00f2 anche al completamento di alcune opere che vengono considerate (insieme a \"I Fiori del male\", che continu\u00f2 a rivedere e ripubblicare) i suoi capolavori, come ad esempio \"Lo spleen di Parigi\" (intitolato all'inizio \"Piccoli Poemi in prosa\") e si impegn\u00f2 anche in una serie di recensioni e di critiche artistiche intitolata \"Exposition universelle\" e pubblicata su \"Le Pays\"; scrisse anche per conto di alcuni giornali delle recensioni e critiche letterarie sulle opere di alcuni suoi conoscenti e amici, tra cui Gustave Flaubert (L'Artiste, 18 ottobre 1857) e Gautier (\"Revue contemporaine\", settembre 1858, periodo in cui tra l'altro il giornale pubblic\u00f2 anche \"De l'id\u00e9al artificiel\" e \"Le po\u00e8me du haschisch\"); Charles scrisse anche vari articoli e poemi che confer\u00ec poi ad Eugene Crepet, tra cui \"Po\u00e8tes fran\u00e7ais\", \"Les Paradis artificiels\" (nel quale si percepisce una notevole influenza da parte di de Quincey ma che non ottenne grande successo di pubblico) ed \"Opium et haschisch\" (1860).\nIl ritorno dalla madre.\nDal 1859 in poi, lo stato di salute fisica di Baudelaire si aggrav\u00f2 terribilmente (anche a causa della sua dipendenza da laudano) e, a causa dello stress e delle precarie condizioni economiche in cui viveva, Charles cominci\u00f2 ad invecchiare notevolmente, anche nell'aspetto fisico. Alla fine la madre, cessato il suo presunto risentimento nei confronti del figlio, decise di riprenderlo a vivere con s\u00e9 per qualche tempo nella sua casa, ad Honfleur. Charles in questo periodo divenne incredibilmente pacifico e produttivo nella nuova casa e nella cittadina di mare, e il poema \"Le Voyage\" \u00e8 forse il pi\u00f9 emblematico manifesto di questa sua riappacificazione (con la madre, ma anche con se stesso) e di questa momentanea serenit\u00e0, nonch\u00e9 dei suoi sforzi artistici nonostante l'aggravarsi della malattia (probabilmente la vecchia sifilide).\nNuova crisi e lutti.\nNel 1860 venne colto da una nuova crisi esistenziale e subisce un attacco ischemico transitorio. Le sue difficolt\u00e0 finanziarie continuarono ad avvicinarsi sempre di pi\u00f9 verso l'orlo del baratro e, poco dopo, il suo editore Auguste Poulet-Malassis fin\u00ec anche lui in bancarotta nel 1861, motivo che, presumibilmente, nello stesso anno lo port\u00f2 a tentare per la terza volta il suicidio.&lt;br&gt;Nel 1861 Baudelaire si avvicin\u00f2 a Richard Wagner, che conobbe in occasione della rappresentazione parigina del Tannh\u00e4user e di cui ammirava la musica innovativa, al limite della tonalit\u00e0, ch'egli paragonava alle sensazioni dell'oppio. Il poeta fu uno dei pochi a sostenere pubblicamente il Tannh\u00e4user a Parigi, la cui movimentata rappresentazione segn\u00f2 una frattura tra innovatori e conservatori. \nNel frattempo la sifilide peggiorava, causandogli tabe dorsale e disturbi cerebrali. \nIntanto, la sua lunga relazione con Jeanne Duval, caratterizzata da alti e bassi e di tanto in tanto da riprese continue, perdur\u00f2 appunto tra alti e bassi; Charles accompagn\u00f2 Jeanne, nel frattempo diventata cieca, emiplegica e sofferente anche lei per la sifilide, e l'assistette fino alla fine della sua vita, vivendo a Neuilly-sur-Seine. Jeanne Duval mor\u00ec nel 1862, a Parigi. Nello stesso anno mor\u00ec anche il fratellastro magistrato del poeta, provocandogli cos\u00ec un altro lutto, nonostante il rapporto con lui fosse stato assai difficile. \nLe relazioni di Baudelaire con la cortigiana Apollonie Sabatier e con l'attrice teatrale Marie Daubrun (a quest'ultima aveva dedicato i versi della poesia \"Invito al viaggio\"), sebbene fossero state entrambe muse e fonti di ispirazione per lui in contemporanea a Jeanne, non produssero mai nessun soddisfacimento duraturo.\nBruxelles e riavvicinamento alla religione cattolica.\nNegli ultimi anni si dedica anche alla lettura del filosofo reazionario cattolico Joseph de Maistre, savoiardo che si oppose alla Rivoluzione francese, di cui si dichiara discepolo. La religiosit\u00e0 \"invertita\" e il senso del peccato (in Baudelaire simbolo del piacere della trasgressione) \u00e8 stato osservato da alcuni un influsso \"critico\" della lettura delle \"Serate di Pietroburgo\". Scrive che Poe e Maistre gli \"hanno insegnato a ragionare\".\nNel 1864, dopo essere stato rifiutato all\"Acad\u00e9mie fran\u00e7aise\", decise di recarsi a Bruxelles con la speranza di ricavare del denaro per mezzo di alcune conferenze, cercando anche di vendere i diritti delle sue opere. Vi trascorse invece giorni di assoluta miseria, tra indicibili sofferenze fisiche e morali (nevralgie, umore scostante, rabbia, ecc.). La monotonia e la noia di questo periodo rivivono nei pessimistici pensieri di \"Il mio cuore messo a nudo\", nella ferocia del pamphlet \"La capitale delle scimmie\" (il cui titolo all'inizio era \"Pauvre Belgique!\" e che \u00e8 conosciuto in Italia con il titolo \"La capitale delle scimmie\") e in \"Razzi\" (\"Fus\u00e9es\"), opere a cui lavora con crescente disperazione e che rimarranno soltanto abbozzate. A queste si aggiungono anche i \"Diari intimi\", le ultime opere di Baudelaire, anche queste scritte durante il momentaneo soggiorno a Bruxelles, che verranno poi riunite in una sola raccolta, in cui si trova un Baudelaire \"conservatore\" che non rinuncia al fascino maledetto del peccato contro il \"Dio terribile\" dei \"Fleurs\" e degli autori reazionari che lo avevano affascinato, quale una nuova forma di provocazione antiborghese:\nNei \"Diari intimi\" cita indirettamente l'\"elogio del boia\" delle \"Serate di Pietroburgo\" di Maistre, e altre proposizioni rimaneggiandole.\nSebbene aggiunga che\nNell'anniversario della nascita e morte di Shakespeare scrisse un articolo in cui derideva Victor Hugo come attivista politico, ammirato come romantico ma definito ormai \"vecchio coccodrillo\" per le storie sentimentali dei \"Miserabili\" (in una lettera alla madre definisce il libro \"immondo\"). Precedentemente ammirato almeno in pubblico (la poesia \"Il cigno\" \u00e8 a lui dedicata) Hugo \u00e8 criticato nelle lettere private, di lui Baudelaire non apprezza il paternalismo sociale e il moralismo che emerge da certe sue pagine.\nA Bruxelles la sua dipendenza dalle droghe peggior\u00f2 ulteriormente, portandolo a fumare oppio e nuovamente all'abuso di alcolici. La sifilide peggior\u00f2, ed egli si riavvicin\u00f2 lentamente anche alla fede cattolica ripudiata: nei \"Fiori del male\" e le altre opere trattava difatti in maniera mista e senza prendere definitivo partito temi quali la morte, l'amore, lo slancio religioso, il senso del peccato e il satanismo (pi\u00f9 che altro sotto l'influenza estetica del titanismo e ribellismo byroniano derivata principalmente dalla suggestione artistica del \"Paradiso perduto\" di John Milton), pur dichiarandosi ateo; sostanzialmente agnostico, volte viene accostato a concezioni gnostico-manichee, elementi mazdei e di misoteismo.\nMalattia finale, ritorno, conversione e morte.\nNel 1866 a Namur (Belgio), mentre stava visitando la chiesa di Saint-Loup, venne colpito da ictus, con emiplegia e afasia e rimase paralizzato nel lato destro del corpo; riportato a Parigi dalla madre, con la sifilide arrivata ormai all'ultimo stadio, nella casa di cura del dottor Duval cerc\u00f2 sollievo dalla paralisi progressiva nelle droghe e nell'alcol, ma nel 1867, dopo una straziante agonia e aver ricevuto l'assoluzione condizionale \"in extremis\" e l'estrema unzione dalla Chiesa cattolica, Charles Baudelaire mor\u00ec tra le braccia della madre, a soli 46 anni, per un nuovo ictus con emorragia cerebrale. Secondo altre ipotesi, la causa della morte fu invece la stessa neurosifilide. Potrebbe aver contribuito anche l'avvelenamento cronico da mercurio, che Baudelaire assumeva come farmaco antisifilitico tipico dell'epoca.\nBaudelaire venne sepolto a Parigi nel cimitero di Montparnasse nella tomba di famiglia, senza alcun particolare epitaffio, insieme al patrigno detestato, e in seguito alla madre. Nello stesso cimitero si trova anche un cenotafio artistico.\nFortuna postuma.\nIl lavoro di Baudelaire rimase in gran parte disseminato in giornali e riviste. Dopo la morte del poeta, vennero pubblicati l'epistolario alla madre, nel 1872, e nel 1909 \"Il mio cuore messo a nudo\", \"Razzi\" e \"Diari intimi\". Infine la casa editrice Calmann-L\u00e9vy (che aveva gi\u00e0 pubblicato alcune opere di Baudelaire) acquist\u00f2 i diritti su tutta la sua opera e provvide a riordinarla in sette volumi, pubblicati poi nel 1939. La censura diventa pi\u00f9 morbida e le sue opere sono ampiamente diffuse. Oggi \u00e8 considerato uno dei pi\u00f9 grandi poeti di tutti i tempi.\nSolo il 31 maggio 1949 la Corte di Cassazione francese decise di riabilitare opere e memoria del poeta scomparso, revocando la condanna per oscenit\u00e0 ricevuta in vita da Baudelaire, tramite il procedimento di revisione e annullamento senza rinvio.\nIl personaggio.\nIl personaggio \"Charles Baudelaire\" ha alimentato il mito del boh\u00e9mien e del fl\u00e2neur, lo studente povero o presunto tale, ribelle e amante dei piaceri notturni, dell'assenzio e delle novit\u00e0 in fatto di costumi e di arte. Generazioni di studenti e di poeti si sono ispirati al poeta parigino. Figura in parte contrapposta, in parte collocata al fianco del dandy e dell'esteta, Baudelaire incarna quella visione di giovent\u00f9 romantica dedita all'eccesso e alla poesia, un po' cupa e ribellistica.\nDa sempre l'autore dei \"Fiori del male\" \u00e8 stato assunto anche a vessillo antiborghese della contrapposizione produttiva, di quel mito romantico che vede nel giovane che si allontana dalla famiglia e che si dedica a droghe, all'alcol e all'arte non un problema della \"societas\" ma un portatore del nuovo e un artista all'avanguardia. Baudelaire infatti con i suoi scritti e la sua vita rappresenta tuttora l'artista e il poeta maledetto per eccellenza, figura iconografica che segna ancora profondamente la visione dell'intellettuale e del poeta ai giorni nostri.\nBaudelaire, le donne, la religione.\nUno dei temi che fa da fulcro alla poesia di Baudelaire \u00e8 quello dell'amore, che significa anche gusto per la vita, fascino per la bellezza, sogno di un altrove dove l'esistenza possa trascorrere serena e carica di promesse, ma anche fascino di ogni tipo di trasgressione e sessualit\u00e0 distorta.\nNel 1852, anno in cui pubblic\u00f2 il suo studio sull'opera di Poe, Baudelaire tent\u00f2 di sedurre Madame Sabatier, musa di vari artisti e sua amante pi\u00f9 tardi, che ispir\u00f2 alcune delle poesie pi\u00f9 belle de \"Le Fleurs du mal\" e che rappresenta, nell'immaginario del poeta, il polo dell'amore sublime e mistico, corrispondente alla ricerca del Bello \"ideale\" (amore platonico-romantico). Jeanne Duval, che pure assistette e con cui convisse fino alla fine, invece occupa il polo dell'amore carnale-sessuale, che pu\u00f2 essere affascinante e diabolico, ma anche nettamente sadico, masochistico e mortifero, e in quanto tale corrisponde al richiamo del baratro e dell'autodistruzione.\nTutto ci\u00f2 che Baudelaire ha scritto sulla donna \u00e8 dominato da un desiderio di purezza impossibile e dalla volont\u00e0 di non sottrarsi alla denuncia anche brutale della cruda verit\u00e0. Secondo lui una delle fantasie \"ridicole\" di cui si era macchiata l'epoca in cui gli era toccato di vivere era stata quella di abolire le tracce del peccato originale. \nIl peccato che l'uomo vive non pu\u00f2 essere abolito, \u00e8 legato al piacere e al rimorso. Il piacere, fratello del disgusto, invade la coscienza di chi ha incontrato il male. Baudelaire vive costantemente tra religione, misoteismo e irreligiosit\u00e0; Dio \u00e8 talvolta buono, a cui si rivolge pregando, talvolta \u00e8 invece inesistente, un persecutore, o perfino un tiranno che ride del dolore umano e di suo Figlio:\nLa donna, simbolo del peccato e dell'amore, diventa, per il demone della contraddizione da cui egli \u00e8 torturato, oggetto di culto e di esecrazione. L'adorazione della donna si confonde con un'ossessiva forma di misoginia. Questo atteggiamento di avversione o repulsione per la donna ha una ragione ora tragica ora satirica. La donna \u00e8 vicina alla natura, cio\u00e8 abominevole; \u00e8 sempre volgare e quindi l'opposto del dandy, meraviglioso simbolo di lotta estetica alla natura; essa \u00e8 un vampiro amato e odiato, che viene poeticamente elevato e violentato con crudezza, con riferimenti alla cronaca nera della Parigi pi\u00f9 degradata, o essa stessa \u00e8 la distruttrice (\"Il vampiro\", \"Une martyre\", \"Il vino dell'assassino\" e \"A una troppo gaia\").\nFa orrore a Baudelaire perch\u00e9 legata ai propri bisogni; se ha sete beve, se ha fame mangia; ella, secondo il poeta, non sa separare l'anima dal corpo. Baudelaire riconosce nell'eterna Venere (sia celeste che terrena, nella sua convinzione di capriccio, d'isterismo, d'immaginazione), tra repulsione e attrazione, un demone e una delle forme pi\u00f9 seducenti del diavolo, della cui esistenza \u00e8 ben convinto.\nEgli si meravigliava che alle donne fosse permesso di entrare nelle chiese. \"\"Di che cosa possono parlare\" - si domandava con una punta di sarcasmo - \"con Dio?\"\".\nPer ribadire la ferma opposizione dei due sessi, che si guardano come nemici e che il caso, cio\u00e8 l'amore, rende complici, Baudelaire sostiene che \"\u00abamare le donne intelligenti sia un piacere da pederasti\u00bb\": dovremmo amare le donne quanto pi\u00f9 esse le sentiamo \"diverse\" da noi.\nL'atto dell'amore somiglia a una tortura, o a un'operazione chirurgica che deve essere fatta per sentirsi meglio.; ed \u00e8 un delitto in cui non si pu\u00f2 fare a meno del complice: l'inferno, il diavolo, il peccato quale fonte di piacere e di dolore, oppure l'amore che si allontana sempre di pi\u00f9 dalla semplicit\u00e0 e dal candore della natura, senza che vi sia nessuna volont\u00e0 di cancellare le macchie depositate dal male e averne alcuna consolazione.\nSimbolismo e allegorismo.\nIl senso di disagio provocato dalla violenta trasformazione socio-economica dell'Ottocento si \u00e8 manifestato in due diverse poetiche nell'opera di Baudelaire. La prima, quella del simbolismo, \u00e8 generata da un grande desiderio di ritrovare quel forte legame tra la societ\u00e0 pre-industriale e la natura. Sono poste in risalto le analogie tra uomo e natura e sono accostati i diversi messaggi sensoriali provenienti dal mondo naturale, espressi attraverso la figura retorica della sinestesia. La seconda, l'allegorismo, deriva dal tentativo di sottolineare il profondo distacco della vita rispetto alla nuova realt\u00e0 industriale, proponendo al lettore spunti di riflessione che richiedono un'attivit\u00e0 razionale per essere compresi. Per\u00f2 il suo allegorismo rappresenta anche il rifiuto dell'oggettivismo scientifico e del positivismo, sua idea di giovent\u00f9, ma che tarpa la fantasia per richiuderla entro regole logiche, con ci\u00f2 privando l'uomo del suo bene pi\u00f9 prezioso.\nLa poetica.\nL'opera di Baudelaire, che avvert\u00ec la crisi irreversibile della societ\u00e0 del suo tempo, \u00e8 varia e complessa. La sua poesia, incentrata sulla perfezione musicale dello stile (egli stesso lo defin\u00ec \"matematico\"), apr\u00ec la strada al simbolismo e allo sperimentalismo, che avranno forti ripercussioni nella poesia del Novecento. Particolare importanza ebbero anche i suoi scritti di critico e di studioso di problemi estetici, che confluirono e si consolidarono in un lavoro \"a latere\".\nBaudelaire non appartenne a nessuna scuola, fu indipendente, nonostante la sua poesia derivi direttamente dal romanticismo, dal gotico, dal primo maledetto francese del medioevo, Fran\u00e7ois Villon, dal parnassianesimo e dal simbolismo, e fu contemporanea di realismo e naturalismo; si ritrovano anche echi danteschi e del marchese de Sade (\"La volutt\u00e0 unica e suprema dell'amore sta nella certezza di fare il male. \u2013 E l'uomo e la donna sanno dalla nascita che \u00e8 nel male che si trova ogni volutt\u00e0.\", scrive nei \"Diari intimi\", III, 3). Sebbene i sentimenti che lo ispirarono fossero puramente romantici, seppe esprimerli in una forma nuova, a volte violenta, attraverso dei simboli che riflettevano le sensazioni del mondo inconscio.\nLa \"psicologia\" di Baudelaire si basa sul conflitto tra l'orrore e l'estasi, che si realizzano nello \"Spleen et Id\u00e9al\", sull'amore non solo fisico ma anche platonico, sul rifiuto dei valori del realismo e del positivismo, primeggiando invece la sensibilit\u00e0, l'irrazionalit\u00e0, la malinconia, la verit\u00e0 umana al centro dell'universo; la preferenza e l'esaltazione di un mondo ideale, immaginario, onirico, nel quale fuggire, poich\u00e9 il mondo reale \u00e8 orribile, spaventoso, fatto solo di delusioni e di dolore. Questa visione della vita, del mondo, della societ\u00e0 e della natura ha portato alla diffusione del simbolismo, ma anche alla nascita del decadentismo, che deriva proprio dalla corrente simbolista, e che si sviluppa soprattutto in Francia e in Italia.\nFu il poeta della citt\u00e0 \"febbrile\", pervertita, dei vizi e delle miserie degli uomini; ma anche la ricerca ansiosa dell'ideale, il desiderio e la paura della morte, la fuga dalla vita monotona e normale, la complessit\u00e0 e le contraddizioni interiori dell'uomo, furono temi ricorrenti della sua poesia. Nella poesia L\"Homme et la mer\", Baudelaire compara il mare all'animo umano. L'immensit\u00e0 della distesa marina, la mutevolezza delle sue onde, diventano immagini simboliche che corrispondono ai diversi aspetti e al mistero dell'animo umano.\nL'esasperazione della ricerca romantica si razionalizza nella coscienza dell'avvenuta frattura storica tra l'immagine dell'arte e la sostanza della vita, tra \"id\u00e9al\" e \"spleen\". La negazione della morale collettiva e la rappresentazione del male, del demoniaco e del grottesco vengono ideologicamente poste a fondamento della vita cos\u00ec come della poesia.\nPer Baudelaire il \"poeta\" \u00e8 il sacerdote di un rito, il \"veggente\" che sa scorgere nel mondo naturale misteriose analogie, \"corrispondenze\" nascoste; ma \u00e8 anche l'artista capace di usare la parola poetica e il verso sapientemente costruito, limpido e puro, per esprimere le sue intuizioni e i suoi sentimenti. \"Il poeta\" - scrive Baudelaire - \"\u00e8 come l'albatro\". L'albatro domina col suo volo gli spazi ampi: le sue grandi ali lo rendono regale nel cielo ma se gli capita di essere catturato dai marinai si muove goffo e impacciato sul ponte della nave e diventa oggetto di scherzi e di disprezzo; e sono proprio le grandi ali che lo impacciano nel muoversi a terra.\nTrasgressivo e maledetto, \u00e8 abituato alle grandi solitudini e alle grandi profondit\u00e0 delle tempeste interiori e in queste dimensioni domina sovrano; anche lui, come l'albatro, pu\u00f2 sembrare goffo e impacciato nella realt\u00e0 quotidiana, nella quale non si muove a suo agio. Egli ha il dominio della realt\u00e0 fantastica, ma nella realt\u00e0 materiale \u00e8 un incapace e riceve l'incomprensione e il disprezzo degli uomini, esattamente come accade all'albatro.\nSecondo Baudelaire, il poeta \u00e8 difatti venuto sulla terra quale \"angelo caduto\", per interpretare la realt\u00e0 alla luce del suo sogno, ribelle alle convenzioni, inabile alla vita pratica, destinato a gettare il discredito sulle comuni passioni, a sconvolgere i cuori, a testimoniare per mezzo dell'arte d'un mondo magicamente e idealmente perfetto.\nIl destino e il desiderio di Baudelaire furono per\u00f2 di vivere nel proprio inferno, o paradiso artificiale, fino all'ultimo, come nella lirica finale de \"I fiori del male\", intitolata \"Il viaggio\", contenuta nella sezione VI, \"La morte\"; essa riprende il tipico tema del marinaio e la morte (es. \"La ballata del vecchio marinaio\" di Coleridge), ma in modo totalmente opposto; Baudelaire infatti non perde la vita ai dadi bens\u00ec si imbarca volontariamente, senza speranza di redenzione, ma solo per l'amore di viaggiare, anche se non si tratta pi\u00f9 dei mari del Sud:\nIl \"modernismo\" e la lirica baudelairiana.\nCharles Baudelaire \u00e8 stato da molti definito il \"padre della \"modernit\u00e0\"\", parola utilizzata dallo stesso poeta per esprimere la particolarit\u00e0 dell'artista moderno: la sua capacit\u00e0 di vedere nella metropoli che lo circonda non solo la decadenza dell'uomo ma anche di avvertire una misteriosa bellezza fino ad allora mai scoperta. Il problema che si pone Baudelaire \u00e8 come sia possibile la poesia in una societ\u00e0 cos\u00ec commercializzata e tecnicizzata.\nIn molti hanno cercato una linea di continuit\u00e0 tra Baudelaire e i Romantici (e Baudelaire ne conosceva: Lamartine, Hugo, Musset, Vigny...) ma da questi ultimi si distanzia per quel processo di \"spersonalizzazione\" portato poi agli estremi da Arthur Rimbaud.\n\"I Fiori del male\" non sono una lirica di confessione, n\u00e9 tanto meno la raccolta va intesa come un diario di situazioni private. Il primo passo che porta alla spersonalizzazione della poesia \u00e8 la scelta, adottata dal poeta, di non datare nessuno dei suoi componimenti (contrariamente a quanto fece Hugo, conoscente di Baudelaire). Bench\u00e9 le poesie della raccolta seguano un percorso, questo non \u00e8 autobiografico, ma di tipo tematico. I temi presenti nella raccolta non sono molti e si \u00e8 voluto vedere in questo della sterilit\u00e0. In verit\u00e0 con la concentrata tematica della sua poesia, Baudelaire soddisfa quel suo principio di non abbandonarsi all'\"ebbrezza del cuore\".\nL'atto che conduce alla \"poesia pura\" si chiama \"lavoro\", \u00e8 metodica costruzione di un'architettura. \"Les Fleurs du Mal\" non vogliono essere un semplice album, ma un'opera che ha \"un commencement et une fin\" (\"un inizio e una fine\"). Dopo una poesia introduttiva che anticipa il complesso dell'opera, il primo gruppo di poesie (\"Spleen et Id\u00e9al\") presenta il contrasto tra lo slancio e la caduta. Il gruppo seguente (\"Tableaux Parisiens\") mostra il tentativo di un'evasione nel mondo esterno della metropoli, tentativo che, non portando a nessun risultato, sfocia in un'evasione nel paradiso dell'arte. \u00c8 questo il tema del terzo gruppo, \"Le Vin\". Neppure questo per\u00f2 porta ad una serenit\u00e0. Ne consegue l'abbandonarsi alla fascinazione del distruttivo (nel quarto gruppo che ha lo stesso titolo della raccolta, \"Les Fleurs Du Mal\"). La conseguenza di tutto ci\u00f2 \u00e8 la sarcastica ribellione contro Dio (\"R\u00e9volte\"). Come ultimo tentativo non resta che cercare pace nella morte: cos\u00ec si conclude l'opera nel sesto e ultimo gruppo di poesie, dal titolo, appunto, \"La Mort\".\nIl termine \"modernit\u00e0\" (\"modernit\u00e9\"), coniato da Charles Baudelaire, designava la sfuggevole ed effimera esperienza della vita condotta nella metropoli e nella citt\u00e0, e anche la responsabilit\u00e0 che l'arte ha di catturare quell'esperienza e di esprimerla nelle forme pi\u00f9 disparate, suggestive e originali.\nIl modernismo e la trasformazione dei valori e delle sensazioni di Baudelaire contribuirono, storiograficamente e terminologicamente parlando, alla nascita della cosiddetta \"poesia moderna\", evolutasi, dopo la morte del poeta, grazie all'aiuto dei suoi seguaci e di scrittori come Rimbaud e Mallarm\u00e9 e che ha cominciato a decadere intorno al XX secolo con la nascita e la diffusione di nuovi movimenti artistici \"d'avanguardia\" (anche questo termine fu coniato da Baudelaire) come l'espressionismo e il surrealismo, fino all'ascesa del postmodernismo e dell'inizio dell'et\u00e0 contemporanea."}
{"id": "727299", "revid": "287204", "url": "https://it.wikipedia.org/wiki?curid=727299", "title": "Thomas Arne", "text": "Prolifico compositore di musica teatrale e di cantate, fu attivo a Londra. Fu contemporaneo di H\u00e4ndel che ebbe modo probabilmente di conoscere direttamente.\nBiografia.\nLa precisa data di nascita non \u00e8 ben conosciuta, si pensa attorno al 12 marzo del 1710. Il bambino fu comunque battezzato undici settimane dopo nella chiesa di St. Paul, a Covent Garden.\nLa famiglia Arne era notoriamente cattolica. Il padre era un tappezziere di Covent Garden che, dopo aver sofferto di grande povert\u00e0, aveva fatto fortuna ed aveva acquistato una grande casa in quella zona. Il padre, volendo avviare il figlio allo studio della legge, lo invi\u00f2 presso il collegio di Eton. Ma Thomas Augustine era vivamente appassionato alla musica ed anche molto dotato, perci\u00f2 mal sopportava l'idea degli studi di diritto.\nSecondo la tradizione, assistendo ad un'opera teatrale italiana, avrebbe incontrato Michael Festing, compositore e clavicembalista molto quotato, il quale lo avrebbe spinto a perseguire la via della musica. Studi\u00f2 inizialmente il clavicembalo, ed in seguito anche il violino, inizialmente di nascosto finch\u00e9 suo padre non fu convinto da un professore. Inoltre, grande fattore frenante lo ebbe la religione, che gli interdisse l'apparire alla funzioni ufficiali, spingendo il suo estro verso altri generi come l'opera lirica.\nDifatti, essendo sua sorella Susannah Maria un celebre contralto, scrisse appositamente per lei la sua prima opera del 1733, intitolata \"Rosamond\".\nSi spos\u00f2 nel 1736 con Cecilia Young, figlia di un organista allievo di Francesco Geminiani e famosa cantante lirica. In pochissimo tempo compose numerosi Masques e Opere, che per la loro raffinatezza lo innalzarono come compositore inglese pi\u00f9 famoso dell'epoca. Una parte rilevante del suo successo la ebbero anche le sue composizioni strumentali.\nDivenne Dottore di Musica e fu cos\u00ec soprannominato \"Dottor Arne\".\nCome Geminiani, fu membro della Massoneria.\nLe fonti ci indicano Arne di carattere bizzoso e collerico, cos\u00ec nel 1750 ebbe una discussione con sua sorella. Ella allora per dispetto lasci\u00f2 il Drury Lane per il Covent Garden Theatre, la cui fama stava allora imponendosi.\nPochi anni dopo, si separ\u00f2 dalla moglie Cecilia (1755). Nelle stesso tempo inizi\u00f2 una relazione con una delle sue allieve, Charlotte Brent, soprano di gran classe che aveva recitato in alcune delle sue opere.\nLe difficolt\u00e0 aumentarono poich\u00e9 la rendita a lui versata era andata sempre scemando, ed era praticamente ridotta a niente. Il periodo di difficolt\u00e0 finanziaria termin\u00f2 attorno al 1770, quando ripresero le tourn\u00e9e. In una di queste, a Dublino, si riconcili\u00f2 con la moglie, che lo aveva seguito. Era l'anno 1777, ed avevano avuto un solo figlio, Michael.\nThomas Augustine Arne mor\u00ec il 5 marzo 1778 e fu seppellito nel cimitero di Covent Garden.\nOpere.\nIl suo primo lavoro, la Rosamond del 1733, \u00e8 praticamente andato perduto. Ci restano comunque numerose altre opere da lui composte. Notissimo l'inno \"Rule, Britannia!\" finale dell'opera \"Alfred\", su testo di James Thomson, ancora cantato in tutto il Regno Unito. Con questa brillante composizione Arne riafferma la sua importanza, soprattutto sull'antico H\u00e4ndel.\nAltre composizioni sono:\nIl compositore si prefiggeva di promuovere l'opera inglese \"nello stile italiano\". Lo stile di Arne \u00e8 universalmente, in tutte le sue opere, quello definito \"galante\" ovvero quello stile particolarmente attento all'estetica melodica, tipico dell'Inghilterra settecentesca."}
{"id": "727301", "revid": "767487", "url": "https://it.wikipedia.org/wiki?curid=727301", "title": "Soci\u00e9t\u00e9 internationale de t\u00e9l\u00e9communications a\u00e9ronautiques", "text": "La Soci\u00e9t\u00e9 internationale de t\u00e9l\u00e9communications a\u00e9ronautiques, in acronimo SITA, \u00e8 una societ\u00e0 internazionale di telecomunicazioni per il settore del trasporto aereo.\nLa SITA fu fondata nel 1949 da undici compagnie aeree: Air France, KLM, Sabena, Swissair, TWA, British European Airways Corporation (BEAC), British Overseas Airways Corporation (BOAC), British South American Airways (BSAA), Swedish A.G.Aerotransport, Danish Det Danske Luftfartselskab A/S e Noweigan Det Norske Luftfartselskap.\nLa \"SITA\" serve attualmente pi\u00f9 di 550 membri in tutto il mondo, essi includono pi\u00f9 di 500 compagnie aeree, aeroporti, aziende aerospaziali, organizzazioni di trasporto aereo e governi."}
{"id": "727304", "revid": "767487", "url": "https://it.wikipedia.org/wiki?curid=727304", "title": "Andrew Gaze", "text": "\u00c8 il figlio di Lindsay Gaze.\nCarriera.\nIn attivit\u00e0 negli anni ottanta e novanta, Gaze si contraddistingueva per avere la capigliatura grigia gi\u00e0 da giovane et\u00e0. Cestisticamente parlando, era un cecchino infallibile nei tiri da tre.\nFiglio di un cestista, Gaze debutta gi\u00e0 all'et\u00e0 di 18 anni nel campionato australiano e ne diventa ben presto una stella.\nNel 1989 gioca nella NCAA con la Seton Hall University. Con questa squadra arriva alla finale (persa all'overtime contro Michigan).\nIn seguito, dopo una parentesi, nel campionato italiano, con la Rex Udine, squadra dell'allora Serie A2, nella stagione 1991-92, milita con alcune franchigie NBA, ma viene spesso impiegato poco in campo. Con i San Antonio Spurs ha vinto un titolo NBA nel 1999.\nCon la nazionale australiana di pallacanestro ha partecipato a cinque Olimpiadi senza per\u00f2 vincere alcuna medaglia.\nGli ultimi anni della sua carriera ha giocato nel campionato australiano. Si \u00e8 ritirato nel 2005."}
{"id": "727307", "revid": "1798099", "url": "https://it.wikipedia.org/wiki?curid=727307", "title": "Monti della Meta", "text": "I Monti della Meta sono una breve catena montuosa, sottogruppo dei Monti Marsicani, al confine tra Lazio, Abruzzo e Molise, facenti parte della dorsale occidentale dell'Appennino centrale abruzzese, lungo lo spartiacque appenninico, prendendo il nome dalla cima pi\u00f9 appariscente, il monte Meta.\nDescrizione.\nLe montagne pi\u00f9 alte oltre al Monte La Meta sono il Monte Petroso (2.247 s.l.m.), il \"Monte Cavallo\" 2.039 s.l.m. e il \"Monte Mare\" 2.020 s.l.m.. Presentano in media vistose tracce di glacialismo quaternario e nelle valli sorgono copiose le acque del fiume Melfa e Mollarino in provincia di Frosinone, del Rio Torto in provincia dell'Aquila. Dalle cime la vista spazia su tutti i Monti Marsicani, la Majella e i Monti del Matese.\nMainarde.\nI rilievi pi\u00f9 bassi dello stesso massiccio, al confine tra Lazio e Molise sono storicamente detti \"Mainarde\"; sono le montagne in cui la presenza dell'uomo per il clima meno rigido era stanziale (abitazioni e coltivi in quota) e non stagionale e pastorale come per i Monti della Meta. \nNon \u00e8 definito un confine geologico preciso tra le due catene montuose: \u00e8 certo solo che le Mainarde non rientrano nel territorio regionale dell'Abruzzo, ma molti le ritengono del Molise. L'uso tradizionale dell'oronimo \u00e8 riproposto nelle carte dell'Istituto Geografico Militare che lo applica ai rilievi pi\u00f9 esterni dei Monti della Meta, quelli che dal Monte Cavallo e dal Monte Mare degradano progressivamente verso Vallerotonda (FR) e la valle del fiume Rapido-Gari e verso Scapoli (IS) e Filignano (IS) e la valle del fiume Volturno che ivi nasce. \n\"Settore Mainarde\" \u00e8 il nome che le amministrazioni del Parco nazionale d'Abruzzo, Lazio e Molise danno alla parte del territorio della riserva in provincia di Isernia, che comprende i territori di Castel San Vincenzo, Pizzone, Rocchetta al Volturno, Scapoli, inclusi nel 1990 tramite D.P.R. L'etimologia \u00e8 oscura, sembra ricordare un nome proprio germanico.\nCime principali.\nLe cime pi\u00f9 importanti oltre al Monte La Meta sono: "}
{"id": "727309", "revid": "729019", "url": "https://it.wikipedia.org/wiki?curid=727309", "title": "Vontobel", "text": "Vontobel \u00e8 una banca privata svizzera specializzata nell'asset management per clienti privati e clienti istituzionali.\n\u00c8 quotata nella borsa svizzera.\n\u00c8 organizzata in tre aree di business:"}
{"id": "727312", "revid": "339392", "url": "https://it.wikipedia.org/wiki?curid=727312", "title": "Massiccio del Meta", "text": ""}
{"id": "727318", "revid": "2039709", "url": "https://it.wikipedia.org/wiki?curid=727318", "title": "Cera persa", "text": "La fusione a cera persa \u00e8 una tecnica scultorea originariamente introdotta nell'et\u00e0 del bronzo, gi\u00e0 dal 3500 a.C. dalle popolazioni sarde, e che nei secoli ha conosciuto una notevole fioritura, soprattutto nell\u2019arte sarda (vedi realizzazioni di statue in bronzo), e nell'arte greca, romana e nella scultura monumentale, dalla prima derivate.\nEsistono due modi di servirsi di questa tecnica:\nLa fusione a cera persa nella statuaria.\nStoria.\nLa fusione a cera persa \u00e8 una tecnica che era conosciuta fin dall'antichit\u00e0. Tra gli esempi antichi meglio conservati ci sono i Bronzi di Riace. In Sardegna rimangono solo gli stampi utilizzati per la produzione delle grandi statue in bronzo, stampi [Senza Fonte] oggi noti come Giganti di Mont\u2019e Prama. Delle statue ottenute con quegli stampi non esiste pi\u00f9 traccia, forse fuse dai romani, insieme a gran parte della produzione bronzea dell'antica civilt\u00e0 sarda. \nL'utilizzo di questa tecnica si ridusse nel medioevo, probabilmente perch\u00e9 molto costosa. Tuttavia, ne rimangono esempi eclatanti come la porta in bronzo della chiesa di San Zeno a Verona del 1100 circa, opera di straordinaria bellezza e tecnica fusoria. La fusione in bronzo fu utilizzata anche per la realizzazione delle campane medioevali.\nFusioni in bronzo di piccoli oggetti erano sempre praticate, ma si trattava comunque di opere \"piene\", impensabili su grandi dimensioni. Con il Rinascimento, nel quadro del recupero di tutti gli aspetti della civilt\u00e0 classica, la tecnica venne ripresa. La prima statua di grandi dimensioni fusa con la tecnica della cera persa in epoca moderna \u00e8 il \"San Giovanni Battista\" di Lorenzo Ghiberti (1412-1416), che venne prudentemente fatta in pi\u00f9 pezzi separati, assemblati in un secondo momento. La tecnica del bronzo aveva innegabili vantaggi rispetto alla pietra, poich\u00e9 la maggiore coesione del materiale permetteva un atteggiarsi pi\u00f9 libero nello spazio dei soggetti senza timori di fratture, ottenendo risultati di maggiore naturalezza e vivacit\u00e0. \nLa tecnica usata \u00e8 descritta in vari trattati. Per il Rinascimento \u00e8 una dettagliata testimonianza il \"Trattato della scultura\" di Benvenuto Cellini.\nLa tecnica.\nLa prima fase consiste nel determinare pi\u00f9 punti fissi nel bozzetto e nel calcolare la scala dell'ingrandimento a seconda delle dimensioni di cui si vuole la statua. Si procede poi con la costruzione dell'anima della struttura: un telaio in ferro dimensionato alla scala scelta costruito mediante la saldatura di diversi tubi. Poi si riportano gli stessi punti scelti nel bozzetto sul telaio e lo si copre con una rete metallica.\nNella seconda fase, si ricopre di creta la rete metallica cominciando a dar forma e proporzioni all\u2019opera. Con la collaborazione dell\u2019artista, vengono corretti eventuali errori di proporzione.\nLa terza fase prevede di dar forma alla scultura definitiva curandone i dettagli.\nUna volta avuto il consenso dell\u2019artista e dell\u2019ente committente, si procede alla fase degli stampi. Si determina quindi in quanti pezzi verr\u00e0 suddivisa la statua in creta per poi procedere a fare lo stampo di ogni pezzo. Si ricopre la creta di uno strato di gomma al silicone per far in modo che venga ben letta la \u201ctexture\u201d. Si ricopre quindi la gomma con uno strato di gesso armato con tubi di ferro. Finito lo stampo dell\u2019opera si apre tutto, la gomma viene lavata e si procede quindi a spalmare sulla gomma uno strato di cera di 3-4 mm di spessore. Le cere vengono quindi viste dall\u2019artista per eventuali ritocchi. Si collegano alla cera dei canali anch\u2019essi di cera per far arrivare il metallo in tutti i punti determinati. Si copre la cera con una terra refrattaria e si costruisce quindi una forma. La forma viene messa in forno a 520\u00b0 per un tempo di 4-5 giorni per fare in modo che con il calore la cera si sciolga lasciando un'intercapedine che verr\u00e0 poi riempita dal bronzo fuso.\nUna volta tornate a temperatura ambiente, le forme vengono inserite in una buca e compresse con una terra da fonderia per evitare che la pressione del bronzo le possa rompere. Con l\u2019ausilio di un crogiuolo viene versato il bronzo liquido nelle forme; quando tutto si \u00e8 raffreddato le forme vengono tolte dalla buca e aperte. Si ottiene quindi un manufatto grezzo che viene sabbiato e poi lavorato con l\u2019aiuto di macchine utensili. Si procede quindi all\u2019assemblaggio dell\u2019opera e alla rifinitura della stessa. Viene poi sabbiato nuovamente il manufatto intero per poi procedere alla patinatura secondo l\u2019esigenza e su richiesta del committente. La patinatura viene eseguita tramite ossidazione; a seconda del colore scelto l\u2019opera viene trattata con determinati ossidi. Le ricette per l\u2019esecuzione sono \u201csegreti di fonderia\u201d. Alla statua viene applicato uno strato di cera a protezione della patina. La durevolezza nel tempo della patina \u00e8 determinata dagli agenti atmosferici, ed \u00e8 quindi non calcolabile.\nAvvenuto il getto e atteso il raffreddamento (uno o due giorni), la statua viene rialzata e liberata dalla cappa e dalla tonaca, e si presenta come irta di tubi in bronzo (dagli sfiatatoi) e chiodi. Per evitare il pericolo di dilatazioni, l'anima in terracotta viene estratta, di solito dal fondo, oppure da apposite aperture che poi devono essere otturate. Eventuali parti rimaste incompiute vanno gettate di nuovo e saldate.\nDopo l'eliminazione dei chiodi la statua pu\u00f2 apparire, a seconda della lega usata, anche molto grezza, per cui si pu\u00f2 rendere necessaria una lunga opera di \"rinettatura\", che comprende la levigazione delle superfici (limatura e lucidatura), l'integrazione delle lacune e l'eliminazione dei difetti di fusione (con l'inserzione dei cosiddetti tasselli), la rifinitura dei dettagli (spesso col bulino e col cesello) e l'eliminazione di tutte le imperfezioni.\nIn alcuni casi \u00e8 prevista un'operazione finale di patinatura o doratura, che avviene essenzialmente applicando un sottile strato di un amalgama di mercurio e oro. Riscaldando poi il pezzo il mercurio evapora, lasciando l'oro depositato.\nLa lega.\nLa lega di bronzo \u00e8 ottenuta solitamente da rame e stagno, le cui rispettive percentuali influenzavano le modalit\u00e0 esecutive e la resa. Il rame era di facile reperimento, malleabile e lavorabile a freddo, ma poco fluido allo stato fuso. Lo stagno era invece fragile, poco malleabile e fluidissimo quando liquido. Una maggiore percentuale di stagno rendeva quindi la lega pi\u00f9 fluida e meno malleabile.\nIn epoca romanica si usavano di solito leghe abbondanti di stagno, che fluivano facilmente riempiendo le intercapedini e riproducendo fedelmente il modellato morbido della cera, senza bisogno di rilavorazioni a freddo.\nNel Rinascimento la percentuale di stagno era generalmente bassa, per cui i getti risultavano spesso poco fedeli al modello e difettosi per via della difficolt\u00e0 di scorrimento della lega fusa. Per esempio Lorenzo Ghiberti alla rinettatura delle porte bronzee del Battistero di Firenze dedic\u00f2 rispettivamente 22 e 23 anni ciascuna con una schiera di assistenti, mentre la pulitura del \"Perseo di Cellini\" ne richiese cinque. Il risultato finale era simile a quello delle oreficerie, con profili taglienti e dettagli incisi graficamente.\nAltre applicazioni.\nLa fusione a cera persa in gioielleria.\nIl metodo di fusione a cera persa viene tuttora utilizzato nel settore della gioielleria (ma anche nel settore odontotecnico): una riproduzione del gioiello viene realizzata in cera (a mano o mediante apposite macchine a stereolitografia). In seguito vengono aggiunti i canali di entrata/uscita (sempre in cera) e viene realizzato lo stampo in gesso appositamente studiato per questa operazione. Per favorire la perfetta adesione del gesso alle cere e l'eliminazione delle bolle d'aria, il cilindro pieno pu\u00f2 essere collocato su un piatto vibrante e quindi sottoposto all'azione del vuoto sotto una campana collegata a una pompa. Questo stampo (che di solito per contenere i costi del gesso, contiene molti oggetti, disposti a \"grappolo\" intorno a un canale centrale) viene riscaldato in un forno, in modo che la cera (per questa operazione in genere si porta il forno a 200 \u00b0C circa) esca dai canali, una volta uscita la cera \u00e8 possibile colare all'interno dello stampo il metallo fuso. \u00c8 importante scaldare lo stampo in gesso al fine di evitare che il metallo schizzi fuori da esso.\nDopo che il metallo colato all'interno dello stampo si \u00e8 solidificato viene rotto il gesso e vengono separati i vari oggetti dal canale centrale tramite l'ausilio di una tronchese o di un seghetto da orafo, vengono inoltre eliminati i canali di entrata/uscita. I gioielli a questo punto possono essere rifiniti tramite lucidatura o altre lavorazioni fino ad ottenere il gioiello finale.\nLa fusione a cera persa in campo odontoiatrico.\nIl metodo di fusione a cera persa in campo odontoiatrico viene usata per riprodurre in metallo una protesi dentaria modellata in cera.\nLa riproduzione della protesi avviene con un sistema pi\u00f9 o meno complesso: si prende il modellato in cera al quale si applicano le spine e le barre di fusione nella parte pi\u00f9 spessa del modellato.\nFinita questa fase si fissa il modellato (con le sue relative spine) alla base del cono di colata. Poi si prende il cilindro con l'aiuto della cera, si fissa un foglio di carta cuscinetto per aiutare l'espansione del rivestimento che verr\u00e0 colato in seguito. A questo punto si unisce il cilindro alla base cercando di non distruggere l'operato in cera, poi si prepara il materiale da rivestimento (o refrattario) e, dopo averlo mescolato in sottovuoto, si cola all'interno del cilindro di fusione. In attesa della solidificazione del materiale da rivestimento si porta un forno alla temperatura finale di circa 800/900 \u00b0C.\nQuando il forno \u00e8 arrivato a temperatura si inserisce il cilindro e lo si lascia scaldare fino a che la cera al suo interno non \u00e8 sublimata. Dopo la definitiva fusione della cera si passa a mettere il cilindro, tramite apposite pinze, nella centrifuga. Nella centrifuga si avranno dei pezzetti del metallo prescelto che verranno fusi a una distanza molto vicina al cilindro. Alla completa fusione del metallo si avvia la centrifuga e si attende che il metallo (che \u00e8 entrato per via della forza centrifuga) si raffreddi. Alla fine si rompe il cilindro di materiale refrattario e si passa alla sabbiatura, alla lucidatura e alla resinatura e ceramicatura dell'ormai protesi in metallo.\nLa fusione a cera persa in campo industriale.\nLa fusione a cera persa in campo industriale viene usata per riprodurre in metallo svariate tipologie di prodotti. La tecnica \u00e8 usata per componenti meccanici nel settore automotive, aero-spaziale, nucleare, arredamento, nautica etc... \nIl Processo di Fusione a Cera Persa, chiamato anche comunemente Processo di Microfusione, consiste di diversi passaggi che si possono raggruppare in 3 macro aree. \n&gt; Stampaggio delle cere \n&gt; Creazione del guscio ceramico\n&gt; Colata del metallo fuso all'interno del guscio. \nOggi con l'introduzione dei robot manipolatori si possono produrre oggetti che possono arrivare fino a 100kg di peso e oltre. I metalli pi\u00f9 comunemente utilizzati nel processo di fusione a cera persa in ambito industriale sono le leghe di acciaio, di nichel, alluminio e bronzo. Grazie alla precisione dimensionale e alla versatilit\u00e0 del processo molto spesso questa tecnologia si rivela vincente rispetto ad altri processi in termini di qualit\u00e0 e risparmio sui costi di lavorazione."}
{"id": "727321", "revid": "716642", "url": "https://it.wikipedia.org/wiki?curid=727321", "title": "Arjan Beqaj", "text": "Biografia.\nNato a Prizren in Kosovo, si \u00e8 trasferito in Albania da adolescente.\nCarriera.\nClub.\n\u00c8 stato eletto miglior portiere del campionato cipriota nella stagione 2007-2008.\nIl 16 agosto 2011 lascia il calcio giocato.\nNazionale.\nVanta 43 presenze nella nazionale albanese, con la quale ha giocato dal 1998 fino al 2011.\nStatistiche.\nPresenze e reti nei club.\n\"Statistiche aggiornate al 18 ottobre 2010.\""}
{"id": "727324", "revid": "438678", "url": "https://it.wikipedia.org/wiki?curid=727324", "title": "Sintassi (informatica)", "text": "La sintassi di un linguaggio di programmazione o di un altro linguaggio formale (di markup, di query e cos\u00ec via) indica nell'informatica l'insieme delle regole che una porzione di codice deve seguire per essere considerata conforme a quel linguaggio.\nLe regole specificano come le sequenze di caratteri devono essere raggruppate per formare token, le sequenze permesse di questi token ed il significato che gli va attribuito (ulteriori significati vengono dati dalla semantica del linguaggio). Inoltre il linguaggio pu\u00f2 essere case sensitive o meno.\nL'analisi sintattica del codice sorgente di solito viene svolta esaminando linearmente la sequenza di token, e creando un albero sintattico. Questo processo viene chiamato parsing, con lo stesso significato che viene dato al termine nell'analisi sintattica della linguistica. Sono stati creati tool che, automaticamente, generano parser partendo dalla specifica di un linguaggio di programmazione descritta con la Backus-Naur Form, ad esempio Yacc (\"Yet Another Compiler Compiler\"); questi programmi vengono chiamati generatori di parser.\nLa sintassi di molti linguaggi \u00e8 al livello 2 (ovvero seguono grammatiche libere dal contesto) nella Gerarchia di Chomsky."}
{"id": "727326", "revid": "287204", "url": "https://it.wikipedia.org/wiki?curid=727326", "title": "Contea di Calhoun (Alabama)", "text": "La contea di Calhoun, in inglese Calhoun County, \u00e8 una contea dello Stato dell'Alabama, negli Stati Uniti. La popolazione al censimento del 2016 era di abitanti. Il capoluogo di contea \u00e8 Anniston. La contea deve il suo nome a John Caldwell Calhoun, membro del Senato degli Stati Uniti.\nGeografia fisica.\nLa contea si trova nel nord-est dell'Alabama. L'U.S. Center Bureau certifica che l'estensione della contea \u00e8 di 1.586 km\u00b2, di cui 1.576 km\u00b2 composti da terra e i rimanenti 10 km\u00b2 composti di acqua.\nContee confinanti.\nCalhoun County confina con:\nStoria.\nLa contea di Calhoun \u00e8 stata costituita il 18 dicembre 1832.\nSociet\u00e0.\nEvoluzione demografica.\nSecondo il censimento del 2016 la composizione etnica della citt\u00e0 \u00e8 74,9% bianchi, 20,5% neri, 0,3% nativi americani, 0,9% asiatici e 2,3% di due o pi\u00f9 etnie. Il 3,4% della popolazione \u00e8 ispanica.\nEconomia.\nOccupazione.\nNel 2016 la forza-lavoro era suddivisa tra le seguenti categorie professionali:\nInfrastrutture e trasporti.\nPrincipali strade ed autostrade.\nLe principali vie di trasporto che attraversano la contea sono:\nAeroporti.\nL'Anniston Metropolitan Airport \u00e8 l'unico aeroporto pubblico della contea.\nCitt\u00e0 e paesi.\n\u2021 = Parzialmente in altra contea."}
{"id": "727328", "revid": "22475", "url": "https://it.wikipedia.org/wiki?curid=727328", "title": "Julius Christian Schaeffer", "text": ""}
{"id": "727333", "revid": "1543377", "url": "https://it.wikipedia.org/wiki?curid=727333", "title": "Dear Catastrophe Waitress", "text": "Dear Catastrophe Waitress \u00e8 il sesto album discografico in studio della band scozzese dei Belle and Sebastian.\nL'album \u00e8 stato prodotto da Trevor Horn, gi\u00e0 membro dei The Buggles e produttore di Yes e Frankie Goes to Hollywood.\nIl disco \u00e8 stato in nomination ai Mercury Prize nel 2004."}
{"id": "727335", "revid": "29990", "url": "https://it.wikipedia.org/wiki?curid=727335", "title": "Calhoun County (Alabama)", "text": ""}
{"id": "727338", "revid": "767487", "url": "https://it.wikipedia.org/wiki?curid=727338", "title": "Cantone di Arleux", "text": "Il Cantone di Arleux era una divisione amministrativa dell'Arrondissement di Douai.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "727339", "revid": "111725774", "url": "https://it.wikipedia.org/wiki?curid=727339", "title": "Primo premolare superiore", "text": "I premolari superiori hanno la caratteristica di essere simili tra loro, e disposti in serie discendente: il primo \u00e8 dunque pi\u00f9 grande del secondo, a differenza degli inferiori. I premolari superiori possiedono due cuspidi di misura pressoch\u00e9 equivalente, anche se la pi\u00f9 grande \u00e8 sempre la vestibolare.\nIl primo premolare superiore ha mediamente un'altezza di 22.5 mm, di cui 8.5 coronali e 14 radicolari e un diametro mesiodistale piuttosto stretto (7 mm), e uno vestibolo-palatale di 9 mm, come il secondo premolare superiore.\nDisposizione e rapporti.\nMesialmente prende contatto con la faccia distale del canino nel terzo medio; distalmente il contatto con il secondo premolare \u00e8 leggermente pi\u00f9 occlusale. Con il tempo e con l'usura dei denti questo contatto diventa una superficie ellittica lievemente allungata in senso vestibolo-palatale. \nMorfologia coronale.\n\"Vestibolarmente\" la corona ha una forma ovoidale simile al canino vicino, ma con cuspide meno acuta, lobi, creste cervicali e depressioni meno accentuati. La costa mesiale della cuspide vestibolare presenta solitamente un'intaccatura o una lieve concavit\u00e0, mentre la distale \u00e8 regolarmente convessa. La costa mesiale \u00e8 inoltre leggermente pi\u00f9 corta della distale, cosicch\u00e9 la cuspide risulta leggermente spostata mesialmente. I contorni sono concavi dal colletto fino al punto di contatto.\nLa superficie vestibolare \u00e8 globalmente convessa, e presenta tre lobi separati da due depressioni, di cui il pi\u00f9 grande \u00e8 il centrale; le creste cervicali vicino al colletto, seppure pi\u00f9 sfumate rispetto al canino.\nLa faccia \"palatale\" (rivolta al palato) \u00e8 pi\u00f9 stretta della vestibolare. La superficie \u00e8 convessa nei due sensi e si presenta liscia senza lobi e depressioni. I contorni sono convessi. \n\"Distalmente\" e \"mesialmente\" ha forma trapezoidale; il diametro vestibolo-palatale massimo \u00e8 a livello del terzo cervicale. Il contorno vestibolare \u00e8 lievemente convesso, il linguale decisamente arrotondato. Le cuspidi risultano piuttosto acute, con la vestibolare leggermente pi\u00f9 alta della linguale di circa un millimetro. La cresta marginale mesiale \u00e8 sempre attraversata da un solco secondario, allineato ma non comunicante con il solco intercuspidale; detto solco di sviluppo, questa caratteristica lo distingue dal secondo premolare superiore che non ha questo solco di sviluppo, quella distale \u00e8 leggermente pi\u00f9 alta.. La superficie \u00e8 convessa, pur presentando una concavit\u00e0 che mesialmente si sviluppa in senso corono-cervicale, continuandosi poi con la concavit\u00e0 radicolare mentre a livello del colletto del dente comunica con la convessit\u00e0 del lobo mesio-vestibolare. \n\"Occlusalmente\" ha forma di un esagono irregolare. La faccia distale \u00e8 pi\u00f9 corta e arrotondata della mesiale. I lati mesio-vestibolare e mesio-palatale sono pi\u00f9 lunghi ed inclinati rispetto ai disto-vestibolare e disto-palatale: infatti il punto di contatto distale \u00e8 spostato vestibolarmente rispetto al mesiale, al contrario del secondo premolare. Anche occlusalmente \u00e8 evidente come la faccia vestibolare sia molto pi\u00f9 grande della palatale. La faccia occlusale propriamente detta \u00e8 compresa nei limiti delle coste e delle cuspidi. Possiede un solco principale mesio distale, leggermente spostato lingualmente, che separa la cuspide vestibolare dalla palatale, e termina nelle fosse marginali dividendosi in due braccia: una vestibolare ed una palatale, il solco mesio distale, solo nel primo premolare superiore prosegue, tagliando la cresta marginale mesiale sulla faccia mesiale, questa \u00e8 una caratteristica peculiare e fondamentale per riconoscere il primo premolare superiore dal secondo.\nMorfologia radicolare.\nIl primo premolare superiore \u00e8 \"biradicolato\" nel 70%: possiede una radice vestibolare ed una palatale generalmente divergenti o dritte, ma sempre inclinate distalmente come tutti i denti. Nel 30% dei casi possiede una sola radice, dritta o leggermente inclinita distalmente. . Generalmente questa ha due canali radicolari, uno per radice; raramente una delle due radici pu\u00f2 ospitarne due, per un totale di tre canali. Quando \u00e8 monoradicolato, la radice pu\u00f2 essere attraversata da un solo canale, ma anche da due. Nel dente giovane la polpa \u00e8 molto ampia, specialmente in senso mesio-distale. Col passare del tempo, la apposizione di dentina terziaria riduce la cavit\u00e0 pulpare tendendo ad arrotondarne la sezione.\nOdontogenesi.\nLa calcificazione della corona inizia verso i 18 mesi e viene completata verso i 5-6 anni. Il dente erompe verso i 10 anni e la rizogenesi \u00e8 completata tra i 12 e 14 anni."}
{"id": "727340", "revid": "287204", "url": "https://it.wikipedia.org/wiki?curid=727340", "title": "Mommsen", "text": ""}
{"id": "727341", "revid": "729019", "url": "https://it.wikipedia.org/wiki?curid=727341", "title": "Stazione di Genova Sestri Ponente Aeroporto", "text": "La stazione di Genova Sestri Ponente Aeroporto \u00e8 situata sulla linea Genova-Ventimiglia.\nPer quello che riguarda la categorizzazione delle stazioni, RFI la considera di categoria \"silver\".\nStoria.\nInaugurata nel 1856 in concomitanza con l'apertura della tratta ferroviaria Sampierdarena-Voltri, \u00e8 stata rimaneggiata pi\u00f9 volte nel corso della sua vita e il 10 giugno 2012 la stazione di Genova Sestri Ponente ha assunto la nuova denominazione di \"Genova Sestri Ponente Aeroporto\".\nStrutture e impianti.\nLa stazione dispone di due binari corsa, con marciapiedi e relativa pensilina, e un binario di precedenza lungo 649 metri.. Ha inoltre un fascio merci di sei binari, di cui tre con segnale distinto per binario atti alla partenza dei treni, e uno scalo merci, a circa un chilometro di distanza verso ponente, per il ricovero dei carri.\nIl suddetto fascio merci \u00e8 utilizzato, quasi esclusivamente, per l'arrivo e la partenza di treni destinati al trasporto del materiale siderurgico del vicino stabilimento Ilva di Cornigliano, con il cui scalo \u00e8 raccordata direttamente, e come ricovero temporaneo dei locomotori dei treni merci in partenza dalla stazione merci di Genova Voltri Mare\nIl fabbricato viaggiatori, completamente ristrutturato negli interni e nell'esterno a cavallo tra il XX ed il XIX secolo, ospita l'ufficio del Dirigente Movimento, la biglietteria, la sala d'attesa e un piccolo bar-buffet di recente apertura. Comprende, inoltre, alcuni uffici di Mercitalia, ex Trenitalia Divisione Cargo.\nDall'inizio del 2014 sono attivi un nuovo varco a ponente e un secondo sottopasso che, oltre a collegare i binari, permette anche l'attraversamento di via Puccini e il raggiungimento del ristrutturato Mercato ortofrutticolo mentre l'11 dicembre 2015 sono stati modificati gli accessi alla stazione con l'apertura di un nuovo varco a levante, nei pressi del sovrapasso pedonale per la zona della marina turistica, e la contestuale chiusura dell'ingresso principale all'atrio di stazione in corrispondenza del porticato di via Biancheri (realizzato appositamente nella seconda met\u00e0 del XIX secolo per collegare la piazza centrale dell'allora comune con la stazione).\nPer il 2016 sono in programma nuovi interventi di manutenzione straordinaria.\nMovimento.\nLa fermata \u00e8 servita dai treni regionali svolti da Trenitalia nell'ambito del contratto di servizio stipulato con la Regione Liguria.\nServizi.\nLa stazione dispone di:\nInterscambi.\nLa stazione \u00e8 servita dalle autolinee urbane, una delle quali di collegamento con l'aeroporto Cristoforo Colombo."}
{"id": "727342", "revid": "594829", "url": "https://it.wikipedia.org/wiki?curid=727342", "title": "Canis canem edit", "text": ""}
{"id": "727344", "revid": "112272607", "url": "https://it.wikipedia.org/wiki?curid=727344", "title": "Anton Francesco Gori", "text": "Biografia.\nNel 1717 venne ordinato sacerdote e Priore di San Giovanni. Letterato e antiquario, fu tra i fondatori della Societ\u00e0 Colombaria Fiorentina (oggi Accademia toscana di scienze e lettere La Colombaria), istituita nel 1735 per coltivare \"non la sola Poesia ed Eloquenza Toscana, o pure una sola facult\u00e0; ma presso che tutte le pi\u00f9 ragguardevoli ed utili parti dell'umano sapere: in una sola parola quella che da' Greci \u00e8 detta Enciclopedia\".\nDivenne professore di storia nello Studio Fiorentino. Instancabile e puntuale studioso di antichit\u00e0 etrusche e fiorentine, Gori era conosciuto ben al di fuori di Firenze, come testimoniano le sue lettere, conservate nel fondo Gori della Biblioteca Marucelliana a Firenze, che registrano i contatti con artisti e studiosi celebri del suo tempo. Nelle sue ricerche collabor\u00f2 con gli etruscologi Giovan Battista Passeri e Mario Guarnacci.\nNel 1737, in occasione della traslazione della salma di Galileo Galilei (1564-1642) nel sepolcro monumentale in Santa Croce, stacc\u00f2 dal cadavere il dito medio della mano destra, attualmente conservato nel Museo Galileo di Firenze."}
{"id": "727345", "revid": "984922", "url": "https://it.wikipedia.org/wiki?curid=727345", "title": "Cantone di Douai-Nord", "text": "Il Cantone di Douai-Nord era una divisione amministrativa dell'Arrondissement di Douai.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Douai e i comuni di:"}
{"id": "727347", "revid": "11694", "url": "https://it.wikipedia.org/wiki?curid=727347", "title": "Jug", "text": ""}
{"id": "727348", "revid": "81484", "url": "https://it.wikipedia.org/wiki?curid=727348", "title": "Rollercoaster tycoon 2", "text": ""}
{"id": "727349", "revid": "339392", "url": "https://it.wikipedia.org/wiki?curid=727349", "title": "Famiglia dei cavalli", "text": ""}
{"id": "727350", "revid": "1318658", "url": "https://it.wikipedia.org/wiki?curid=727350", "title": "European Champions Tournament", "text": "LEuropean Champions Tournament \u00e8 stato un torneo a invito riservato ai club di calcio a 5 europei. Pur non essendo riconosciuto dalla UEFA, era considerato la massima competizione continentale fino all'istituzione della Coppa UEFA (2001).\nStoria.\nLa prima edizione della manifestazione fu giocata nel 1985 a Viterbo, vi parteciparono quattro formazioni rappresentanti di Spagna, Italia, Belgio e Paesi Bassi. La manifestazione ebbe un numero di partecipanti e una formula spesso modificata fino al 1991; ultima edizione fino alle mancate organizzazioni nel 1992 e 1993. Successivamente alla ripresa del torneo, con il passare delle stagioni la manifestazione ha acquistato importanza e prestigio, giungendo alla formula stabile delle sei formazioni divise in due gironi. Pur non trattandosi di una competizione ufficiale, era considerata la \"Coppa dei Campioni\" della disciplina, tanto da convincere la UEFA a organizzare, a partire dal 2001 la Coppa UEFA."}
{"id": "727351", "revid": "767487", "url": "https://it.wikipedia.org/wiki?curid=727351", "title": "Cantone di Douai-Nord-Est", "text": "Il Cantone di Douai-Nord-Est era una divisione amministrativa dell'Arrondissement di Douai.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Douai e i comuni di:"}
{"id": "727353", "revid": "767487", "url": "https://it.wikipedia.org/wiki?curid=727353", "title": "Cantone di Douai-Sud", "text": "Il Cantone di Douai-Sud era una divisione amministrativa dell'Arrondissement di Douai.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Douai e i comuni di:"}
{"id": "727361", "revid": "110157", "url": "https://it.wikipedia.org/wiki?curid=727361", "title": "TRT (azienda)", "text": "TRT, acronimo di T\u00fcrkiye Radyo ve Televizyon Kurumu, \u00e8 l'azienda radiotelevisiva di stato turca, nata nel 1964.\nPossiede un gran numero di canali televisivi e radiofonici.\nSulla tv, i principali sono TRT 1 (generalista), TRT Haber (informativo e culturale), TRT 3 (sportivo), TRT 4 (musicale), pi\u00f9 una serie di canali tematici e regionali, e i canali internazionali TRT World e TRT T\u00fcrk che trasmettono i migliori programmi del primo e secondo canale.\nSi finanzia attraverso tasse (canone tv e una quota sulle bollette elettriche), contributi governativi, e pubblicit\u00e0.\nDal 2010 fa parte di Euronews, dove \u00e8 il quarto azionista."}
{"id": "727364", "revid": "81195", "url": "https://it.wikipedia.org/wiki?curid=727364", "title": "Trasporto (biochimica)", "text": ""}
{"id": "727366", "revid": "287204", "url": "https://it.wikipedia.org/wiki?curid=727366", "title": "Calhoun", "text": ""}
{"id": "727367", "revid": "984922", "url": "https://it.wikipedia.org/wiki?curid=727367", "title": "Cantone di Douai-Sud-Ovest", "text": "Il Cantone di Douai-Sud-Ovest era una divisione amministrativa dell'Arrondissement di Douai.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Douai e i comuni di:"}
{"id": "727369", "revid": "29990", "url": "https://it.wikipedia.org/wiki?curid=727369", "title": "Calhoun County", "text": ""}
{"id": "727370", "revid": "287204", "url": "https://it.wikipedia.org/wiki?curid=727370", "title": "Contea di Calhoun", "text": "Contea di Calhoun o Calhoun County \u00e8 la denominazione delle seguenti contee degli Stati Uniti:"}
{"id": "727372", "revid": "33689", "url": "https://it.wikipedia.org/wiki?curid=727372", "title": "Tyrannobalenottero rex", "text": ""}
{"id": "727373", "revid": "37401", "url": "https://it.wikipedia.org/wiki?curid=727373", "title": "JUG", "text": ""}
{"id": "727374", "revid": "450307", "url": "https://it.wikipedia.org/wiki?curid=727374", "title": "Banca del Ceresio", "text": "Banca del Ceresio SA \u00e8 una banca specializzata nel settore della gestione patrimoniale, con sede a Lugano in Svizzera.\n\u00c8 tra gli investitori storici nel settore degli hedge fund. \nSociet\u00e0 del gruppo.\nAl 30/06/2020 il gruppo ha AUM pari a 8,6 miliardi di CHF."}
{"id": "727377", "revid": "869733", "url": "https://it.wikipedia.org/wiki?curid=727377", "title": "Nederlandse Omroep Stichting", "text": "Nederlandse Omroep Stichting o NOS \u00e8 una delle aziende pubbliche che compongono la radiotelevisione di stato dei Paesi Bassi (Nederlandse Publieke Omroep).\nPalinsesto.\nLa NOS si occupa della produzione di trasmissioni informative e sportive, tra cui il NOS Journaal trasmesso su NPO 1, NPO 2, NPO 3 e su NPO Radio 1. \nPer la NOS lavorano circa 700 giornalisti ed assistenti."}
{"id": "727378", "revid": "827882", "url": "https://it.wikipedia.org/wiki?curid=727378", "title": "Cantone di Marchiennes", "text": "Il Cantone di Marchiennes era una divisione amministrativa dell'Arrondissement di Douai.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "727380", "revid": "486946", "url": "https://it.wikipedia.org/wiki?curid=727380", "title": "Aix-lez-Orchies", "text": ""}
{"id": "727381", "revid": "339392", "url": "https://it.wikipedia.org/wiki?curid=727381", "title": "Balena nera (Zamonia)", "text": ""}
{"id": "727382", "revid": "2730", "url": "https://it.wikipedia.org/wiki?curid=727382", "title": "William Carlos Williams", "text": "Biografia.\nNacque a Rutherford, nel New Jersey, il 17 settembre del 1883, figlio di immigrati portoricani; il padre era di origini inglesi e spagnole mentre la madre di origini basche ed ebraico-olandesi. Come molti bambini figli di immigrati negli Stati Uniti, Williams fatic\u00f2 a trovare la sua dimensione nella nuova cultura ma svilupp\u00f2 in seguito un forte senso di appartenenza, che traspose nelle sue opere letterarie. Frequent\u00f2 le scuole pubbliche a Rutherford fino al 1897, prosegu\u00ec gli studi a Ch\u00e2teau de Lancy, vicino a Ginevra (Svizzera), poi presso il liceo Condorcet di Parigi (Francia) per due anni, e infine alla Horace Mann School di New York.\nNel 1902 si iscrisse alla facolt\u00e0 di Medicina dell'Universit\u00e0 della Pennsylvania. Durante questo periodo, Williams fece conoscenza e strinse un legame di amicizia con Ezra Pound, Hilda Doolittle (conosciuta come H. D.) e con il pittore Charles Demuth. Queste amicizie furono di grande ispirazione e supporto alla sua nascente passione per la poesia. Si laure\u00f2 in Medicina nel 1906 e pass\u00f2 i quattro anni seguenti lavorando a New York e impegnandosi per il conseguimento di una laurea specialistica in pediatria all'estero, presso l'Universit\u00e0 di Lipsia. Ritorn\u00f2 a Rutherford nel 1910 e cominci\u00f2 a praticare la professione medica. La maggior parte dei suoi pazienti non conobbe i suoi scritti finch\u00e9 lui era in vita: per loro era semplicemente il medico che aveva aiutato a far nascere pi\u00f9 di 2\u00a0000 dei loro bambini.\nNel 1912 spos\u00f2 Florence Herman , che era stata sua compagna di studi al liceo. Appena sposati si trasferirono a Rutherford, al n. 9 di Ridge Road. Poco tempo dopo venne pubblicato il suo primo libro di poesie \"Gli Umori\" (\"The Tempers\"). Nel 1924 Williams fece un viaggio in Europa, dove ebbe modo di frequentare poeti e scrittori come Ezra Pound e James Joyce. La sua permanenza in Europa modific\u00f2 profondamente la visione che aveva della sua terra, al suo ritorno la defin\u00ec piena di contraddizioni, a met\u00e0 tra paganesimo e puritanesimo; i sei mesi trascorsi tra Parigi e Roma gli lasciarono un senso di stupore e curiosit\u00e0 tanto da fargli dichiarare \"The European virus was injected into me and Floss\" (Il virus europeo era stato iniettato in me e Floss) e tanto da ispirargli il manoscritto \"Rome\". Williams ritorn\u00f2 a casa da solo quell'anno, mentre la moglie e i figli rimasero in Europa, per permettere a questi ultimi di vivere un periodo all'estero, ovvero la stessa esperienza che Williams e suo fratello avevano avuto l'occasione di vivere durante la loro giovent\u00f9; avrebbe usato quest'opportunit\u00e0 per rielaborare idee ed esperienze acquisite all'estero e trarne ispirazione per le sue opere. Proprio negli anni 1920 Williams lavor\u00f2 per sviluppare uno stile unico e personale che voleva rispecchiasse le sue origini e che potesse essergli inevitabilmente attribuito, ricercava un'identit\u00e0 che spesso si dimostr\u00f2 difficile da trovare.\nMolto pi\u00f9 tardi negli anni, Williams viaggi\u00f2 per gli Stati Uniti, per un ciclo di conferenze e lezioni di poesia. Dichiaratosi pi\u00f9 volte scettico verso qualsiasi pensiero religioso, non aveva nessuna fede in una vita nell'aldil\u00e0 a meno che questa non fosse intesa come la sopravvivenza delle sue opere per le generazioni future. Si dimostr\u00f2 un tenace sostenitore di molti poeti emergenti, ai quali dedicava parecchi incontri. Nonostante la sua occupazione principale fosse quella di medico, Williams riusc\u00ec a portare avanti con grande dedizione la carriera letteraria. Le sue opere comprendono romanzi brevi, lavori teatrali, romanzi, saggi critici, un'autobiografia, traduzioni e carteggi vari.\nWilliams riusc\u00ec a conciliare sia la carriera professionale di medico sia quella di poeta. Come lui stesso era solito affermare, le due discipline erano una complementare all'altra e le soddisfazioni che riceveva da entrambe erano inevitabilmente connesse; lo dimostra infatti la scelta dei soggetti nelle sue opere, spesso riconducibili a casi di pazienti da lui curati. Scriveva di notte e trascorreva i fine settimana a New York con amici - scrittori e artisti come i pittori d'avanguardia Marcel Duchamp e Francis Picabia e i poeti Wallace Stevens e Marianne Moore. Entr\u00f2 a far parte del movimento imagista, ma inizi\u00f2 presto a sviluppare opinioni e idee piuttosto diverse da quelle dei suoi amici poeti, Ezra Pound e T. S. Eliot. Nel 1950 fu eletto membro della Biblioteca del Congresso.\nLa sua visione politica era un intreccio dovuto alle esperienze lavorative di medico, all'educazione di stampo socialista ricevuta dal padre e alle corrispondenze col gruppo di amici, tra cui per esempio Ezra Pound. Williams si alline\u00f2 idealmente su prese di posizione democratiche \"liberal\", nonostante le sue pubblicazioni su riviste pi\u00f9 politicamente radicali come \"Blast\" e \"New Masses\" suggeriscano che il suo impegno politico fosse collocato molto pi\u00f9 a sinistra di quanto il termine \"liberal\" stia a indicare. Nel 1949 pubblic\u00f2 un libretto di poesie \"The Pink Church\" (La Chiesa rosa), imperniato sulla celebrazione del corpo umano, il cui significato venne frainteso ed etichettato come \"pro-comunista\". Il suo presunto simpatizzare con l'ideologia comunista gli cost\u00f2, nel 1952/53, la perdita del posto di consulente della Biblioteca del Congresso, episodio che lo port\u00f2 sull'orlo della depressione. Come venne dimostrato da un articolo inedito scritto per la rivista \"Blast\", Williams era convinto che gli artisti dovessero resistere all'idea di farsi promotori di propaganda politica, ma che piuttosto dovessero essere \u00ab...devoti alla scrittura (come prima e ultima cosa).\u00bb. Comunque, nello stesso articolo, Williams dichiara che l'arte pu\u00f2 anche decidere di mettersi \"al servizio del proletariato\".\nDopo essere stato colpito da un infarto nell'ottobre 1948, la salute di Williams cominci\u00f2 a peggiorare rapidamente e, dal 1951 in poi, gli attacchi cardiaci si susseguirono sempre pi\u00f9 frequentemente. Nel 1953 venne ricoverato in un ospedale psichiatrico, dove scrisse \"The Mental Hospital Garden\". Nel 1958 ebbe il terzo infarto, che ridusse sensibilmente le sue capacit\u00e0 motorie, e gli attacchi ischemici che sub\u00ec tra il 1958 e il 1963 ne limitarono la vista e la parola. Nel 1959 gli venne diagnosticato e asportato un tumore intestinale. Mor\u00ec il 4 marzo 1963, all'et\u00e0 di 79 anni, a causa di una trombosi coronarica.\nIl lavoro di letterato.\nDurante la prima guerra mondiale, dopo che un certo numero di artisti europei si era stabilito a New York, Williams strinse forti legami di amicizia con membri dell'avanguardia, come Man Ray, Francis Picabia e Marcel Duchamp. Nel 1915 Williams entr\u00f2 a far parte di un gruppo di artisti e scrittori newyorkesi conosciuto con il nome \"The Others\" (Gli altri).\nFondato dal poeta Alfred Kreymborg e da Man Ray, questo gruppo comprendeva anche Walter Arensberg, Wallace Stevens, Mina Loy, Marianne Moore e Duchamp. Alla morte di Duchamp, Williams gli dedic\u00f2 una poesia intitolata \"The Crimson Cyclamen\". Tramite questi contatti Williams arriv\u00f2 a conoscere il movimento dadaista, che insieme a quello surrealista, esercit\u00f2 una forte influenza sulle sue prime poesie.\nGrazie al suo coinvolgimento con il gruppo \"The Others\", Williams divenne un esponente di spicco del movimento modernista americano.\nWilliams non gradiva l'uso frequente di allusioni a lingue straniere e fonti classiche di cui facevano ampio uso Ezra Pound e, in modo particolare, T. S. Eliot. Williams preferiva attingere dalla quotidianit\u00e0 e dalla specificit\u00e0 dell'elemento \"locale\". Nella sua epica modernista di \"Paterson\" (pubblicata tra il 1946 e il 1963), una narrazione della storia, della gente e dell'essenza della citt\u00e0 di Paterson, nel New Jersey, ha raccontato il ruolo del poeta nella societ\u00e0 americana.\nWilliams sintetizz\u00f2 il suo stile poetico con la frase: \u00abNessuna idea, se non nelle cose\u00bb (dalla poesia del 1944 \"A sort of a song\"). Egli sosteneva che i poeti avrebbero dovuto abbandonare le forme poetiche tradizionali e inutili riferimenti letterari, per cercare di guardare il mondo in modo diretto, usando un linguaggio e una forma appropriata al soggetto. Us\u00f2 anche la similitudine del \u00ablinguaggio delle madri polacche\u00bb, similmente a Marianne Moore, altra poetessa fortemente scettica nei confronti delle forme poetiche tradizionali che in un suo componimento invit\u00f2 a utilizzare \u00ab...un linguaggio semplice, che perfino i cani e i gatti potessero leggere\u00bb.\nUno dei contributi pi\u00f9 determinanti che Williams ha dato alla letteratura statunitense \u00e8 la sua disponibilit\u00e0 a fare da mentore ai poeti pi\u00f9 giovani. Nonostante Pound ed Eliot siano stati pi\u00f9 celebrati, tra i poeti del suo tempo, un discreto numero di poeti importanti, della generazione successiva, sono stati personalmente aiutati da Williams o hanno indicato lui come fonte principale di ispirazione. Esercit\u00f2 un'influenza notevole su molti movimenti letterari americani degli anni cinquanta: i poeti della \"Beat Generation\", il San Francisco Renaissance, la scuola della Black Mountain e la scuola newyorkese.\nWilliams era amico di Kenneth Rexroth, fondatore del \"San Francisco Renaissance\".\nLe sue lezioni al Reed College contribuirono a formare e ispirare tre importanti membri del Renaissance: Gary Snyder, Philip Whalen e Lew Welch.\nIl poeta Allen Ginsberg, uno dei maggiori esponenti della \"Beat Generation\", nato come lui nel New Jersey, fu uno dei suoi studenti pi\u00f9 entusiasti. Ginsberg affermava che Williams aveva praticamente liberato la sua voce poetica. Williams incluse diverse lettere di Ginsberg in \"Paterson\", sostenendo che una avesse particolarmente ispirato la quinta sezione dell'opera.\nWilliams scrisse anche le prefazioni a due libri di Ginsberg, compreso \"Urlo\". Nonostante Williams fosse profondamente appassionato della poesia di coloro che lui sosteneva e guidava, non sempre am\u00f2 i risultati della sua influenza su altri poeti (ad esempio, l'evidente assenza di forma di altri poeti della Beat Generation). Williams credeva di pi\u00f9 nell'interazione tra forma ed espressione.\nInsignito del Premio Bollingen per la poesia nel 1952, nel maggio 1963 gli fu assegnato, postumo, il premio Pulitzer per la poesia per \"Pictures from Brueghel and Other Poems\" (1962) e la Medaglia d'Oro per la poesia dal National Institute of Arts and Letters . Le sue opere pi\u00f9 importanti sono \"Kora in Hell\" (1920), \"Spring and All\" (1923), \"Pictures from Brueghel and Other Poems\" (1962), \"Paterson\" (1963 , rist. 1992), e \"Imaginations\" (1970). La Poetry Society of America continua a rendere omaggio a William Carlos Williams assegnando un premio annuale in suo nome per il miglior libro di poesie pubblicato da piccole case editrici no-profit o universitarie.\nLa poetica.\nWilliams cerc\u00f2 di inventare uno stile del tutto nuovo, centrato sulle situazioni di vita quotidiana di persone comuni. Fece suo, poi, il concetto di \"metrica variabile\", concetto radicato nella struttura stessa dell'idioma statunitense. Questa scoperta fu il frutto della sua tenace e attenta osservazione di come e con quanta potenza la radio e i giornali influenzassero il modo in cui le persone comunicavano tra loro. Williams non ha quasi mai usato la metrica tradizionale nelle sue poesie. \nNella poesia \"Shadows\" (\"Ombre\") tratta dalla raccolta \"Pictures from Brueghel\" (Dai quadri di Brueghel)\nLe pause della poesia vogliono rappresentare le pause naturali della lingua anglo-americana parlata, che trovano una risonanza anche nel ritmo delle sonorit\u00e0 jazz.\nWilliams non termin\u00f2 mai la ricerca del verso perfetto. Si ingegn\u00f2 in sperimentazioni coraggiose e, infine, trov\u00f2 il \"verso triadico a scale\", un verso molto lungo, diviso in tre segmenti. Questo tipo di verso viene usato in Paterson e in poesie come \"To Elsie\" e \"Ivy Crowns\" . Ancora una volta lo scopo di Williams \u00e8 quello di celebrare (in contrasto con l'influenza europea) il vero ritmo dell'idioma anglo-americano che, pur non evidente, \u00e8 parte intrinseca del linguaggio comune.\nLe prime traduzioni italiane di Williams si devono a Vittorio Sereni e a Cristina Campo. Tra l'ormai anziano Williams e la Campo, mai incontratisi di persona, si stabil\u00ec un forte legame di interesse e passione letteraria condivisa, le cui tracce si trovano in un carteggio pubblicato nel libro \"Il fiore \u00e8 il nostro segno\" (Libri Scheiwiller, Milano, 2001), insieme con una raccolta di poesie di Williams e il suo breve saggio \"La caduta di Tenochtitl\u00e1n\".\nDalla prefazione, scritta dalla stessa Campo:"}
{"id": "727386", "revid": "767487", "url": "https://it.wikipedia.org/wiki?curid=727386", "title": "Up the Bracket", "text": "Up the Bracket \u00e8 l'album di debutto del gruppo rock inglese The Libertines pubblicato per la Rough Trade. \u00c8 stato prodotto dal chitarrista dei The Clash Mick Jones.\nLa NME lo ha piazzato al secondo posto dei cento migliori album del decennio."}
{"id": "727388", "revid": "287204", "url": "https://it.wikipedia.org/wiki?curid=727388", "title": "Cantone di Orchies", "text": "Il Cantone di Orchies \u00e8 una divisione amministrativa dell'Arrondissement di Douai.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 passato da 9 a 16 comuni.\nComposizione.\nI 9 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 16:"}
{"id": "727393", "revid": "63727", "url": "https://it.wikipedia.org/wiki?curid=727393", "title": "Bugatti Tipo 35, 37, 39 e 51", "text": ""}
{"id": "727395", "revid": "1605525", "url": "https://it.wikipedia.org/wiki?curid=727395", "title": "Il cervo e il leone", "text": "Il cervo alla fonte e il leone \u00e8 una favola scritta da Esopo, nel VI secolo a.C. \nTrama.\nLa storia \u00e8 ambientata in una foresta dove viveva una vasta variet\u00e0 di animali. Un giorno un cervo arriv\u00f2 ad un lago e vide la sua immagine riflessa. Specchiandosi osserv\u00f2 le sue maestose corna e vide che erano assai belle, ma poi muovendosi si accorse delle sue gambe sottili e insignificanti e guardandosi pens\u00f2 che sarebbe stato meglio non avere quelle gambe.\nMa all'improvviso sent\u00ec un rumore quasi impercettibile e voltandosi vide un maestoso leone a circa 100 metri da lui. Cos\u00ec inizi\u00f2 la lunga caccia durante la quale le sottili gambe del cervo gli diedero molta velocit\u00e0; dopo una lunga corsa i due animali continuarono la caccia nella foresta pi\u00f9 fitta dove il cervo impigli\u00f2 le sue maestose corna e non si pot\u00e9 muovere, cos\u00ec fu raggiunto in tempo dal leone e ucciso. \nSignificato.\nLa morale di questa favola di Esopo \u00e8 che spesso la salvezza viene da amici sospetti mentre altri in cui riponevamo piena fiducia ci tradiscono.\nQuesto messaggio per\u00f2 pu\u00f2 essere considerato anche in modo pi\u00f9 generale: non fermarsi sull'aspetto esterno. A volte le cose che a noi piacciono di pi\u00f9 esteriormente sono proprio le cose che ci mandano in svantaggio, come in questo caso; invece le cose pi\u00f9 brutte possono essere pi\u00f9 utili e apprezzate. "}
{"id": "727399", "revid": "124139175", "url": "https://it.wikipedia.org/wiki?curid=727399", "title": "Dialetto carpigiano", "text": "Il dialetto carpigiano (nome nativo \"dial\u00e8t carp\u015b\u00e0n\") \u00e8 una variet\u00e0 della lingua emiliana e, pi\u00f9 specificamente, del dialetto modenese. \u00c8 parlato, con qualche sotto-variante, nelle localit\u00e0 della bassa pianura a ovest del fiume Panaro, ossia nel circondario di Carpi. \u00c8 ancora molto diffuso nelle campagne novesi, dove assume un'importanza significativa.\nCaratteristiche.\nIl carpigiano \u00e8 pi\u00f9 simile al modenese rispetto al mirandolese, in particolar modo per quanto riguarda il vocalismo, decisamente evoluto rispetto a quello originario del Latino Volgare:\nTra le principali differenze rispetto al modenese si possono annoverare:\nOrtografia.\nVocali.\nCome tutti i dialetti emiliani, il carpigiano presenta molte pi\u00f9 vocali rispetto all'italiano. Non esiste una convenzione che ne regoli la scrittura, le vocali lunghe sono segnalate dall'accento circonflesso (^), che ne allunga la durata. Nel dialetto scritto, le vocali non accentate si leggono come in italiano.\nConsonanti.\nIn linea di massima si usano tutte le consonanti adoperate in italiano, con la stessa grafia, seppure con qualche modifica.\nA fine parola:\nLa \"j\" assume il compito della \"i intervocalica\", come nell'italiano cuoio. Tuttavia, per analogia fonetica pu\u00f2 essere sostituita dalla vocale \"\u00ee\".\nEsempi.\nTrasposizione del Padre Nostro:"}
{"id": "727401", "revid": "287204", "url": "https://it.wikipedia.org/wiki?curid=727401", "title": "Werra", "text": "La Werra (pronuncia tedesca ) \u00e8 un fiume della Germania centrale: lungo 292 km, nasce da una sorgente dalla Selva di Turingia posta a circa 800 metri s.l.m.: scorre in direzione SE-NO attraversando i L\u00e4nder della Turingia, dell'Assia e della Bassa Sassonia fino a M\u00fcnden, dove la confluenza delle sue acque con quelle della Fulda forma il fiume Weser.\nNella valle della Werra si trova un importante giacimento di potassio e salgemma."}
{"id": "727404", "revid": "984922", "url": "https://it.wikipedia.org/wiki?curid=727404", "title": "Cantone di Bailleul-Nord-Est", "text": "Il Cantone di Bailleul-Nord-Est era una divisione amministrativa dell'Arrondissement di Dunkerque.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Bailleul e i comuni di:"}
{"id": "727407", "revid": "1872303", "url": "https://it.wikipedia.org/wiki?curid=727407", "title": "Flavio Dalmazio (cesare)", "text": "Mor\u00ec nel 337, durante le purghe che colpirono la famiglia imperiale dopo la morte di Costantino.\nBiografia.\nOrigini.\nDalmazio era il figlio di Dalmazio il censore, fratello di Annibaliano, e nipote di Costantino I; il nome di sua madre non \u00e8 noto. Assieme al fratello nacque e crebbe a Tolosa, dove venne educato dal retore Exsuperius.\nCesare.\nIl 18 settembre 335, Costantino elev\u00f2 Dalmazio al rango di cesare, assegnandogli la Thracia, l'Achaea e la Macedonia, con probabile capitale a Naisso e compito principale la difesa di quelle province contro i Goti, che le minacciavano di incursioni. Costantino divise cos\u00ec di fatto l'impero in quattro parti, tre per i figli e una per il nipote; la nomina di Dalmazio, per\u00f2, dovette incontrare l'opposizione dell'esercito, che aveva palesato la propria preferenza per l'accesso della linea dinastica diretta al trono.\nLa sistemazione dell'impero voluta da Costantino serviva a garantire la presenza di membri della famiglia imperiale in tutte le zone nevralgiche, permettendogli cos\u00ec di preparare in tutta tranquillit\u00e0 la campagna contro i Sasanidi che lo avrebbe tenuto lontano dall'impero per qualche tempo; in tal senso va anche considerata la nomina di Annibaliano a \"Re delle genti pontiche\", un titolo verosimilmente adatto ad un regno vassallo da istituire in Asia Minore dopo la sconfitta dell'Impero sasanide.\nMorte.\nCostantino non inizi\u00f2 mai la campagna sasanide che aveva progettato con tanta cura, in quanto mor\u00ec nel maggio 337, lasciando l'impero nelle mani dei quattro cesari.\nNell'estate di quell'anno, l'esercito si rese responsabile, con la connivenza dei figli di Costantino, di una purga dei membri maschili della dinastia costantiniana e degli alti funzionari imperiali che potevano aspirare al trono: tra le vittime vi fu Dalmazio, ucciso dai suoi stessi soldati.\nIl 9 settembre i tre figli di Costantino, Costantino II, Costanzo II e Costante I, divennero imperatori.\nLa versione ufficiale, voluta da Costanzo II, tramanda che i soldati si erano gi\u00e0 opposti nel 335 alla nomina di Dalmazio; alla morte di Costantino, l'esercito avrebbe quindi soddisfatto il proprio desiderio di porre sul trono imperiale solo i figli dell'imperatore, con Costanzo costretto ad accettare il fatto compiuto. Venne anche messa in giro la voce che Dalmazio e il fratello Annibaliano, che nei piani dell'imperatore sarebbe dovuto divenire re di uno stato vassallo in oriente e che fu ucciso nella stessa occasione, avessero avvelenato Costantino."}
{"id": "727410", "revid": "5872436", "url": "https://it.wikipedia.org/wiki?curid=727410", "title": "Robert S. Mulliken", "text": ""}
{"id": "727412", "revid": "125421171", "url": "https://it.wikipedia.org/wiki?curid=727412", "title": "Deep linking", "text": "Il deep linking \u00e8 l'operazione di inserire all'interno di una pagina web di un sito web un collegamento (\"hyperlink\") a una pagina \"interna\" di un sito differente. Il termine significa letteralmente \"collegamento in profondit\u00e0\", indicando appunto che si scende in profondit\u00e0 nel sito remoto; pu\u00f2 pertanto essere tradotto anche con \"collegamento diretto\" (in quanto \"aggira\" la prima pagina del sito e tutte quelle intermedie). Per contrapposizione, talvolta il collegamento alla prima pagina (home page) di un altro sito viene detto surface link (collegamento di superficie).\nTipi di link.\nIl protocollo HTTP, meccanismo di trasferimento delle risorse web, non struttura gerarchicamente le pagine di un sito web, le quali si trovano tutte a pari rango; il livello di struttura \u00e8 logico, ed \u00e8 dato semplicemente dall'ordine concettuale in cui le pagine vengono presentate all'utente (a iniziare dalla home page, che dal punto di vista del file system non ha preminenza rispetto a qualsiasi altra pagina del sito).\nRiepilogando, per l'HTTP tutte le risorse sono raggiungibili tramite URL.\nUn collegamento in una pagina web non \u00e8 altro che un URL che pu\u00f2 puntare a diverse risorse dello stesso o di altri siti:\nConsuetudini.\nTutti i meccanismi link esposti sono esplicitamente previsti dagli standard del World Wide Web, nato in ambito scientifico e quindi estremamente liberale nel prevedere la possibilit\u00e0 di mettere in relazione documenti di origine differente; ma con l'evoluzione hobbistica, commerciale e tecnologica del WWW, sono progressivamente entrati in conflitto con le intenzioni di alcuni webmaster:\nSi \u00e8 quindi progressivamente creato il \"problema del deep linking\", che riguarda sia chi crea siti web e, per alcuni dei motivi esposti, desidera che le proprie pagine interne non vengano collegate direttamente, sia chi, dal punto di vista opposto, vorrebbe poter puntare precisamente a contenuti di altri siti senza riuscirci. Si pensi a un sito che contenga materiale tecnico su un programma in cui i link dovrebbero portare direttamente alle pagine specifiche del produttore del software e non alla sua homepage.\nTecniche di deep linking.\nIl deep linking si pu\u00f2 attuare in vari modi. L'uso pi\u00f9 banale e formalmente corretto \u00e8 la segnalazione all'interno della propria pagina, che faccia risultare chiaramente che il collegamento porta ad una pagina di un sito esterno.\nMeno trasparente \u00e8 il cosiddetto \"framing\", in cui la pagina chiamata (interna o esterna al sito chiamante) \u00e8 inquadrata (\"framed\") all'interno di una finestra del sito chiamante senza indicare nella toolbar di navigazione l'esplicito URL della pagina chiamata.\nSi tratta di una pratica di per s\u00e9 non illegittima n\u00e9 illegale, ma che, non essendo immediatamente riconoscibile, pu\u00f2 essere usata da malintenzionati per ingannare, fuorviare o confondere l'utente, a meno che nel sito chiamante non sia stato esplicitamente specificato che il link \u00e8 diretto alla pagina di un altro sito.\nSi pu\u00f2 essere indotti infatti a pensare che il contenuto appartenga al sito di partenza.\nUna variante del framing usa l'elemento HTML Iframe (\"Inline Frame\"), tecnica che pu\u00f2 anche costituire una seria minaccia per la sicurezza, in quanto pu\u00f2 permettere attacchi con tecniche di Cross Site Scripting.\nRisultati simili possono essere ottenuti con script eseguiti dal browser.\nIn ogni caso, queste tecniche permettono all'utente, con diversi livelli di difficolt\u00e0, di prendere coscienza che la pagina o parte della pagina visualizzata proviene da un sito differente da quello di partenza. Esistono invece tecniche che risultano del tutto trasparenti all'utente finale: un programma sul web server, scritto ad esempio in PHP, pu\u00f2 estrarre al volo il contenuto di una pagina pubblicata su un server esterno e integrarlo all'interno di una pagina locale. L'utente non potr\u00e0, se non per incongruenze dei contenuti, distinguere l'origine della pagina. La cosa pu\u00f2 portare a situazioni davvero pericolose: si pensi a un utente che apre un link a \"micosoft.com\" (notare il nome) e scarica da l\u00ec del software...\nSe quest'ipotesi appare come un incubo a coloro che non desiderano che le proprie pagine siano oggetto di \"deep linking\", costituisce d'altra parte uno dei motivi per cui si osserva una continua convergenza tra HTTP/HTML e XML, come nel formato XHTML. Infatti, mentre con una pagina di testo piano o HTML l'estrazione automatica di parti del contenuto risulta sempre difficoltosa, l'XML rende possibile identificare in modo semplice e preciso gli elementi della pagina XHTML, permettendo, ad esempio, di estrarne solo il titolo. Queste possibilit\u00e0 sono alla base delle iniziative relative al Web semantico.\nDeep link di immagini.\nUn caso particolare di \"deep linking\" \u00e8 il collegamento di immagini o di altre risorse che non costituiscono una pagina, come brani musicali o software. La sintassi dell'HTML permette infatti di inserire le immagini con l'uso del tag &lt;img&gt; specificandone come origine un URL qualsiasi, che pu\u00f2 quindi essere locale o proveniente da un altro sito. Questo caso \u00e8 il pi\u00f9 controverso perch\u00e9 sfrutta in modo passivo lo spazio disco e la connessione del sito remoto senza che quest'ultimo ne ricavi alcun vantaggio, anche solo di visibilit\u00e0.\nAlcuni siti tentano di proteggersi da questo tipo di \"deep linking\" verificando che certe specifiche categorie di file siano richiamate solamente a partire da altre pagine del sito. Questo \u00e8 solitamente possibile utilizzando il campo 'referer' dell'intestazione della richiesta HTTP. Tale tecnica di protezione, per\u00f2, oltre a non essere efficace nei confronti di un attacco determinato e competente, non tiene conto dell'esistenza di implementazioni dei browser che non inviano al server il campo 'referer'. Tale situazione, pur conforme allo standard, pu\u00f2 pertanto rendere impossibile all'utente fruire correttamente del sito.\nAspetti legali.\nAllo stato attuale, non sono chiare le implicazioni legali del \"deep linking\": se in alcuni casi si pu\u00f2 configurare un danno economico per il sito bersaglio dei collegamenti, ad esempio nel caso che gli inserzionisti dei banner pubblicitari paghino in base ai contatti, d'altro canto il WWW \u00e8 stato pensato in questo modo e se qualcuno non desidera assumersi i rischi ad esso connaturati non \u00e8 obbligato a utilizzarlo come mezzo di distribuzione di contenuti.\nIn ogni caso, non risulta che la giurisprudenza italiana si sia mai pronunciata in proposito.\nLe cause intentate in altri Paesi hanno avuto esiti contraddittori.\nAd esempio, nel 1996, il quotidiano on-line scozzese \"Shetland Times\" intent\u00f2 causa contro il concorrente \"Shetland News\". L'azione non arriv\u00f2 davanti al giudice, in quanto i due contendenti giunsero ad un accordo con cui \"Shetland News\" accettava di indicare i riferimenti della fonte e inseriva un collegamento indirizzato all'homepage del giornale avversario.\nNegli Stati Uniti, nel 1997, Ticketmaster inizi\u00f2 una causa contro Microsoft. Il colosso del software era accusato di aver inserito un \"deep link\" senza aver avuto l'autorizzazione (che pare fosse stata richiesta). Anche in questo caso non si giunse al giudizio, e Microsoft rimosse il link. Sempre negli Stati Uniti, The Washington Post, TIME e CNN aprirono una causa contro \"Total News\" per \"framing\". Anche in questo caso venne raggiunto un accordo. L'unica causa che sembra abbia raggiunto un risultato \u00e8 quella del 1999, che opponeva sempre Ticketmaster a Tickets.com, ma, trattandosi di aziende nello stesso ramo di attivit\u00e0, il caso venne trattato come una fattispecie di concorrenza sleale.\nNei Paesi Bassi, nel 2000, un gruppo di giornali (Nrc Handelsblad, Trouw, Algemeen Dagblad, Het Parool, de Volkskrant e Rotterdams Dagblad) denunci\u00f2 il sito www.kranten.com per un servizio di rassegna stampa con titoli collegati direttamente agli articoli presenti sui vari giornali. La Corte Federale di Rotterdam dichiar\u00f2 che un collegamento verso le pagine interne di un sito non pu\u00f2 essere considerato una \"riproduzione\" dei contenuti e quindi il \"deep link\" non viola le norme sui diritti d'autore. La sentenza di assoluzione specifica che il sito di partenza non solo non ha danneggiato i siti collegati, ma pu\u00f2 anzi aver pubblicizzato i giornali on-line incrementandone gli accessi.\nSempre nel 2000, in Francia, una causa fra i siti www.cadresonline.com e www.keljob.com, un motore di ricerca che indicizza le pagine del primo, ha avuto invece esito opposto. Il tribunale di Parigi ha dato ragione al sito www.cadresonline.com, e Keljob \u00e8 stata costretta a pagare 15.000 franchi. In questo caso, per\u00f2, sembra che il motore di ricerca modificasse anche il contenuto delle pagine originali.\nNel 2014 una sentenza della Corte di giustizia dell'Unione europea ha riconosciuto il diritto di creare link verso contenuti protetti dal diritto d'autore altrui."}
{"id": "727414", "revid": "984922", "url": "https://it.wikipedia.org/wiki?curid=727414", "title": "Cantone di Bailleul-Sud-Ovest", "text": "Il Cantone di Bailleul-Sud-Ovest era una divisione amministrativa dell'Arrondissement di Dunkerque.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Bailleul e i comuni di:"}
{"id": "727416", "revid": "585241", "url": "https://it.wikipedia.org/wiki?curid=727416", "title": "Xanadu", "text": "Xanadu, in cinese Sh\u00e0ngd\u016b (), in mongolo \u0160andu, \u00e8 un'antica citt\u00e0 mongola, capitale estiva dell'Impero cinese sotto la dinastia Yuan.\nEra conosciuta anche coi nomi di To-lun, Doloon Nuur, Dolon Nor, Dolonnur o Pinyin Duolun ed \u00e8 situata nell'attuale Bandiera di Zhenglan, parte della regione autonoma cinese della Mongolia Interna.\nStoria.\nLa citt\u00e0 fu fatta edificare da Kublai Khan (1215 - 1294) dopo che questi era divenuto imperatore della Cina unificata nel 1271. Nella citt\u00e0 fu eretto un fastoso palazzo imperiale, visitato da Marco Polo durante il suo incontro con l'imperatore, cos\u00ec descritto in queste righe tratte dal \"Milione\":\nIl palazzo reale era circondato dalla citt\u00e0 imperiale e dalla citt\u00e0 esterna.\nXanadu fu abbandonata nel XV secolo durante il regno di Yongle.\nInfluenza culturale.\nIl mito di Xanadu riemerge nella letteratura inglese ottocentesca per opera di Samuel Taylor Coleridge, che lo utilizza in uno dei suoi pi\u00f9 famosi poemi, Kubla Khan, descrivendo la citt\u00e0 come un luogo incantato, esotico e mistico:\nTheodor Holm Nelson, nel 1965, elabor\u00f2 il progetto Xanadu, da lui definito come un sistema elettronico per la letteratura, dove per letteratura egli intende un sistema in evoluzione di documenti interconnessi, in una sorta di \"docuverso\", cio\u00e8 un unico universo di documenti. La struttura di Xanadu conterrebbe cos\u00ec ogni tipo di informazione (letteratura, scienza, cronaca...), sviluppandosi come un ipertesto dove qualunque porzione di un qualsiasi testo pu\u00f2 essere annotata, copiata, modificata senza che si perda il collegamento con la versione originale.\nNel 2004 \u00e8 stata battezzata Xanadu una grande zona luminosa individuata dalla sonda spaziale Cassini sulla superficie di Titano, il pi\u00f9 grande satellite naturale di Saturno."}
{"id": "727418", "revid": "287204", "url": "https://it.wikipedia.org/wiki?curid=727418", "title": "Secondo premolare superiore", "text": "I premolari superiori hanno la caratteristica di essere simili tra loro, e disposti in serie discendente: il secondo \u00e8 dunque pi\u00f9 piccolo del primo, a differenza degli inferiori. Possiedono due cuspidi di misura pressoch\u00e9 equivalente.\nIl secondo premolare superiore ha mediamente un'altezza di 22.5 mm, di cui 8.5 coronali e 14 radicolari, ed un diametro mesiodistale piuttosto stretto (7 mm), e uno vestibolo-palatale di 9 mm, come il primo premolare superiore.\nDisposizione e rapporti.\nMesialmente prende contatto con la faccia distale del primo premolare nel terzo occlusale; distalmente il contatto con il primo molare \u00e8 alla stessa altezza. Con il tempo e con l'usura dei denti il contatto mesiale diventa una superficie ellittica lievemente allungata in senso vestibolo-palatale, quello distale piuttosto rotondeggiante. \nMorfologia coronale.\n\"Vestibolarmente\" la corona ha una forma ovoidale simile al primo premolare, ma la corona appare leggermente pi\u00f9 corta, stretta e tozza, i lobi e le depressioni sulla faccia vestibolare sono meno accentuati del primo premolare superiore. La costa mesiale \u00e8 inoltre leggermente pi\u00f9 lunga della distale, cosicch\u00e9 la cuspide risulta leggermente spostata mesialmente, seppur in misura minore di quanto avviene per il primo. I contorni sono concavi dal colletto fino al punto di contatto.\nLa superficie vestibolare \u00e8 regolarmente convessa, col punto di massima convessit\u00e0 a met\u00e0 del terzo medio coronale.\nLa faccia \"palatale\" \u00e8 leggermente pi\u00f9 stretta della vestibolare. La superficie \u00e8 convessa e liscia. I contorni sono convessi. \n\"Distalmente\" e \"mesialmente\" ha forma trapezoidale; il diametro vestibolo-palatale massimo \u00e8 a livello del terzo cervicale. Il contorno vestibolare \u00e8 lievemente convesso, il linguale decisamente arrotondato. Le cuspidi risultano piuttosto acute, con la vestibolare appena pi\u00f9 alta della linguale (circa mezzo millimetro). La cresta marginale mesiale non risulta attraversata da solchi secondari, come nel primo premolare superiore. La superficie \u00e8 regolarmente convessa.\n\"Occlusalmente\" ha forma ovoidale e piuttosto simmetrica. Il punto di contatto mesiale \u00e8 sul terzo vestibolare, il distale al centro del lato distale, al contrario del primo premolare. La faccia occlusale propriamente detta \u00e8 compresa nei limiti delle coste e delle cuspidi. Possiede un solco principale mesio distale leggermente spostato lingualmente, che separa la cuspide vestibolare dalla palatale. Il solco \u00e8 pi\u00f9 corto di quello del primo premolare, e da questo originano numerosi solchi accessori che conferiscono all'elemento un aspetto increspato, in questo dente \u00e8 assente il solco di sviluppo caratteristica differenziale col primo premolare superiore.\nMorfologia radicolare.\n\u00c8 presente una sola radice. Nel 60% presenta un solo canale, nel 35% 2 canali che si biforcano nel terzo medio della radice.\nOdontogenesi.\nLa calcificazione della corona inizia verso i 2 anni e viene completata verso i 6-7 anni. Il dente erompe verso i 10 anni e la rizogenesi \u00e8 completata tra i 12 e i 14 anni."}
{"id": "727419", "revid": "729019", "url": "https://it.wikipedia.org/wiki?curid=727419", "title": "Folco II d'Este", "text": "Biografia.\nInfanzia.\nFolco era il figlio del signore di Ferrara, Modena e Reggio Fresco d'Este e di Pellegrina Caccianemici.\nAscesa.\nChiamato nel testamento di Azzo VIII a succedergli nella signoria, nell'anno 1303, si trov\u00f2 contro i prozii Francesco e Aldobrandino II, che gli tolsero Rovigo ed Este, attaccarono Ferrara.\nAllora il padre di Francesco, si mosse contro i nemici, ma venne sconfitto alla Fratta.\nUltimi anni e morte.\nFresco vendette la sovranit\u00e0 del figlio a Venezia, dove entrambi si rifugiarono morendovi poco tempo dopo."}
{"id": "727420", "revid": "599013", "url": "https://it.wikipedia.org/wiki?curid=727420", "title": "Folco d'Este", "text": ""}
{"id": "727421", "revid": "110157", "url": "https://it.wikipedia.org/wiki?curid=727421", "title": "RWE (azienda)", "text": "La RWE AG (fino al 1990: Rheinisch-Westf\u00e4lisches Elektrizit\u00e4tswerk AG) \u00e8 una compagnia elettrica tedesca fondata nel 1898, con sede ad Essen.\nStoria.\nTramite le sue societ\u00e0 controllate, distribuisce elettricit\u00e0 (ma anche gas e acqua) ad oltre 120 milioni di clienti, principalmente in Europa e Nord America. La RWE \u00e8 il secondo maggior produttore di elettricit\u00e0 tedesco (dopo la E.ON).\nLe controllate della RWE comprendono:"}
{"id": "727422", "revid": "3082", "url": "https://it.wikipedia.org/wiki?curid=727422", "title": "Retore", "text": ""}
{"id": "727423", "revid": "6923", "url": "https://it.wikipedia.org/wiki?curid=727423", "title": "Intranet", "text": "In informatica e telecomunicazioni l'intranet \u00e8 una rete aziendale privata completamente isolata dalla rete esterna (Internet) a livello di servizi offerti (es. tramite LAN), rimanendo dunque a solo uso interno, comunicando eventualmente con la rete esterna e altre reti attraverso opportuni sistemi di comunicazione (protocollo TCP/IP, estendendosi anche con collegamenti WAN e VPN) e relativa protezione (es. firewall).\nA volte il termine \u00e8 riferito, a livello logico, solo alla rete di servizi pi\u00f9 visibile, il sistema di siti che formano uno spazio web interno (ad esempio a un'azienda o ad una organizzazione). In altre eccezioni il termine pu\u00f2 essere inteso come il sistema di informazioni e servizi di utilit\u00e0 generale accessibili dalla rete interna. Quando una parte della intranet viene resa accessibile a clienti, partner o altre persone esterne all'organizzazione, tale parte diventa una extranet. Se a livello tecnologico l'intranet pu\u00f2 essere definita come la rete informatica interna basata sul protocollo TCP/IP, negli ultimi anni il concetto ha assunto una forma diversa, oltrepassando gli aspetti tecnologici per impattare fortemente sull'organizzazione dell'impresa.\nDescrizione.\nModelli di Intranet.\nAttualmente la concezione pi\u00f9 comune di intranet prevede un Corporate Portal come punto di ingresso ad applicazioni specifiche, quali:\nLe modalit\u00e0 di impiego, utilizzo e gestione di queste funzionalit\u00e0 possono essere estremamente diverse per ogni azienda. Tanto che sotto il termine 'intranet' ricadono applicazioni difformi per obiettivi, funzionalit\u00e0, attivit\u00e0 supportate, tecnologie usate e legami con gli altri sistemi aziendali.\nConcettualmente possiamo ipotizzare di vedere diverse sedi dove sono presenti delle LAN connesse tra loro attraverso Internet, MAN o WAN. Il gruppo di LAN che condivide le risorse disponibili nelle varie sedi, dislocate anche a molti chilometri di distanza tra loro, viene definita \"Intranet\".\nLe LAN che fanno parte di una intranet hanno normalmente indirizzi IP e maschere di sottorete totalmente differenti, e si collegano tra loro attraverso router, gateway, proxy.\nUsi e vantaggi di una Intranet.\nL'Osservatorio permanente sulle Intranet della School of Management del Politecnico di Milano, nato nel 2002 con l'obiettivo di comprendere lo stato delle applicazioni Intranet e dei nuovi Sistemi Informativi in Italia, ha evidenziato come dietro al termine Intranet si nascondono, nelle imprese, applicazioni assai eterogenee. Le intranet aziendali sono state classificate in quattro diversi modelli (Informative, Istituzionali, Operative e di Knowledge Management) in base ai servizi offerti, alla luce dei quali \u00e8 stato possibile descrivere ed interpretare meglio gli approcci seguiti in termini di strategie, soluzioni di governance e scelte tecnologiche. Nel rapporto 2006 dell'Osservatorio, su un campione di pi\u00f9 di 110 casi di studio, emerge come finalmente le Intranet mostrano segnali di evoluzione verso una prospettiva nuova ed ambiziosa. Pur conservando la loro natura di strumenti incentrati sulla persona, le Intranet avanzate integrano nuovi strumenti di comunicazione e collaborazione e si fondono con altri Sistemi Informativi tradizionali per creare i Virtual Workspace.\nLa intranet serve ad evitare problemi di comunicazione interna. Anche un'organizzazione di dimensioni ridotte pu\u00f2 avere problemi di comunicazione. La maggior parte del personale viene a conoscenza di certe situazioni chiacchierando durante la pausa caff\u00e8. Le storie si modificano man mano che passano di bocca in bocca e alla fine il personale \u00e8 male informato e scontento. Se poi l'azienda o l'ente dispone di telelavoratori, lavoratori fuori sede, dipendenti che si spostano di frequente, oppure \u00e8 un ente \"virtuale\", i problemi di comunicazione diventano ancora pi\u00f9 critici. Perch\u00e9 un ente o un'azienda abbia successo, \u00e8 necessario che tutti i dipendenti ne condividano gli obiettivi. Nessun obiettivo, a breve o a lungo termine, deve essere confinato alle riunioni. Tutti devono lavorare per obiettivi comuni.\nUna intranet \u00e8 il mezzo ideale per pubblicare rapporti settimanali, promemoria; per dare vita a bacheche virtuali, messaggistica immediata e chat moderate. In questo modo, tutti dispongono delle medesime informazioni. Serve a risparmiare tempo: una intranet consente di pubblicare informazioni utili per tutti i dipendenti: dalle politiche aziendali alla richiesta di ferie, alla rassegna stampa, alla rubrica telefonica, ecc, e comporta un enorme risparmio di tempo.\nLa intranet migliora l'utilizzo della posta elettronica. Inviare per posta elettronica pi\u00f9 versioni dello stesso documento o della stessa presentazione pu\u00f2 generare confusione e talvolta un eccesso di informazioni. Con una intranet, gli utenti possono lavorare su diversi file condivisi e disporre di una posizione centrale in cui salvare la versione pi\u00f9 aggiornata. In questo modo si risparmia anche spazio sul server\"\". Non \u00e8 poca cosa: la presenza di diverse versioni di file su ciascun computer occupa spazio prezioso. Il concetto di intranet risale al 1994, anno in cui Steven Telleen concep\u00ec il termine. Alcuni anni dopo, in un'intervista, il ricercatore dir\u00e0: \"Quando coniai il termine IntraNet alla Amdahl, nell'estate del 1994, questo sembrava pi\u00f9 un Web interno, che un'Internet interna. Infatti il termine che usavamo tra di noi, prima, era l'ingombrante Enterprise Wide Web. Cos\u00ec, nonostante l'ambiguit\u00e0 del termine IntraNet rispetto a Internet, questo si diffuse per mancanza di alternative migliori. Ho usato la parola intranet per definire un'infrastruttura, basata sugli standard e sulle tecnologie di Internet, che condivide informazioni e contenuti all'interno di un gruppo limitato e ben definito. L'infrastruttura si riferiva alla matrice organizzativa e gestionale volta a creare, gestire e condividere i contenuti. L'unica limitazione tecnica era che la rete fisica doveva basarsi sull'Internet Protocol (IP)\".\nAd oggi l'aspetto di un'intranet varia da azienda ad azienda, prendendo forme anche completamente diverse a seconda degli obiettivi e delle teorie di management su cui il sistema viene costruito. A partire dalla met\u00e0 degli anni '90 questo nuovo paradigma telematico ha impattato sulla mentalit\u00e0, trasmettendo un cambiamento nella cultura aziendale e mettendo in discussione il sistema di gerarchie e abitudini consolidate. Intranet rappresenta la concezione della comunicazione in azienda, della trasparenza dei processi burocratici, della condivisione della conoscenza, della riduzione del lavoro inutile. Inoltre rafforza la capacit\u00e0 di controllo del centro aziendale sull'intera attivit\u00e0 dell'impresa: le intranet divengono cos\u00ec uno dei pilastri della ristrutturazione organizzativa, sia per facilitare altri cambiamenti e sia per migliorare la velocit\u00e0 e la flessibilit\u00e0 dell'azienda stessa."}
{"id": "727425", "revid": "363629", "url": "https://it.wikipedia.org/wiki?curid=727425", "title": "Malga Ciapela", "text": "Malga Ciap\u00e9la \u00e8 uno dei villaggi che compongono Rocca, frazione capoluogo del comune di Rocca Pietore (provincia di Belluno). Sorge poco prima del passo Fedaia, lungo l'ex strada statale 641 del Passo Fedaia.\nMonumenti e luoghi d'interesse.\n\u00c8 un centro turistico, composto principalmente da esercizi alberghieri e negozi. Da qui parte la funivia della Marmolada, che collega in tre tronconi la stazione di partenza (1.450 m) alla Punta Rocca (3.265 m), in prossimit\u00e0 di Punta Penia (3.342 m), il picco pi\u00f9 alto delle Dolomiti. Recentemente ristrutturata, pu\u00f2 trasportare oltre 900 persone all'ora con cabine di 70 posti.\nAl termine del secondo tratto della funivia (Piz Serauta, 2.950 m), si trova un museo dedicato alla prima guerra mondiale, con le testimonianze dei combattimenti avvenuti su quelle montagne. Presso Malga Ciapela passa l'Alta via n. 2, che da Bressanone giunge a Feltre."}
{"id": "727426", "revid": "287204", "url": "https://it.wikipedia.org/wiki?curid=727426", "title": "Primo premolare inferiore", "text": "I premolari inferiori hanno la caratteristica di essere abbastanza differenti tra loro, e disposti in serie ascendente: il primo \u00e8 dunque pi\u00f9 piccolo del secondo, a differenza dei superiori. I primi premolari inferiori possiedono una cuspide vestibolare pi\u00f9 voluminosa della linguale. Il secondo premolare inferiore possiede tre cuspidi, una vestibolare, pi\u00f9 grande e due linguali.\nIl primo premolare inferiore ha mediamente un'altezza di 22.5 mm, di cui 8.5 coronali e 14 radicolari e un diametro mesiodistale piuttosto stretto (7 mm), e uno vestibolo-linguale di 7.5 mm. I diametri mesiodistale e vestibolo-orale al colletto sono rispettivamente 5 mm e 6.5 mm.\nLe sue dimensioni lo rendono piuttosto simile ai premolari superiori ma mentre i superiori risultano allungati in senso vestibolo-palatale, esso presenta un diametro vestibolo-linguale pressoch\u00e9 uguale al mesio-distale, per questo motivo la sua faccia occlusale risulta inscrivibile in una forma rotondeggiante.\nDisposizione e rapporti.\nMesialmente prende contatto con la faccia distale del canino nel terzo medio; distalmente il contatto con il secondo premolare \u00e8 leggermente pi\u00f9 occlusale. Con il tempo e con l'usura dei denti questo contatto diventa una superficie ellittica lievemente allungata in senso vestibolo-palatale. \nMorfologia coronale.\n\"Vestibolarmente\" la corona ha una forma ovoidale simile al canino vicino, ma con cuspide meno acuta, lobi, creste cervicali e depressioni meno accentuati. I contorni mesiale e distale risultano lievemente concavi, con il mesiale leggermente pi\u00f9 lungo. La costa mesiale della cuspide vestibolare \u00e8 generalmente convessa, mentre la distale \u00e8 pi\u00f9 larga e lievemente concava.Come i canini la faccia vestibolare presenta delle creste cervicali (vicino al colletto) e due depressioni che danno origine a tre lobi di cui il centrale risulta pi\u00f9 voluminoso e termina con la punta della cuspide vestibolare.\nLa faccia \"linguale\" (rivolta verso la cavit\u00e0 orale) \u00e8 convessa e molto pi\u00f9 stretta e corta della vestibolare, rendendo visibili le superfici interprossimali. Da questa prospettiva \u00e8 possibile osservare anche il tavolato occlusale, in quanto \u00e8 decisamente inclinato in senso linguale. La superficie linguale \u00e8 convessa e liscia. I contorni sono convessi. La faccia linguale \u00e8 sormontata da una cuspide, spesso appuntita, sempre poco sviluppata. La cresta marginale distale \u00e8 nettamente pi\u00f9 alta della mesiale. La cuspide linguale \u00e8 separata dalla cresta marginale mesiale da un solco originato nella fossa marginale distale e diretto alla zona tra faccia mesiale e faccia linguale. Talvolta la cuspide linguale pu\u00f2 essere separata anche dal margine distale, quando il solco distale si prolunga in senso distale.\n\"Distalmente\" e \"mesialmente\" ha forma losangica (romboidale). Il contorno vestibolare \u00e8 molto convesso, a livello del terzo cervicale, e termina alla sommit\u00e0 della cuspide, in linea con l'asse maggiore del dente. Il contorno linguale termina tra il terzo occlusale e il terzo medio della corona, descrivendo un tragitto lievemente convesso, tangente alla radice. Il contorno occlusale \u00e8 formato dalla giustapposizione delle convessit\u00e0 delle coste interne delle cuspidi. Le due coste si incontrano nel terzo occlusale, formando l'intaccatura del solco principale mesio-distale. \nLa cresta marginale mesiale \u00e8 fortemente inclinata cervicalmente in senso vestibolo-linguale, ed \u00e8 limitata dal solco che la separa dalla cuspide linguale. La crosta marginale distale \u00e8 meno inclinata e si continua con la cuspide linguale, senza interposizione di solchi. \nLa superficie al di sotto del punto di contatto \u00e8 concava. Dagli aspetti prossimali (faccia mesiale e distale) si osserva molto bene la caratteristica di questo dente; cio\u00e8 la grande cuspide vestibolare e la piccola linguale caratteristica peculiare di questo premolare.\n\"Occlusalmente\" ha un contorno piuttosto variabile. Il contorno vestibolare ha forma di V rovesciata (molto aperta dal lato linguale), generalmente senza solchi. Sono convessi, e possono presentare delle piccole concavit\u00e0 dovute alle impronte delle depressioni vestibolari che separano i lobi. I contorni interprossimali convergono dal lato linguale, con il mesiale pi\u00f9 corto e convesso del distale.\nLa superficie occlusale, che risulta inscrivibile in una forma quasi rotondeggiante, \u00e8 circoscritta dalle coste cuspidali e marginali. \u00c8 costituita per lo pi\u00f9 dalla costa interna della cuspide vestibolare. Questa \u00e8 separata dalla linguale dal solco principale mesiodistale, che origina dalle fosse marginali disegnando una curva e concavit\u00e0 vestibolare, questo solco a differenza dei premolari superiori che lo hanno quasi al centro della faccia occlusale, \u00e8 molto spostato lingualmente determinando una grande differenza di volume tra le due cuspidi. Esso pu\u00f2 segnare una netta separazione o essere riempito da un ponte di smalto che congiunge la costa vestibolare e la linguale formando una cresta trasversale. Questo solco mesio distale \u00e8, nel primo premolare inferiore, molto spostato lingualmente per questo motivo la cuspide linguale risulta decisamente pi\u00f9 piccola della vestibolare che occupa quasi interamente la faccia occlusale.\nHa una sola radice \u00e8 un monoradicolato ma talvolta pu\u00f2 presentare 2 o pi\u00f9 canali radicolari, come il primo premolare superiore.\nOdontogenesi.\nLa calcificazione della corona inizia verso i 2 anni e viene completata verso i 5-6 anni. Il dente erompe verso i 10 anni e la rizogenesi \u00e8 completata tra i 12 e i 13 anni."}
{"id": "727430", "revid": "123358563", "url": "https://it.wikipedia.org/wiki?curid=727430", "title": "Hypo Real Estate", "text": "L'Hypo Real Estate AG \u00e8 una societ\u00e0 con sede a Monaco di Baviera, attiva nel settore immobiliare. La societ\u00e0 era una holding formata da tre banche:\n\u00c8 stata creata nel 2003 dalla divisione immobiliare della HypoVereinsbank. Dal 19 dicembre 2005 era quotata alla Borsa di Francoforte. A seguito della crisi finanziaria, la banca viene nel 2009 nazionalizzata.\nLa societ\u00e0 impiegava circa 1.200 persone."}
{"id": "727433", "revid": "131358", "url": "https://it.wikipedia.org/wiki?curid=727433", "title": "Saba Battery FC", "text": ""}
{"id": "727435", "revid": "287204", "url": "https://it.wikipedia.org/wiki?curid=727435", "title": "Secondo premolare inferiore", "text": "I premolari inferiori hanno la caratteristica di essere abbastanza differenti tra loro, e disposti in serie ascendente: il secondo \u00e8 dunque pi\u00f9 grande del primo, a differenza dei superiori. Possiedono una cuspide vestibolare pi\u00f9 voluminosa della linguale.\nIl secondo premolare inferiore ha mediamente un'altezza di 22.5\u00a0mm, di cui 8 coronali e 14.5 radicolari e un diametro mesiodistale piuttosto stretto (7\u00a0mm), e uno vestibolo-linguale di 8\u00a0mm. \nLingualmente pu\u00f2 presentare due cuspidi anzich\u00e9 una. Somiglia decisamente pi\u00f9 a un molare che ad un canino.\nDisposizione e rapporti.\nMesialmente prende contatto con la faccia distale del primo premolare nel terzo coronale, e distalmente con il primo molare pi\u00f9 cervicalmente. Con il tempo e con l'usura dei denti questo contatto diventa una superficie rotondeggiante.\nMorfologia coronale.\n\"Vestibolarmente\" la corona ha una forma piuttosto quadrangolare simile al premolare vicino, ma con cuspide meno acuta. I contorni mesiale e distale risultano abbastanza convessi e arrotondati. La costa mesiale della cuspide vestibolare \u00e8 generalmente convessa, mentre la distale \u00e8 pi\u00f9 larga e lievemente concava.\nLa superficie vestibolare \u00e8 decisamente convessa, con tre lobi separati da due depressioni appena accennati. Il lobo centrale \u00e8 decisamente il pi\u00f9 voluminoso, partecipa alla formazione della cuspide vestibolare che \u00e8 divisa in una porzione mesiale ed una distale dalla costa vestibolare.\nLa faccia \"linguale\" ha i contorni invertiti rispetto alla faccia vestibolare: il mesiale \u00e8 concavo ed il distale convesso. La superficie \u00e8 convessa e liscia. La faccia linguale \u00e8 sormontata generalmente da due cuspidi (raramente solo da una), leggermente pi\u00f9 basse della vestibolare, di cui per\u00f2 la mesiale \u00e8 sempre pi\u00f9 grande della distale. La cresta marginale distale \u00e8 generalmente pi\u00f9 alta della mesiale.\n\"Distalmente\" e \"mesialmente\" ha forma losangica (romboidale). Mentre la sommit\u00e0 della cuspide vestibolare \u00e8 leggermente vestibolarizzata, e la linguale risulta tangente alla radice. Le superfici prossimali sono convesse. La cresta marginale mesiale \u00e8 piuttosto alta, mentre la distale scopre una buona porzione della faccia occlusale. \n\"Occlusalmente\" ha forma di V rovesciata (molto aperta dal lato linguale), generalmente senza solchi. Sono convessi, e possono presentare delle piccole concavit\u00e0 dovute alle impronte delle depressioni vestibolari che separano i lobi. La cuspide vestibolare \u00e8 la pi\u00f9 estesa, occupando i 2/3 della faccia occlusale propriamente detta.\nDai solchi marginali e dalle fossette marginali prendono origine numerosi solchi accessori.\nMorfologia radicolare.\nMonoradicolato\nOdontogenesi.\nLa calcificazione della corona inizia verso i due anni e mezzo, e viene completata verso i 6-7 anni. Il dente erompe tra gli 11 e i 12 anni e la rizogenesi \u00e8 completata tra i 13 e i 14 anni."}
{"id": "727438", "revid": "289247", "url": "https://it.wikipedia.org/wiki?curid=727438", "title": "Derby County FC", "text": ""}
{"id": "727443", "revid": "1543377", "url": "https://it.wikipedia.org/wiki?curid=727443", "title": "Parco nazionale della Groenlandia nordorientale", "text": "Il parco nazionale della Groenlandia nordorientale (in groenlandese Kalaallit Nunaanni nuna eqqissisimatitaq, in danese Gr\u00f8nlands Nationalpark) \u00e8 il pi\u00f9 grande parco nazionale del mondo. Si trova nel nord-est della Groenlandia e si trova al di fuori di tutti e cinque i suoi comuni; con i suoi 974.000\u00a0km\u00b2 copre quasi il 45% della superficie dell'isola.\nLa sua tundra ospita moltissime specie vegetali di questa fascia climatica, nonch\u00e9 buoi muschiati, carib\u00f9, orsi polari e lupi.\nUn'altra attrattiva del parco \u00e8 il fatto che da qui si pu\u00f2 raggiungere il lembo di terra pi\u00f9 settentrionale del mondo; un tempo si credeva che fosse capo Morris Jesup, poi \u00e8 stata scoperta l'isola di Kaffeklubben (Kaffeklubben \u00d8, l'\"isola del club del caff\u00e8\"); ora \u00e8 stata scoperta un'isoletta larga 100\u00a0m, l'isola di Oodaaq, che a quanto si sa \u00e8 l'ultimo pezzo di terra dell'emisfero settentrionale. Dal parco si pu\u00f2 raggiungere Oodaaq noleggiando un elicottero.\nL'accesso al parco \u00e8 stato a lungo proibito a tutti tranne ai ricercatori scientifici; ora \u00e8 aperto completamente a funzionari e cacciatori tradizionali, mentre agli altri occorre il permesso del Dansk Polarcenter. Il parco \u00e8 raggiungibile, oltre che dalle citt\u00e0 limitrofe, anche da Akureyri, in Islanda, dall'aeroporto di Mestersvig.\nCreata il 22 maggio 1974, la riserva fu allargata nel 1988 alla superficie attuale. Nel gennaio del 1977 il parco \u00e8 stato designato come riserva della biosfera. \u00c8 gestito dal Dipartimento groenlandese dell'Ambiente e della Natura.\nPopolazione.\nIl parco oggi non ha virtualmente abitanti stabili, mentre nel 1986 erano 40, che vivevano a Mestersvig, mentre 400 siti venivano usati occasionalmente d'estate. Tali abitanti erano impiegati nella pulizia o in attivit\u00e0 di sorveglianza o in miniera, attivit\u00e0 questa presto abbandonata. Recentemente c'erano d'inverno solo 27 persone e 110 cani:\nFauna.\nNel parco c'\u00e8 una popolazione stimata di bue muschiato tra i 5.000 e i 15.000 capi, e molti orsi polari e trichechi vivono nelle zone costiere. Si dice che in Groenlandia viva il 40% della popolazione mondiale di buoi muschiati. Altri mammiferi presenti sono la volpe artica, l'ermellino, il lemming dal collare e la lepre artica. La renna lasci\u00f2 il parco nel 1900 e i lupi nel 1934, anche se ritornano occasionalmente. Tra i mammiferi marini troviamo la foca dagli anelli, la foca barbuta, la foca arpa e la foca dal cappuccio, insieme al narvalo e alla balena bianca.\nLe specie di uccelli presenti nel parco includono strolaghe maggiori, oca dal bernoccolo, oche dai piedi rosa, edredoni comuni, re degli edredoni, girifalchi, gufi delle nevi, piovanelli tridattili, pernici bianche ed i corvi.\nTurismo.\nSi divide similmente tra parchi che richiedono permesso di entrata e permesso di permanenza da parte del Centro polare danese.\nCon l'eccezione del personale di un paio di stazioni meteorologiche e della Pattuglia Sirius \u00e8 completamente deserto. Solamente i cacciatori provenienti da Ittoqqortoormiit hanno permesso di caccia nel parco nazionale. Le molte ricerche e spedizioni scientifiche intraprese nel territorio, sulla scia delle molte tracce lasciate da coloro che si erano precedentemente insediati lungo le coste hanno permesso di appurare, che quasi tutta la flora e la fauna della Groenlandia \u00e8 rappresentata nel parco nazionale. Nel parco si trovano una variet\u00e0 di uccelli e grandi animali come orsi polari, trichechi, foche, renne, buoi muschiati e una crescente quantit\u00e0 di lupi, oltre a piccoli animali come la volpe artica, l'ermellino e la lepre artica.\nGli inverni sono lunghi ed hanno una durata di nove mesi all'anno. Ittoqqortoormiit \u00e8 il punto di attracco scelto per itinerari turistici e spedizioni con il kayak o barca per mare o con la slitta trainata da cani attraverso il deserto del parco nazionale."}
{"id": "727448", "revid": "827882", "url": "https://it.wikipedia.org/wiki?curid=727448", "title": "Contea di Greene (New York)", "text": "Greene \u00e8 una contea del sud-est dello Stato di New York negli Stati Uniti.\nGeografia fisica.\nLa contea confina a nord con le contee di Schoharie e di Albany, ad est il fiume Hudson segna il confine con la contea di Columbia, a sud confina con la contea di Ulster ed a ovest con la contea di Delaware. L'area nord-orientale e orientale \u00e8 prevalentemente pianeggiante, il resto del territorio \u00e8 montuoso e vi si elavano i rilievi dei monti Catskill. L'area sud-occidentale rientra nel parco delle Catskill ed \u00e8 in quest'area che il territorio raggiunge la massima elevazione con la \"Hunter Mountain\" di metri. Lo \"Schoharie Creek\" ha origine in quest'area montuosa e scorre verso nord-ovest verso la valle del fiume Mohawk. Il principale affluente dell'Hudson che scorre nella contea \u00e8 il \"Catskill Creek\". Sulla sua foce sorge la cittadina di Catskill che \u00e8 il capoluogo della contea.\nStoria.\nHenry Hudson risalendo il fiume che da lui prese il nome sost\u00f2 nei pressi dell'attuale Catskill Village. Nel 1650 fu costruito il primo insediamento europeo alla foce del Catskill Creek nell'Hudson. I primi coloni europei della regione furono gli olandesi.\nQuando furono istituite le 12 contee della \"Provincia di New York\" nel 1683 il territorio dell'attuale contea era diviso tra le contee di Albany e di Ulster. La contea di Greene \u00e8 stata istituita nel 1800 e fu nominata in onore del generale dell'esercito continentale Nathanael Greene."}
{"id": "727451", "revid": "121683130", "url": "https://it.wikipedia.org/wiki?curid=727451", "title": "Valle del Mercure", "text": "La Valle del Mercure \u00e8 un bacino fluviale, situato nella parte meridionale della Basilicata e nella parte settentrionale della Calabria, \nGeografia.\nLa struttura geologica appartiene all'era Mesozoica e Neozoica.\n\u00c8 attraversata dall'omonimo fiume Mercure, che nasce nel Comune di Viggianello ai piedi del massiccio del Pollino. Giunto nel territorio calabrese della valle, il fiume Mercure riceve l'affluenza del fiume Battendiero prima e del fiume Jannello poi mutando il suo nome in Fiume Lao. Attraversato il comune di Laino Borgo e lambito l'abbandonato centro storico di Laino Castello il fiume si immette in una profonda gola e successivamente sfocia nel Mar Tirreno. \nLungo il fiume Lao, al di l\u00e0 della gola, si incontrano inoltre Papasidero, Orsomarso e verso la foce Scalea e Santa Maria del Cedro.\nLa vegetazione \u00e8 tipicamente mediterranea con presenza di faggio e castagno alle quote pi\u00f9 elevate. La specie animale pi\u00f9 importante \u00e8 rappresentata da un rarissimo nucleo di lontre.\nSul fiume Lao \u00e8 possibile praticare il rafting.\nStoria.\nNella Valle del Mercure, intorno all'anno 1000, nei comuni di Castelluccio Inferiore, Laino Borgo, Laino Castello, Mormanno e Viggianello si insediarono comunit\u00e0 di monaci, diversamente organizzati in vita monastica o eremitica nelle numerose grotte, che diedero vita ad una delle pi\u00f9 importanti comunit\u00e0 religiose del tempo denominata Mercurion, dalla quale derivano per l'appunto i nomi della valle e del fiume. Tra i membri pi\u00f9 importanti si cita San Nilo da Rossano, fondatore dell'Abbazia di Grottaferrata.\nIn et\u00e0 longobarda tutta la valle rientrava nel castaldato di Laino.\nComuni.\nLa valle del Mercure si compone di 6 comuni (4 Lucani e 2 Calabresi):\nComuni Lucani\nComuni Calabresi\nEconomia.\nL'economia della Valle del Mercure \u00e8 basata soprattutto su attivit\u00e0 del settore primario e settore secondario\nDialetto.\nLa Valle del Mercure fa parte di quella porzione di territorio definita dai linguisti Mittelzone o area Lausberg.\nIn tale area sono circoscritti dei dialetti dell'area arcaica calabro-lucana che presentano un sistema vocalico che per taluni aspetti si distinguono nettamente da quelli delle zone circostanti, con vocalismi che spaziano da quello sardo a quello siciliano.\nLa lingua originaria di questa ampia zona era quella osco-lucana, o meglio quella dei Lucani e dei Bruzi. Su questo strato originario si sono innestate le lingue prima greca (tale area era parte integrante della Magna Grecia) poi latina e in seguito le lingue francese e spagnolo a causa della dominazione di questi popoli.\nGli studiosi considerano quest'area un \"unicum\" dal punto di vista linguistico. L'innovazione linguistica del sistema napoletano che cominciava a nascere in Campania gi\u00e0 nel I secolo dell'Impero romano si diffonde nel sud dell'Italia grazie alle grandi vie di comunicazione, la via Appia (Roma-Napoli-Taranto-Brindisi) per esempio. Attraverso questa via, i nuovi registri raggiungono le parti settentrionale, occidentale e orientale della Basilicata sovrapponendosi all'antico sistema vocalico latino, ma non arrivano a toccare questa zona lucano-calabrese, rimasta in tal senso pi\u00f9 conservativa e arcaica."}
{"id": "727452", "revid": "56620", "url": "https://it.wikipedia.org/wiki?curid=727452", "title": "40 giorni &amp; 40 notti", "text": "40 giorni &amp; 40 notti (\"40 Days and 40 Nights\") \u00e8 un film del 2002 diretto da Michael Lehmann.\nTrama.\nDopo la storia d'amore con Nicole conclusasi male, Matt non riesce pi\u00f9 a vivere serenamente il sesso, infatti ogni volta che prova ad avere rapporti con altre ragazze, ha delle allucinazioni come crepe e buchi neri sul soffitto.\nDopo il colloquio col fratello sacerdote e un altro prete, decide di fare voto di astinenza nel periodo della Quaresima: per quaranta giorni e per quaranta notti dovr\u00e0 dunque fare a meno di ogni attivit\u00e0 riconducibile al sesso (dal rapporto completo alla masturbazione, dai baci alle semplici effusioni).\nI suoi colleghi di lavoro vengono a sapere di questa decisione dal suo amico fidato Ryan e organizzano un sistema di scommesse per puntare sul giorno in cui Matt ceder\u00e0. Il ragazzo sembra resistere, nonostante le continue pressioni degli amici, ma le cose si complicano ulteriormente quando conosce, in una lavanderia, Erica, che sembra davvero la ragazza giusta per lui, ma con la quale, a causa del voto, non pu\u00f2 scambiarsi neanche un bacio.\nLa ragazza si rassegna ad aspettarlo, nel mentre che i giorni passano e le condizioni fisiche e psicologiche di Matt peggiorano sempre pi\u00f9. L'ultimo giorno utile per la scommessa, ovvero il quarantesimo, Nicole decide di puntare la sua quota, e sar\u00e0 proprio lei a far terminare le scommesse andando a trovare Matt a casa ed approfittando del fatto che lui stesse dormendo e avesse le mani legate al letto. A mezzanotte meno due minuti Nicole conclude e se ne va, e sulla via d'uscita incontra Erica che aveva raggiunto Matt il quale, finita la Quaresima, poteva concedersi finalmente a lei. Erica rimane delusa dal fatto che Matt non l'abbia aspettata, ed il ragazzo, per farsi perdonare, le regala un cofanetto in ricordo dei bei momenti passati insieme. Erica capisce quindi che Matt \u00e8 il ragazzo giusto per lei e una volta che si rivedono alla lavanderia si scambiano i primi baci della loro relazione.\nLa scommesse dunque ripartono, ma stavolta hanno un significato completamente opposto: si scommette l'ora continuativa in cui Matt riesce a stare dentro la sua camera da letto a far l'amore.\nColonna sonora.\nDi seguito \u00e8 elencato l'elenco dei brani utilizzati nel film.\nAccoglienza.\nCritica.\nL'aggregatore di recensioni online Rotten Tomatoes ha assegnato al film una percentuale di gradimento pari al 39% sulla base di 137 critiche con un voto medio di 4.9/10.\nRiconoscimenti.\n\"40 giorni e 40 notti\" nel 2002 ha vinto il riconoscimento tedesco Bogey Awards, mentre gli attori Josh Hartnett e Shannyn Sossamon sono stati nominati ai Teen Choice Awards nella categoria \"miglior coppia\".\nSlogan promozionali.\nLa tagline italiana del film \u00e8 \u00abpi\u00f9 passa il tempo pi\u00f9 diventa dura...\u00bb."}
{"id": "727457", "revid": "5872814", "url": "https://it.wikipedia.org/wiki?curid=727457", "title": "Mahmud Darwish", "text": ""}
{"id": "727461", "revid": "1893", "url": "https://it.wikipedia.org/wiki?curid=727461", "title": "Uniforme continuit\u00e0", "text": ""}
{"id": "727467", "revid": "124825383", "url": "https://it.wikipedia.org/wiki?curid=727467", "title": "Styx (gruppo musicale)", "text": "Gli Styx (pron. ) sono un gruppo rock statunitense fondato sul finire degli anni sessanta a Chicago con il nome originario The Tradewinds, poi modificato in Styx prima dell'uscita del disco d'esordio eponimo nel 1972 (\"Styx\"). Sono annoverati tra i maggiori esponenti del progressive statunitense.\nLa band ebbe il suo picco di fama a met\u00e0 anni settanta/ottanta, e pi\u00f9 in particolare a partire dal 1975, anno in cui il cantante e chitarrista Tommy Shaw si un\u00ec al gruppo, incominciando quell'evoluzione musicale che port\u00f2 gli Styx da sonorit\u00e0 progressive sempre pi\u00f9 verso un hard rock condito di elementi AOR e derivativi delle sonorit\u00e0 del teatro americano. Raggiunsero il culmine del successo nel 1981 con il disco \"Paradise Theater\".\nI brani di maggior successo del gruppo furono \"Lady\" (numero 6, 1975), \"Come Sail Away\" (numero 8, 1977), \"Babe\" (numero 1, 1979), \"The Best of Times\" (numero 3, 1981), \"Too Much Time on My Hands\" (numero 9, 1981) e \"Mr. Roboto\" (numero 3, 1983), oltre a \"Show Me the Way\" (numero 3, 1990), \"Don't Let It End\" (numero 6, 1983) e \"Renegade\" (numero 16, 1978).\nGli Styx ottennero quattro certificazioni consecutive di disco multi-platino dalla RIAA.\nBiografia.\nI primi anni (1961-1975).\nNel 1961 i due fratelli gemelli Chuck e John Panozzo si incontrarono per la prima volta con Dennis DeYoung, loro vicino di casa a Roseland, quartiere di Chicago, fondando di fatto la band \"The Tradewinds\". Chuck Panozzo lasci\u00f2 il gruppo per diplomarsi ma vi torn\u00f2 gi\u00e0 nel 1964, venendo sostituito in quegli anni da Tom Nardin che rimase poi in formazione come chitarrista, mentre Chuck Panozzo divenne bassista. John Panozzo era il batterista, mentre Dennis DeYoung si occup\u00f2 delle tastiere. Nel 1965 il gruppo si rinomin\u00f2 \"TW4\" (\"There Were 4\"). Nel 1969 John Curulewski, compagno di college dei componenti del gruppo alla Chicago State University, sostitu\u00ec Tom Nardin, mentre nel 1970 James Young fu ingaggiato come ulteriore chitarrista, rendendo di fatto la formazione un quintetto.\nNel 1972 la band firm\u00f2 un contratto discografico con la Wooden Nickel Records e decise di rinominarsi, su idea di DeYoung, \"Styx\" come il fiume mitologico Stige che attraversa la terra dei morti nel sottosuolo.\nCon questa etichetta, gli Styx pubblicarono gli album \"Styx\" (1972), \"Styx II\" (1973), \"The Serpent Is Rising\" (1974) e \"Man of Miracles\" (1974), i quali presentarono una miscela di rock e drammatico prog-rock, condito di elementi di derivazione art-rock e furono dominati da intricate parti di organo, chitarra, voce e percussioni. \"The Serpent is Rising\" fu inoltre il primo concept album della band.\nNel frattempo la band inizi\u00f2 ad esibirsi in numerosi club di Chicago, citt\u00e0 che era divenuta di fatto la loro sede e che diede vita ai loro primi fan club. La power ballad \"Lady\" (contenuta in \"Styx II\") inizi\u00f2 a essere messa in onda nelle radio e nella primavera del 1975, quasi due anni dopo l'uscita del disco, il brano raggiunse la posizione numero 6 nelle classifiche USA, e il disco \"Styx II\" divenne cos\u00ec disco d'oro.\nIl successo (1975-1981).\nNel 1975 gli Styx firmarono con la A&amp;M Records e pubblicarono il disco \"Equinox\", il cui singolo \"Lorelei\" raggiunse la posizione numero 27 negli USA. La canzone \"Suite Madame Blue\" ottenne un notevole numero di passaggi radio su FM radio, nota radio dedita al genere AOR.\nCurulewski lasci\u00f2 il gruppo nel dicembre 1975 e fu rimpiazzato da Tommy Shaw. Nel 1976 usc\u00ec l'album \"Crystal Ball\", che raggiunse un moderato successo grazie anche ai singoli \"Mademoiselle\" (numero 36) e \"This Old Man\".\nNel 1977 fu il turno di \"The Grand Illusion\", disco che divenne triplo disco di platino. I singoli \"Come Sail Away\" (numero 8 nel 1978, e \"Fooling Yourself (The Angry Young Man)\" (numero 29), ottennero molteplici passaggi radio. Il successivo \"Pieces of Eight\", uscito nel 1978, si mosse verso sonorit\u00e0 pi\u00f9 pop e ottenne fama grazie ai singoli \"Renegade\" (numero 16 USA), \"Blue Collar Man (Long Nights)\" (numero 21) e \"Sing for the Day\" (numero 41).\nNel 1979 la band diede alle stampe \"Cornerstone\", il quale present\u00f2 la ballata \"Babe\", diventato il primo e unico singolo del gruppo capace di raggiungere la posizione numero 1 in classifica. \"Why Me\" raggiunse invece la numero 26, mentre \"Borrowed Time\" e \"Boat on the River\" ebbero piazzamenti pi\u00f9 modesti.\nGli anni d'oro (1981-1984).\nNel gennaio 1981 gli Styx pubblicarono \"Paradise Theater\", un concept album che divenne il loro maggiore successo, raggiungendo la numero 1 \"Billboard\" con i suoi 5 singoli, tra cui \"The Best of Times\" (numero 3) e \"Too Much Time on My Hands\" (numero 9). \"Paradise Theater\" fu il quarto consecutivo multiplatino della band.\nNello stesso anno la band fu accusata da un gruppo religioso della California e successivamente dalla P.M.R.C. di nascondere messaggi satanici all'interno dei suoi pezzi, e in particolare in \"Snowblind\".\nVisto il successo di \"Paradise Theater\", DeYoung orient\u00f2 la composizione dei suoi pezzi verso uno stile pi\u00f9 vicino al sound del teatro americano, mentre Shaw era pi\u00f9 orientato a sonorit\u00e0 hard rock. Questo fatto gener\u00f2 alcune tensioni all'interno della formazione, che si risolsero in parte nel 1983 con l'uscita di \"Kilroy Was Here\", un concept album teatrale che, ancora una volta, ottenne un forte dibattito religioso. Il disco divenne disco di platino e raggiunse la top 10 con due singoli, \"Mr. Roboto\" (numero 3) e \"Don't Let It End\" (numero 6).\nLe tensioni all'interno del gruppo crebbero per\u00f2 in modo vertiginoso, e Tommy Shaw lasci\u00f2 la band alla fine del tour di \"Kilroy Was Here\", orientandosi verso una carriera solista. Nel 1984 la band pubblic\u00f2 il suo primo live album, \"Caught in the Act\".\nGli anni '90 (1989-2000).\nNel 1989 gli Styx si riformarono ufficialmente con Glen Burtnik a sostituire Shaw. Con questa formazione usc\u00ec \"Edge of the Century\" e la ballad \"Show Me the Way\" fu numero 3 USA e in top 40 per 31 settimane. \"Love at First Sight\" (numero 25) e \"Love Is the Ritual\" (numero 9), oltre a \"All In a Day's Work\", \"World Tonite\" e \"Edge of the Century\", furono i singoli estratti dal disco. L'album fu certificato disco d'oro.\nNel 1991 la band firm\u00f2 con la PolyGram Records ma il sempre pi\u00f9 crescente successo del genere grunge oscur\u00f2 il cammino della band, che decise di sciogliersi nel 1992.\nNel 1995 gli Styx si rifondarono con il ritorno di Tommy Shaw in formazione e nel 1996 partirono per un tour che non vide presenziare John Panozzo a causa di problemi di alcolismo. John verr\u00e0 permanentemente sostituito da Todd Sucherman. Il tour fu registrato e pubblicato nell'album live \"Return to Paradise\".\nDue anni dopo, nel 1999, la band pubblic\u00f2 l'album \"Brave New World\", il quale non ottenne per\u00f2 grande successo. Il singolo \"Everything Is Cool\" non ottenne piazzamenti. Ci\u00f2 provoc\u00f2 nuove liti interne alla formazione e questa volta fu De Young a lasciare la band. Inoltre Chuck Panozzo rivel\u00f2 di essere omosessuale e malato di HIV, lasciando il gruppo per ricoverarsi.\nL'inizio del nuovo millennio (2000-2017).\nChuck Panozzo fu sostituito da Glen Burtnik e De Young da Lawrence Gowan. Questa formazione pubblic\u00f2 nel 2003 l'album \"Cyclorama\", piazzatosi al numero 127 nella Billboard 200. Il singolo \"Waiting for Our Time\" fu numero 37 nella Billboard mainstream rock chart.\nBurtnik lasci\u00f2 gli Styx nello stesso anno e fu sostituito da Ricky Phillips, ex componente dei The Babys e dei Bad English. Nel 2005 usc\u00ec un album di cover a titolo \"Big Bang Theory\", che entr\u00f2 nella Billboard Top 50, miglior piazzamento dal 1990.\nIl 21 aprile 2006 gli Styx si piazzarono alla posizione numero 127 della classifica RIAA grazie a 17.5 milioni di vendite nel mercato americano. Il 16 ottobre 2007 gli Styx ottennero il \"Lifetime Achievement Award\" dalla IEBA (International Entertainment Buyers Association) in una cerimonia a Nashville, nel Tennessee.\nNel marzo del 2009 gli Styx pubblicano il singolo \"Can't Stop Rockin\"' registrato assieme ai REO Speedwagon.\nContinuando ad esibirsi live nel corso degli anni, gli Styx annunciarono nel luglio 2010 la prossima uscita di \"\", un EP di inediti.\nNel 2017 pubblicano \"The Mission\", il loro primo lavoro di inediti dopo quattordici anni, un concept album che ha come tema una missione su Marte.\nIl nuovo album e la formazione a sette elementi (2017-presente).\nDopo un lungo tour e un periodo di pausa, gli Styx tornano nel 2021 con un nuovo album, Crash of the Crown; in questo album, alla formazione si aggiunge il chitarrista Will Evankovich, gi\u00e0 noto per la sua militanza nei The Guess Who."}
{"id": "727469", "revid": "33689", "url": "https://it.wikipedia.org/wiki?curid=727469", "title": "Alan Shugart", "text": "\u00c8 stato un innovatore e un leader dell'industria dei dischi rigidi.\nNato a Los Angeles (USA), cominci\u00f2 la sua carriera presso l'IBM a San Jos\u00e9 (California), e divent\u00f2 il responsabile dei prodotti di \"storage\", l'unit\u00e0 pi\u00f9 redditizia per la IBM a quel tempo. Tra i diversi gruppi di lavoro che collaborarono con Shugart a quel tempo c'era anche il team che invent\u00f2 il floppy disk.\nA lui si devono l'interfaccia SA 505, su cui si sono basate le prime interfacce commerciali di personal computer di basso livello, e l'interfaccia SASI (successivamente rinominata SCSI).\n\u00c8 stato il fondatore di Shugart Associates nel 1973. Successivamente, nel 1979, Shugart e Finis Conner fondarono \"Shugart Technology\", che presto cambi\u00f2 il nome in Seagate Technology. Con Shugart come amministratore delegato, Seagate divenne il maggior produttore di dischi rigidi al mondo. Si dimise dalle sue cariche societarie nel luglio 1998.\nShugart mor\u00ec il 12 dicembre 2006 a San Jos\u00e9 per le complicazioni successive a un'operazione al cuore subita sei settimane prima."}
{"id": "727471", "revid": "123591433", "url": "https://it.wikipedia.org/wiki?curid=727471", "title": "Gran Bacino", "text": "Il Gran Bacino (in inglese \"Great Basin\") \u00e8 un bacino idrografico endoreico negli Stati Uniti occidentali, delimitato a nord dall'altopiano del Columbia, ad ovest dalla Sierra Nevada e ad est dalla catena dei Monti Wasatch.\nGeografia.\n\u00c8 formato da una serie di catene montuose affiancate da depressioni di forma allungata disposte longitudinalmente. Vi sono inoltre zone pianeggianti, nelle quali sorgono rilievi montuosi isolati. Le catene montuose hanno un'altitudine che varia tra i 2000 e i 3000 metri.\nLa regione si estende per 520.000\u00a0km\u00b2 occupando quasi interamente lo stato del Nevada e la parte occidentale dello Utah. Il clima desertico consente solo lo sviluppo di una vegetazione di piante erbacee e cespugli. Nella parte centrale del Gran Bacino una vasta depressione costituisce il fondo di un antico lago preistorico, il Bonneville, di cui il Gran Lago Salato e i laghi Sevier e Utah sono le ultime tracce. Le scarse acque che si raccolgono nella regione non defluiscono verso il mare. Nella parte settentrionale scorre uno dei fiumi principali, l'Humboldt, le cui acque, dopo un percorso di 480\u00a0km, si disperdono quasi interamente per evaporazione nell'omonima depressione."}
{"id": "727480", "revid": "124217422", "url": "https://it.wikipedia.org/wiki?curid=727480", "title": "New Day Rising", "text": "New Day Rising \u00e8 un album del gruppo hardcore punk di Minneapolis H\u00fcsker D\u00fc, pubblicato dalla SST Records nel 1985\nIl disco.\nAlbum successivo al capolavoro del gruppo \"Zen Arcade\", a differenza del predecessore, \"New Day Rising\" \u00e8 influenzato da pi\u00f9 stili musicali, come il pop, il jazz o la psichedelia, anche se mantiene un certo taglio hardcore punk, che per\u00f2 a partire da questo album sar\u00e0 sempre minore all'interno delle composizioni degli H\u00fcsker D\u00fc per lasciare spazio a canzoni pi\u00f9 vicine all'alternative rock.\nNel 2003, l'album \u00e8 stato inserito al 495\u00ba da Rolling Stone posto nella lista dei 500 album pi\u00f9 importanti della storia ma nel 2012 \u00e8 salito fino alla posizione 488. La rivista ha incluso anche la title track tra le \"100 Migliori Canzoni per Chitarra\", classificandola a 96\u00ba posto."}
{"id": "727482", "revid": "124790664", "url": "https://it.wikipedia.org/wiki?curid=727482", "title": "Tiger team", "text": "Il termine Tiger Team, usato originariamente in ambito militare, indica le squadre aventi lo scopo di penetrare la sicurezza di installazioni \"amiche\", e in questo modo di testare le loro misure di sicurezza. \nEsempi.\nI loro membri sono professionisti che lasciano traccia dei loro successi, come ad esempio lasciare cartelli di segnalazione con scritto \"bomba\" in installazioni difensive di importanza critica, oppure note manoscritte recanti la dicitura \"i vostri codici sono stati rubati\" (cosa che non fanno mai) all'interno di luoghi sicuri, ecc. Alle volte, dopo un'intrusione portata a termine con successo, un membro della sicurezza di alto livello si presenta per un \"controllo di sicurezza\", e \"scopre\" le tracce dell'intrusione. Successi di alto livello conseguiti dai Tiger Teams hanno alle volte portato a pensionamenti anticipati di comandanti di basi o ufficiali addetti alla sicurezza.\nNel mondo Informatico.\nIl termine \u00e8 diventato popolare nel mondo informatico, dove la sicurezza dei sistemi \u00e8 spesso testata dai Tiger Team. Alcuni Tiger Team sono formati da hacker professionisti che testano la sicurezza dei server delle aziende tentando di accedervi con attacchi remoti tramite la rete locale LAN, Internet o canali di comunicazione considerati \"sicuri\" come la VPN.\nOggi.\nIl termine \u00e8 ormai obsoleto, ed \u00e8 adesso pi\u00f9 comune riferirsi a loro come penetration tester o ethical hacker e il processo di valutazione di un computer o di una infrastruttura informatica come penetration test."}
{"id": "727495", "revid": "2166030", "url": "https://it.wikipedia.org/wiki?curid=727495", "title": "Matilde di Ringelheim", "text": " \nBiografia.\nFiglia del conte sassone di Vestfalia Teodorico di Ringelheim e di sua moglie Rinilde di Frisia, faceva dunque parte della dinastia degli Immedingi (\u00abproveniente dalla trib\u00f9 di Widukindo\u00bb). Nacque attorno all'895 a Enger, in Vestfalia: la sua educazione venne affidata alla nonna, la badessa Matilde I, che la crebbe presso il suo monastero di Herford. il monastero aveva come abate laico Ottone l'Illustre, il quale scopr\u00ec Matilde.\nRimase nell'abbazia fino al 909, quando i genitori la diedero in moglie al trentatreenne Enrico \"l'Uccellatore\", figlio del duca di Sassonia Ottone \"l'illustre\", che la spos\u00f2 quando lei aveva tredici anni a Wallhausen, aumentando la propria presenza e potere in Vestfalia. Egli ripudi\u00f2 conseguentemente la precedente moglie Hatheburga di Merseburgo, anch'ella suora prima di sposarsi e madre di Tankmaro. Enrico succedette al padre come duca di Sassonia nel 912 e nel 919, alla morte di Corrado I di Franconia, venne eletto re di Germania.\nDal loro matrimonio nacquero cinque figli, tre maschi e due femmine:\nDurante il regno del marito si occup\u00f2 delle opere di carit\u00e0: fece erigere numerosi ospedali ed i monasteri di Quedlinburg, P\u00f6hlde, Nordhausen, Grone (presso Gottinga) e Duderstadt. Ella era rivale della nuora Edith. Alla morte di Enrico (936) sostenne invano per la successione il figlio minore Enrico, secondo il principio bizantino, che all'epoca andava diffondendosi in Europa occidentale, del porfirogenito, in quanto Enrico era nato dopo l'assunzione al trono del padre, al contrario di Ottone; dopo l'elezione a re di Germania di Ottone e la successiva ribellione del fratello, favor\u00ec la riconciliazione tra i due figli.\nResse il regno di Germania nel 962, durante l'assenza di Ottone, in Italia per ricevere la corona imperiale: in seguito si ritir\u00f2 nel monastero di Nordhausen e si trasfer\u00ec poco dopo in quello di Quedlinburg, dove si spense nel 968 e venne sepolta.\nVenne proclamata santa per acclamazione subito dopo la morte."}
{"id": "727497", "revid": "767487", "url": "https://it.wikipedia.org/wiki?curid=727497", "title": "Calocaerus", "text": "Calocaerus era \"Magister pecoris camelorum\" (\"Amministratore della mandria dei cammelli\") a Cipro. Nel 333-4 si ribell\u00f2, proclamandosi imperatore. Costantino invi\u00f2 Flavio Dalmazio a sedare la rivolta, e Calocaerus fu sconfitto, processato e giustiziato a Tarso in Cilicia."}
{"id": "727498", "revid": "1827029", "url": "https://it.wikipedia.org/wiki?curid=727498", "title": "Latte di asina", "text": "Il latte di asina \u00e8 il latte prodotto dalla specie asinina (\"Equus asinus)\".\nStoria.\nIppocrate (460-370 a.C.), il padre della medicina, \u00e8 stato il primo a descrivere le virt\u00f9 medicinali del latte d'asina. In epoca romana il latte di asina era utilizzato come un comune rimedio: Plinio il Vecchio (23 - 79 d.C.), nella sua opera enciclopedica \"Naturalis historia\", ne ha ampiamente descritto i benefici per la salute. Tuttavia, bisogner\u00e0 attendere il Rinascimento per una prima vera considerazione scientifica del latte di asina da parte dei saggi del tempo.\nIl famoso naturalista francese Georges-Louis Leclerc (1707- 1788) riport\u00f2 i benefici del latte di asina nella sua \"Histoire naturelle\" e Paolina Bonaparte (1780-1825), sorella di Napoleone, rifer\u00ec di aver utilizzato latte d'asina per uso cosmetico.\nSempre nella Francia del XIX secolo, ad opera del Dottor Parrot dell\"'H\u00f4pital des Enfants Assist\u00e9s\" si diffuse la pratica di avvicinare i neonati orfani direttamente al capezzolo dell'asina (\"Bulletin de l'Acad\u00e9mie de m\u00e9decine\", 1882).\nIl latte di asina venne poi venduto fino al XX secolo per alimentare i neonati orfani e per i bambini debilitati o per i malati e gli anziani. Per questo motivo, in Italia, Belgio, Germania e Svizzera nacquero diverse asinerie.\nAttualmente la comunit\u00e0 scientifica eredita da tale tradizione storica l'importanza del latte di asina come sostituto del latte umano, studiandone le potenzialit\u00e0, al fine di utilizzarlo con giusto metodo.\nProduzione.\nLa specie asinina, alle latitudini italiane, pu\u00f2 essere considerata una specie poliestrale continua. La durata della gestazione \u00e8 di circa 12 mesi.\nLa produzione del latte d'asina \u00e8 limitata in confronto alle altre specie lattifere. La ghiandola mammaria degli Equidi ha una bassa capacit\u00e0 contenitiva (ca 4-5 L) in aggiunta una parte della produzione di latte deve essere lasciata al puledro, difatti la mungitura pu\u00f2 essere effettuata solo due o tre ore dopo la separazione dal puledro. Le asine possono essere munte da 20 a 90 giorni dopo il parto per tre volte al giorno. Una femmina pu\u00f2 dare circa 0,5 -1,3 litri di latte al giorno per circa 6-7 mesi.\nLa variabilit\u00e0 della produzione \u00e8 dovuta a molti fattori, come la variabilit\u00e0 individuale, la razza, la gestione dell'alimentazione, della riproduzione e della mungitura.\nIn generale, le fattorie finalizzate alla produzione di latte di asina sono piccole e poco numerose. In Europa e precisamente in Emilia-Romagna esiste una sola grande fattoria, che conta 800 capi.\nComposizione.\nIl latte d'asina \u00e8, insieme al latte di giumenta, il latte pi\u00f9 simile al latte materno umano con, in particolare, un basso tenore lipidico ed un elevato tasso di lattosio.\nComponenti funzionali e bioattivi.\nTra le proteine funzionali rilevate nel latte d'asina si segnalano in particolare il lisozima e la lattoferrina note per la loro attivit\u00e0 antimicrobica. Il contenuto di lattoferrina del latte asino \u00e8 intermedio tra il valore riportato nel latte di vacca e quello pi\u00f9 alto riportato nel latte materno. La Lattoferrina inibisce la crescita di batteri ferro-dipendenti presenti nel tratto gastrointestinale. Il Lisozima nel latte asina \u00e8 presente in grandissime quantit\u00e0. Intorno a 1,0 mg / mL o 4 mg / mL, a seconda del metodo analitico utilizzato rispettivamente chimico o microbiologico. Questa sostanza \u00e8 presente anche nel latte materno (0,12 mg / mL ), ma solo in tracce nel latte vaccino e caprino. Il lisozima nel latte d'asina \u00e8 altamente termostabile ed \u00e8 molto resistente agli acidi e alle proteasi e pu\u00f2 svolgere un ruolo positivo nella risposta immunitaria intestinale. L'attivit\u00e0 del lisozima \u00e8 intensa soprattutto contro i batteri Gram-positivi. Esso promuove anche la crescita della flora intestinale e costituisce un fattore stimolante e ha funzioni anti-infiammatorie. Nel latte di asina, come in quello di cavalla, si trovano notevoli quantit\u00e0 di molecole bioattive, come gli oligosaccaridi sialilati, in quantit\u00e0 superiori a quanto riscontrabile nel latte bovino, mentre la loro presenza nel latte umano ha un'azione antinfettiva e costituisce un fattore stimolante il sistema immunitario del neonato. (Orlandi M; Curadi MC; Monti L; Faccia M; Cattaneo TMP- Sialylated oligosaccharides in mare and ass milk: preliminary results - Progress in nutrition 18,3,2016,284-288). Il latte equino inoltre presenta un buon contenuto in acidi grassi insaturi ed un buon rapporto tra acido linoleico ed acido linolenico (Orlandi M; Contarini G; Cattaneo TMP; Curadi MC - Mare milk fatty acids with reference to donkey, cow, goat and human milk - Progress in nutrition 15,4,2013,239-244).\nUso alimentare.\nLatte ipoallergenico tradizionalmente utilizzato per lattanti con allergia alle proteine del latte vaccino.\nIl latte d'asina spesso \u00e8 usato come un latte ipoallergenico, in alternativa alle formule artificiali ipoallergiche, perch\u00e9 \u00e8 tollerato da circa il 90% dei bambini con allergie alle proteine del latte vaccino (CMPA); un'allergia alimentare comune nell'infanzia con una prevalenza di circa il 3 % durante i primi 3 anni di vita. Tuttavia la tolleranza del lattante al latte d'asina deve essere valutata prima soggettivamente, sotto controllo medico e dopo aver effettuato specifici test allergologici.\nE' preferito alle formule ipoallergeniche di soia o prodotte da idrolizzati proteici perch\u00e9 ha un sapore gradevole e non provoca allergie in alcune persone che hanno anche reazioni allergiche alle proteine di soia o agli idrolizzati proteici.\nLatte per lattanti.\nIl latte d'asina \u00e8 considerato storicamente come il latte di origine animale pi\u00f9 vicino a quello della donna. \u00c8 simile al latte umano per il suo contenuto di lattosio, proteine, minerali, aminoacidi. tuttavia il contenuto medio di grassi \u00e8 inferiore.\nQuando viene utilizzato nella nutrizione infantile in modo consistente prima dello svezzamento, a causa del suo basso contenuto di grassi, per imitare il latte materno, dovrebbe essere integrato con integratori di acidi grassi essenziali (omega-3; omega-6) e olio vegetale certificati per neonati oppure pi\u00f9 semplicemente direttamente con l'aggiunta di formule artificiali per lattanti; questo aspetto \u00e8 importante per escludere la presenza di spore di batteri patogeni che possono attraversare la mucosa gastrica non ancora ben formata nei primi 4-5 mesi di vita. Dal punto di vista nutrizionale invece \u00e8 noto che gli acidi grassi omega-3 e omega-6, in particolare l'acido docosaesaenoico (DHA), svolgono un ruolo essenziale nello sviluppo del cervello e della retina. Per i bambini che non sono allergici al latte di vacca o capra, il contenuto in grassi dopo dei 4-5 mesi pu\u00f2 essere compensata naturalmente con ca il 2% di burro di vacca o capra e con ca il 2% di olio extravergine di oliva. \nDal punto di vista igienico-sanitario il latte d'asina, come tutti i latti, deve essere pastorizzato prima dell'assunzione; il processo di pastorizzazione del latte d'asina disattiva i contaminanti batterici e virali.\nIl latte d'asina contiene composti che potenziano il sistema immunitario (in particolare lisozima e lattoferrina) per aiutare a proteggere i bambini dalle malattie. Inoltre, il sapore e l'aspetto del latte d'asina sono attraenti per i bambini.\nIntegratore alimentare.\nIl latte d'asina \u00e8 consigliato per contrastare l'acidit\u00e0 di stomaco, favorire la crescita della flora intestinale, calmare tosse e pertosse (anche nota come tosse asinina) e nel trattamento dei disturbi immuno-mediati \nForme commerciali.\nLatte d'asina crudo.\nLatte d'asina munto e raffreddato. Secondo la normativa europea, come tutti i latti di origine animale, deve essere pastorizzato prima di essere utilizzato. Si conserva per 3 giorni a temperatura di frigorifero. \u00c8 possibile congelarlo per 2-3 mesi per prolungarne la durata. In ogni caso va pastorizzato e consumato prima dell'uso\nLatte di asina in polvere (liofilizzato).\nIl latte d'asina pu\u00f2 essere liofilizzato per preservare la qualit\u00e0 biologica del latte, preservandone cos\u00ec le propriet\u00e0 nutritive, funzionali e cosmetiche. \nLatte d'asina fermentato (kumis).\nL'uso del latte di equino fermentato \u00e8 un'antica tradizione dell'Asia centrale, come il kumis o airag, un latte di cavalla fermentato molto diffuso in Asia e Russia; ma esistono anche varianti tradizionali a base di latte d'asina. \nI\nUso cosmetico.\nSi narra che Cleopatra, regina dell'Antico Egitto, solesse immergersi in latte d'asina per mantenere intatta la sua avvenenza e conservare lo splendore della propria pelle. La leggenda dice che occorrevano ben 700 asine per fornirle la quantit\u00e0 di latte necessaria ai suoi bagni di bellezza quotidiani.\nCos\u00ec pare che facesse anche Poppea (v. 30-65), seconda moglie dell'imperatore romano Nerone, come riferiva Plinio il Vecchio, descrivendo le virt\u00f9 di questo latte per la pelle: \nPaolina (1780-1825), sorella di Napoleone Bonaparte, avrebbe anch'essa utilizzato il latte d'asina per mantenere la bellezza della propria pelle.\nIl latte d'asina \u00e8 tuttora adoperato per produrre saponi e creme idratanti. Per gli allevatori \u00e8 una fonte di reddito che viene a completare i proventi tratti dall'allevamento o dal noleggio degli asini per le escursioni.\nUso medico.\nIl latte d'asina veniva utilizzato un tempo in medicina. Le sue erano note sin nell'antichit\u00e0, quando i medici lo raccomandavano per curare diverse affezioni.\nIl padre della medicina, Ippocrate (460 \u2013 377 a.C.), prescriveva il latte d'asina per numerosi mali, come problemi al fegato, edemi, sanguinamenti di naso, avvelenamenti, malattie infettive, cicatrizzazione di piaghe e febbri.\nNella sua enciclopedica \"Naturalis historia\", nel libro 28 che tratta dei rimedi ricavati dagli animali, Plinio il Vecchio (23 - 79 d.C.) lo proponeva per combattere gli avvelenamenti, la febbre, la fatica, le macchie degli occhi, i denti malfermi, le rughe del viso, le ulcerazioni, l'asma ed alcuni problemi ginecologici \nAnalogamente, il naturalista francese Buffon (1707-1788), nella sua Storia Naturale, indica i benefici del latte d'asina "}
{"id": "727506", "revid": "1714743", "url": "https://it.wikipedia.org/wiki?curid=727506", "title": "Niccol\u00f2 II d'Este", "text": "Biografia.\nInfanzia.\nEra figlio del signore di Ferrara, Modena e Parma, Obizzo III, e della nobildonna Lippa degli Ariosti.\nAscesa.\nAssumendo la sovranit\u00e0 dei suoi Stati, si assicur\u00f2 l'alleanza dei signori di Padova, Verona e Mantova contro Bernab\u00f2 Visconti. Nel 1362 si rec\u00f2 con tutta la sua corte ad incontrare Verde della Scala (che avrebbe sposato nel corso dello stesso anno), alla porta di Formignana (Ferrara).\nNell'incontro di Viterbo del 1367 si assicur\u00f2 la protezione di papa Urbano V, dopo essersi precedentemente recato ad Avignone per invitare il papa a tornare a Roma. Nel frattempo Reggio veniva tolta a Feltrino Gonzaga e venduta a Bernab\u00f2 Visconti. Faenza, che poco prima era stata da lui acquistata, era presa da Astorre I Manfredi.\nMatrimonio.\nNiccol\u00f2 spos\u00f2 Verde della Scala (?-1394), figlia di Mastino II della Scala, signore di Verona ed ebbe una figlia.\nSignore di Ferrara.\nDurante la sua signoria, Ferrara cominci\u00f2 a salire di grande reputazione iniziando a diventare una splendida citt\u00e0. Il marchese contribu\u00ec ad abbellire vari monumenti cittadini, come ad esempio, il monastero di San Guglielmo. Si deve poi a Niccol\u00f2 II la commissione all'architetto Bartolino da Novara del Castello Estense, voluto in seguito ad una rivolta popolare del 1385. Al marchese venne concesso inizialmente un prestito di 25.000 ducati dal signore di Mantova Francesco I Gonzaga. \nMunifico e interessato alla cultura, Niccol\u00f2 II ospit\u00f2 a Ferrara, almeno per un decennio, il commentatore della \"Commedia\" Benvenuto da Imola: un registro fiscale bolognese del 1377, infatti, annota accanto al nome di Benvenuto la segnalazione \"habitator Ferrariae\". Nella citt\u00e0 estense l'Imolese soggiorn\u00f2 fino alla morte, avvenuta probabilmente nello stesso anno di quella del suo mecenate, 1388: fa infatti in tempo a vedere (e citare nella sua opera principe) la costruzione del Castello, eretto con grande celerit\u00e0 fra 1385 e 1387.\nMorte.\nMor\u00ec il 26 marzo 1388 ed i suoi funerali vennero celebrati durante il venerd\u00ec santo. In quella circostanza, malgrado le convenzioni, tutte le campane cittadine suonarono a martello. Gli succedette, come da investiture del papa e dell'imperatore, Alberto V d'Este.\nDiscendenza.\nNiccol\u00f2 e Verde della Scala ebbero una figlia:"}
{"id": "727514", "revid": "124752846", "url": "https://it.wikipedia.org/wiki?curid=727514", "title": "Sistema circolatorio linfatico", "text": "Il sistema circolatorio linfatico \u00e8 un sistema complesso con varie funzioni. Il \"sistema linfatico\" \u00e8 un sistema di drenaggio ad un solo verso che trasporta i fluidi dallo spazio interstiziale dei tessuti al torrente circolatorio presente in tutti i mammiferi. La sua principale funzione \u00e8 il trasporto di proteine, liquidi e lipidi (specialmente per i vasi drenanti l'intestino) dall'interstizio al sistema circolatorio sanguigno, ma presenta anche ruoli di filtraggio e nella risposta immunitaria favorendo l'arrivo di antigeni agli organi linfoidi periferici per innescare i meccanismi immunitari.\nNon tutti gli organi sono drenati dal sistema linfatico. Il sistema nervoso centrale, ossa, midollo osseo, parte materna della placenta ed endomisio dei muscoli mancano di vasi linfatici, anche se sono provvisti di \"condotti prelinfatici\" in grado di drenare il liquido interstiziale ai linfonodi zonali. Cristallino, cornea, epidermide, cartilagine e tonaca intima delle arterie di grosso calibro mancano oltre che della vascolarizzazione linfatica anche di quella sanguigna.\nUno studio condotto da Candace Pert ha dimostrato che l'unione tra sistemi corporali causa la presenza di neurotrasmettitori e relativi neurorecettori all'interno di questi sistemi.\nLo studio \u00e8 stato condotto prima degli anni '90 e tutto quello scritto in successione \u00e8 un'attribuzione indebita di una scoperta sensazionale.\nUn recente studio del 2015 ha dimostrato un collegamento tra il cervello ed il sistema immunitario. Questo lavoro dimostra l'esistenza di una ramificata rete di sottili vasi linfatici che attraversa le meningi: la sua esistenza smentisce l'idea, radicata da oltre un secolo, che il cervello fosse completamente isolato dal sistema immunitario. La scoperta potr\u00e0 avere notevoli ricadute sullo studio e la terapia di molte malattie neurologiche.\nOrganizzazione generale.\nIl sistema circolatorio linfatico consiste in una serie di vasi che si formano a fondo cieco nei tessuti (forma a \u201cdito di guanto\u201d), essi costituiscono i capillari linfatici e sono formati da cellule endoteliali sovrapposte ai margini. I capillari linfatici confluiscono in vasi linfatici propriamente detti, o anche \"vasi precollettori\", dotati di valvole. Sono presenti valvole a nido di rondine in tutti i vasi linfatici propriamente detti, cosa che obbliga lo scorrimento della linfa in un'unica direzione centripeta. Il segmento di vaso tra due valvole \u00e8 chiamato linfangione, e ha la caratteristica di essere capace di contrazione propria. A loro volta i \"vasi precollettori\" confluiscono in vasi pi\u00f9 grandi, i \"collettori pre-linfonodali\". Tali vasi sfociano in varie stazioni linfonodali lungo il loro percorso. La linfa rilasciata nei linfonodi ricircola all'interno per poi riversarsi nei \"collettori post-linfonodali\" che confluiscono nei pi\u00f9 grossi \"tronchi linfatici\" convergenti poi nei \"dotti linfatici\", che infine raggiungono le vene alla base del collo all'interno delle quali riversano la linfa residua.\nNel corpo umano i dotti sono solo due: il \"dotto toracico\" e il \"dotto linfatico destro\" che si dividono i territori di drenaggio. Il \"dotto toracico\" drena la maggior parte delle regioni inferiori del corpo e la regione toracica sinistra, l'arto superiore sinistro, la parte sinistra del cuore e le met\u00e0 sinistre di testa e collo sfociando poi nella giunzione giugulosucclavia sinistra. Il \"dotto linfatico destro\", invece, drena la porzione destra del cuore, l'arto superiore destro, le met\u00e0 destre di testa e collo, il diaframma, il polmone destro e la maggior parte del polmone sinistro per confluire poi nella giunzione giugulosucclavia destra.\nTali vasi dopo aver raccolto tutta la linfa drenata dall'organismo si gettano in prossimit\u00e0 dell'angolo di confluenza della vena giugulare interna con la succlavia a sinistra il primo e a destra il secondo.\nLinfa.\nLa linfa \u00e8 il liquido che circola nei vasi linfatici e deriva completamente dal fluido interstiziale. Durante lo scorrimento del sangue nel capillare, infatti, una parte del plasma (circa 15 mL/min) filtra attraverso la parete andando nell'interstizio. Di questa quota il 90% viene riassorbito dall'estremit\u00e0 venosa dei capillari sanguigni stessi ritornando in circolo. La parte rimanente di questo liquido extravasato non viene riassorbito rapidamente (2-4 litri in 24 ore) formando il fluido interstiziale. Tale fluido contiene anche alcune proteine plasmatiche che, essendo extravasate, non riescono pi\u00f9 a rientrare nel flusso sanguigno a causa del gradiente di concentrazione.\nQuesto fluido durante il tragitto verso i capillari linfatici si arricchisce di prodotti del metabolismo cellulare, ormoni, antigeni e varie sostanze (che possono essere importanti anche ai fini diagnostici) e si impoverisce di nutrienti. In questo modo la linfa corrisponde grosso modo al liquido interstiziale e la sua formazione consiste nell'ingresso nel vaso linfatico\nLa linfa rappresenta un efficace sistema attraverso cui l'organismo raccoglie liquidi e materiale di scarto dalla periferia per poi veicolarlo agli organi di depurazione (fegato, reni, polmoni, linfonodi). Sotto questo punto di vista, la funzione del sistema linfatico \u00e8 quindi molto simile a quella del circolo venoso\nVasi linfatici.\nIn base a quanto gi\u00e0 spiegato nel paragrafo precedente si possono descrivere due grossi tipi di vasi linfatici: \"periferici\" e \"di conduzione\". I primi sono dotati di un'alta capacit\u00e0 assorbente, mentre i secondi sono perlopi\u00f9 predisposti per il trasporto della linfa.\nIn base alla loro struttura \u00e8 possibile poi classificare i vasi linfatici in cinque tipi diversi, di cui solo il primo \u00e8 periferico mentre gli altri sono tutti di conduzione: capillari, precollettori, collettori (sia pre- sia post-linfonodali), tronchi e dotti.\nVasi linfatici periferici.\nI vasi linfatici periferici sono costituiti solamente dai capillari linfatici in quanto le uniche strutture dotate di capacit\u00e0 assorbente. I capillari, molto difficili da osservare all'interno di un organo per via della loro parete sottile e la tendenza a collassare, dal punto di vista strutturale presentano tutti la stessa organizzazione.\nI capillari sono frequentemente cilindrici, con un diametro di circa 10-60\u00a0\u00b5m, formati da cellule endoteliali piatte con numerose invaginazioni sia verso la superficie luminale sia esterna e in completa assenza di una membrana basale. Fra le cellule sono presenti giunzioni intercellulari serrate responsabili dell'integrit\u00e0 della parete che per\u00f2 sembrano mancare in pi\u00f9 di qualche punto donando capacit\u00e0 assorbente al capillare.\nL'assorbimento dipende dalla capacit\u00e0 dell'endotelio di dilatarsi nei punti privi di giunzioni riducendo la pressione all'interno del vaso e generando un \"risucchio\" dall'interstizio all'interno del capillare. Questa dilatazione \u00e8 permessa dalle fibre dai \"filamenti di ancoraggio\", fibre della matrice extracellulare legate alle cellule endoteliali capaci di esercitare una tensione sulla parete allargandola localmente.\nVasi linfatici di conduzione.\nI vasi linfatici di conduzione sono i vasi preposti al trasporto della linfa dai capillari allo sbocco nel torrente circolatorio e comprendono i precollettori, collettori pre- e post-linfonodali, tronchi e dotti linfatici.\nPrecollettori.\nI precollettori sono piccoli vasi linfatici che mettono in rapporto la porzione assorbente rappresentata dai capillari e le vie di deflusso rappresentate dai collettori. Essendo una struttura di transizione dai capillari, si assiste a uno sviluppo di uno strato esterno connettivale molto esile in cui possono essere presenti fibre muscolari lisce ad andamento a spirale. Le valvole sono rare e insufficienti permettendo, quindi, dei reflussi o inversioni di corrente. Confluiscono a formare i vasi collettori e costituiscono le prime vie di deflusso all'interno degli organi.\nCollettori.\nI vasi collettori nascono dalla confluenza di pi\u00f9 vasi precollettori. Si distinguono in \"superficiali\" se decorrono nei tegumenti, nello spessore del tessuto connettivo sottocutaneo e indipendenti dal decorso dei vasi sanguigni e \"profondi\" se posti pi\u00f9 profondamente alla fascia comune o all'interno dei visceri e satelliti dei vasi arteriosi o venosi. Si dividono ancora in \"collettori afferenti\" o \"pre-linfonodali\" e \"collettori efferenti\" o \"post-linfonodali\" a seconda che sfocino o nascano da un linfonodo.\nNei vasi collettori non \u00e8 possibile suddividere la parete in tre tonache distinte. Data la loro natura muscolare \u00e8 possibile notare l'organizzazione dei fasci muscolari ad andamento elicoidale divisi in due strati a direzione opposta, uno \"interno\" o \"intimo\" e uno \"esterno\" o \"avventiziale\". Manca quasi completamente il contingente elastico. Numerosi fasci connettivali dipartono a raggiera dalla periferia della parete per ancorarsi all'ambiente circostante donando a tali vasi un aspetto beante.\nSono tutti riccamente provvisti di valvole che si presentano a coppie, come quelle venose. Hanno forma semilunare e sono orientate in modo da permettere solo il deflusso centripeto e impedire reflussi o inversioni di corrente. La presenza di valvole dona ai collettori un aspetto moniliforme, cio\u00e8 un alternarsi di tratti facilmente dilatabili. In corrispondenza delle valvole la muscolatura si fa ridotta o assente.\nPropulsione della linfa.\nLa linfa contenuta nei vasi linfatici non circola grazie a una pompa come il cuore del sistema circolatorio sanguigno e i vasi stessi non hanno una componente muscolare tale da giustificare una propulsione autonoma. Nei diversi esseri viventi esistono meccanismi diversi.\nNei vertebrati superiori, come l'uomo, si ha l'azione di meccanismi sia attivi sia passivi. I principali meccanismi risultano essere:\nNei vertebrati inferiori, invece, il sistema linfatico contiene i cosiddetti \"cuori linfatici\", formazioni contrattili specializzate che spingono la linfa.\nLinfonodi.\nI linfonodi sono stazioni interposte sul decorso dei vasi linfatici. Ogni linfonodo spezza un collettore in una parte pre-linfonodale e una post-linfonodale.\nIl ruolo dei linfonodi \u00e8 di filtrare la linfa che viene riversata dai numerosi vasi afferenti e riversarla nell'unico vaso efferente. In questo contesto i linfonodi svolgono un ruolo della risposta immunitaria poich\u00e9 tutti gli antigeni che arrivano dai tessuti vengono catturati ed esposti ai linfociti per attivare la risposta.\nDerivazione embriologica.\nIl sistema linfatico comincia il suo sviluppo verso la fine della VI settimana. I vasi linfatici si sviluppano in maniera simile ai vasi sanguigni e si forma una rete linfatica dalla connessione dei capillari linfatici. Alla fine del periodo embrionale si formano sei \"sacchi linfatici primari\":\nSi ha quindi uno sviluppo indipendente dei vasi e dei sacchi linfatici che successivamente si riuniscono. Seguendo le vene principali, i vasi raggiungono:\nDue grossi canali, che successivamente si anastomizzeranno, congiungono i sacchi giugulari con la cisterna chili formando i dotti toracici sinistro e destro.\nSviluppo dei dotti.\nI sacchi giugulari vengono connessi con la cisterna chili da due grossi canali che successivamente si anastomizzano: i dotti toracici sinistro e destro. Dalla porzione caudale del dotto di destra, dall'anastomosi e dalla porzione craniale del dotto sinistro si forma il \"dotto toracico\"; mentre dalla porzione craniale del dotto destro si forma il \"dotto linfatico destro\". Successivamente i due dotti si riuniranno al sistema venoso sboccando nelle prossimit\u00e0 delle giunzioni giugulosucclavie omolaterali.\nSviluppo dei linfonodi.\nI sacchi linfatici, tranne la cisterna chili, si trasformano in linfonodi durante la prima parte del periodo fetale. Vengono successivamente invasi da cellule mesenchimali che ne frammentano la cavit\u00e0 creando una rete di canali linfatici e dando origine alla capsula.\nFunzioni.\nLe principali funzioni del sistema linfatico sono il mantenimento dell'omeostasi dei fluidi tissutali e il ruolo nella risposta immunitaria. A queste si pu\u00f2 aggiungere, soprattutto per quanto riguarda i vasi linfatici intestinali, l'assorbimento di acidi grassi e conseguente trasporto di grasso e chilo verso il sistema circolatorio.\nDrenaggio.\n\u00c8 gi\u00e0 stato ampiamente spiegato nei paragrafi precedenti come i capillari linfatici a fondo cieco presenti nei tessuti siano fondamentali per il riassorbimento di una parte (circa il 10%) del fluido interstiziale che si forma e che non viene drenato dai vasi sanguigni. Il fluido che viene riassorbito forma la linfa che poi circola in tutto il sistema per essere rigettata nel sistema sanguigno.\nRisposta immunitaria.\nPer via del ruolo di drenaggio dei tessuti, il sistema linfatico accoglie una linfa che, prima di entrare in circolo, si \u00e8 arricchita di sostanze presenti nei fluidi interstiziali. Durante un'infezione o un danno tissutale il fluido pu\u00f2 aumentare e contenere numerose sostanze (in particolare antigeni) che possono innescare risposte immunitarie. I tessuti che offrono un'entrata per i microbi sono soprattutto i tegumenti e l'apparato gastrointestinale e sono per questo ricchi di cellule dendritiche in grado catturare gli antigeni. Questi antigeni microbici, le cellule che li hanno inglobati e svariati mediatori chimici dell'infiammazione vengono quindi immessi in circolo e si dirigono ai linfonodi dove la linfa ricircola e viene filtrata. Qui, poi, avviene l'attivazione della risposta immunitaria adattativa.\nRuolo nel sistema linfoide.\nIl sistema linfoide \u00e8 per definizione l'insieme degli organi che producono e permettono lo sviluppo di linfociti in grado di rispondere attivamente in una risposta immunitaria. Si distinguono in primari (o centrali) e secondari (o periferici) a seconda che producano e sviluppino oppure attivino semplicemente le cellule:\nOrgani linfoidi primari\nOrgani linfoidi periferici\nSebbene il sistema linfatico abbia un ruolo pressoch\u00e9 nullo nella produzione e nello sviluppo dei linfociti, svolge un ruolo determinante nella risposta immunitaria permettendo l'arrivo degli antigeni ai linfonodi e innescando le sequenze di attivazione. Alla milza gli antigeni arrivano tramite il circolo sanguigno.\nTopografia di vasi linfatici e linfonodi.\nDotti.\nDotto toracico.\nIl dotto toracico \u00e8 il principale vaso linfatico dell'organismo ed \u00e8 la via principale di scarico della linfa nel torrente ematico. Si origina dalla confluenza di due radici: i \"tronchi linfatici lombari sinistro\" e \"destro\" e il \"tronco linfatico intestinale\". In base a dove avviene la confluenza, pu\u00f2 cominciare a livello della II vertebra lombare dove presenta frequentemente una dilatazione ampollare (la \"cisterna del chilo\" o \"cisterna di Pecquet\") o anche pi\u00f9 in alto mancando per\u00f2 di tale dilatazione. Presenta una lunghezza che va dai 38\u00a0cm ai 45\u00a0cm e un calibro non uniforme per la presenza di tratti dilatati o ristretti, ma che oscilla sempre tra i 4 e gli 8\u00a0mm. \u00c8 provvisto di valvole e presenta numerose variazioni individuali di origine, decorso e terminazioni che lo portano, ad esempio, a essere duplice o presentare una divisione in pi\u00f9 tronchi. Termina sboccando in prossimit\u00e0 della giunzione giugulosucclavia sinistra.\nDotto linfatico destro.\nIl dotto linfatico destro non \u00e8 costante e pu\u00f2 formarsi a destra per la confluenza dei tronchi linfatici giugulare e succlavio e a volte anche del tronco bronco-mediastinico. \u00c8 lungo 10\u201312\u00a0mm e sbocca in corrispondenza della giunzione giugulosucclavia destra.\nTronchi linfatici.\nTronchi linfatici lombari.\nI tronchi linfatici lombari sinistro e destro sono i vasi efferenti del gruppo aortico laterale dei linfonodi lomboaortici. Drenano la regione sottombelicale della parete addominale, la parete pelvica, la parete perineale, l'arto inferiore e il territorio vascolarizzato dai rami splancnici pari dell'aorta.\nTronco linfatico intestinale.\nIl tronco linfatico intestinale \u00e8 il vaso efferente dei linfonodi celiaci, gruppo terminale dei linfonodi preaortici. Drena la porzione sottodiaframmatica del tubo digerente, gli organi annessi al tratto digerente fino a met\u00e0 del retto e il territorio vascolarizzato dai rami splancnici impari dell'aorta.\nTronchi linfatici giugulari.\nI tronchi linfatici giugulari sinistro e destro originano dalla confluenza del plesso collettore linfatico che drena inferiormente i gruppi dei linfonodi cervicali profondi. Seguono l'ultimo tratto della vena giugulare interna. Dalla confluenza dei tronchi linfatici giugulare, succlavio e broncomediastinico destri nasce il dotto linfatico destro. Il tronco linfatico giugulare sinistro, invece, confluisce nel dotto toracico prima del suo sbocco nel sistema venoso. I due tronchi drenano i territori di testa e collo omolaterali.\nTronchi linfatici succlavi.\nI tronchi linfatici succlavi sinistro e destro nascono dal plesso costituito dai collettori linfatici efferenti del gruppo apicale dei linfonodi ascellari. Dalla confluenza dei tronchi linfatici succlavio, giugulare e broncomediastinico destri nasce il dotto linfatico destro. Il tronco linfatico succlavio sinistro, invece, confluisce nel dotto toracico prima del suo sbocco nel sistema venoso. I due tronchi drenano gli arti superiori, parte della parete toracica, parte della mammella e la porzione sopraombelicale della parete addominare anteriore.\nTronchi linfatici broncomediastinici.\nI tronchi linfatici broncomediastinici sinistro e destro nascono dalla confluenza dei collettori linfatici che provengono dai gruppi linfonodali mediastini anterosuperiori e tracheobronchiali. Dalla confluenza dei tronchi linfatici broncomediastinici, succlavio e giugulare destri nasce il dotto linfatico destro. Il tronco linfatico broncomediastinico sinistro, invece, confluisce nel dotto toracico prima del suo sbocco nel sistema venoso. I due tronchi drenano la parete toracica profonda, la trachea, l'esofago, il fegato e le regioni omolaterali dei polmoni, dell'albero bronchiale e del cuore.\nDrenaggio di testa e collo.\nVasi linfatici.\nLa superficie cutanea del cranio viene divisa in tre zone di drenaggio linfatico: anteriore, media e posteriore. La zona anteriore, insieme alle regioni di fronte alta, temporale e auricolare anteriore afferisce ai linfonodi parotidei. La zona media, insieme alle regioni parietale, auricolare superiore e posteriore, afferisce ai linfonodi mastoidei e cervicali. La zona posteriore, insieme alla regione nucale, afferisce ai linfonodi occipitali e cervicali profondi.\nLe regioni nasali esterne sono drenate dai linfonodi parotidei, cervicali superficiali e sottomandibolari. La rinofaringe e le cavit\u00e0 nasali sono drenate dai linfonodi retrofaringei e cervicali profondi.\nLe regioni anteriori del cavo orale afferiscono ai linfonodi sottomandibolari e sottomentali, mentre la restante parte \u00e8 drenata dai linfonodi della giugulare interna.\nLa lingua \u00e8 drenata da una ricca rete linfatica: l'apice afferisce ai linfonodi sottomentali, la porzione anteriore ai linfonodi giugulomioioidei, il terzo medio ai linfonodi sottomandibolari e a quelli della giugulare interna, mentre il terzo posteriore afferisce ai linfonodi giugulodigastrico e del nervo accessorio spinale.\nLinfonodi.\nClassificazione a catene.\nI linfonodi possono essere raggruppati in 10 gruppi divisi in 3 catene:\n\"Catena orizzontale superiore\"\n\"Catena verticale\"\n\"Catena orizzontale inferiore\"\nClassificazione a livelli.\nSecondo una classificazione pi\u00f9 semplificata e di recente costruzione vengono presi in considerazione solo i linfonodi clinicamente palpabili e vengono suddivisi in 7 livelli:\nLinfonodi ascellari.\nNel cavo ascellare sono presenti 5 raggruppamenti linfonodali disposti in gruppi e catene e convergenti verso l'interno dell'ascella. Dal gruppo pi\u00f9 interno o apicale hanno origine i tronchi succlavi.\nDrenaggio dell'arto superiore.\nVasi linfatici.\nI vasi linfatici, come i linfonodi, sono divisi in superficiali e profondi. I collettori linfatici superficiali nascono dai capillari linfatici cutanei, specialmente della mano, da cui risalgono nell'avambraccio per formare tre gruppi: \"collettori mediali\", \"laterali\" e \" anteriori\". Nel braccio poi proseguono per arrivare all'ascella dove terminano aprendosi nei linfonodi del gruppo laterale.\nLinfonodi.\nAlcuni linfonodi, molto variabili, sono disposti sono distribuiti sui collettori della mano, dell'avambraccio e del braccio. I \"linfonodi della palma della mano\" e i \"linfonodi epitrocleare\" sono superficiali e i loro collettori sono satelliti della vena basilica. I \"linfonodi radiali\", \"interossei anteriore\" e \"posteriore\", \"cubitali\" e \"brachiali\" sono profondi e i loro collettori sono satelliti dei vasi profondi.\nDrenaggio della parete toracica.\nIl drenaggio linfatico della parete toracica \u00e8 diviso in due sistemi, profondo e superficiale. Il sistema superficiale \u00e8 tributario dei linfonodi ascellari e i vasi che nascono dalle reti cutanee vi si dirigono. Il sistema profondo \u00e8 di seguito descritto.\nVasi linfatici profondi.\nI collettori linfatici drenano i muscoli toracici, intercostali e il diaframma. Si dirigono poi ai linfonodi profondi.\nLinfonodi profondi.\nI linfonodi profondi sono divisi in 3 gruppi:\nDrenaggio della mammella.\nI vasi linfatici originano da una rete perilobulare e dalla parete dei dotti galattofori che comunicano con la rete subareolare intorno al capezzolo. I vasi poi circondano il margine anteriore, perforano la fascia ascellare e terminano per la maggior parte nei linfonodi superiori del gruppo anteriore dei linfonodi ascellari.\nI vasi linfatici profondi, invece, passano attraverso i muscoli pettorale e intercostali per terminare nei linfonodi sternali. Nel decorso degli spazi intercostali questi vasi si anastomizzano con i vasi provenienti dal fegato e dal diaframma.\nDrenaggio dei visceri toracici.\nI visceri toracici vengono drenati da diversi gruppi linfonodali prima di sfociare direttamente nel dotto toracico o linfatico destro. In particolare i vasi efferenti dei gruppi tracheobronchiale e brachiocefalico si uniscono con i vasi efferenti dei linfonodi parasternali a formare i \"tronchi broncomediastinici\" sinistro e destro.\nVasi linfatici.\nIl cuore presenta un drenaggio linfatico esteso nei ventricoli che raccoglie la linfa proveniente dai pochi vasi linfatici degli atri. I ventricoli presentano un plesso subendocardico, che sfocia nel plesso subepicardico che si svuota nei collettori cardiaci superficiali. Il tronco linfatico maggiore origina dal ventricolo sinistro, raccoglie la linfa del destro e della parete diaframmatica del cuore per gettarsi poi in uno dei linfonodi tracheobronchiali inferiori. Il timo \u00e8 drenato dai linfonodi mediastinici anterosuperiori.\nI polmoni presentano una rete linfatica sottopleurica (superficiale) che circonda tutto il singolo polmone e confluisce nei linfonodi broncopolmonari e una rete profonda che decorre nei setti interlobari e nelle guaine peribroncovascolari formano un plesso che circonda i bronchi e i vasi fino all'ilo. Negli alveoli non sono presenti vasi linfatici. I vasi della pleura viscerale continuano con i vasi polmonari, mentre quelli della pleura parietale terminano nei linfonodi sternali, diaframmatici e mediastinici posteriori. Trachea e bronchi principali presentano due reti linfatiche disposte nella mucosa (superficiale) e nella sottomucosa (profonda). La rete profonda d\u00e0 origine a vasi efferenti che si gettano nei linfonodi pretracheali o tracheobronchiali.\nLinfonodi.\nI linfonodi toracici sono divisi in 14 gruppi:\nDrenaggio della parete addominale.\nLa parete addominale presenta una drenaggio linfatico superficiale che fa capo ai linfonodi inguinali superficiali (per le regioni parietali anterolaterale, posteriore e lombare) e ai linfonodi ascellari (per le regioni parietali alta e costale) e un drenaggio profondo che termina nei linfonodi iliaci esterni.\nDrenaggio dei visceri addominali e pelvici.\nI vasi linfatici che drenano i visceri addominali formano plessi che seguono i vasi sanguigni che presentano numerose catene linfonodali interposte e numerose interconnessioni. Si formano quindi i \"plessi iliaci esterno\" e \"interno\" che confluiscono nel \"plesso iliaco comune\" che a sua volta prosegue nel \"plesso lombaortico\". Quest'ultimo \u00e8 posto attorno all'aorta addominale e presenta la catena linfonodale a cui fanno capo tutti i linfonodi drenanti i visceri addominali e pelvici. Dal plesso lombaortico nascono i due tronchi linfatici lombari.\nLinfonodi.\nI linfonodi presenti nelle cavit\u00e0 addominale e pelvica, quindi, si dividono in iliaci esterni, interni e comuni e lomboaortici.\nI \"linfonodi iliaci esterni\" formano, con i collettori afferenti ed efferenti il \"plesso iliaco esterno\", e drenano la linfa proveniente dalle regioni profonde delle pareti addominale e pelvica, dagli organi genitali, dall'apparato urinaio e dai muscoli adduttori della coscia. I \"linfonodi iliaci interni\", formano con i collettori afferenti ed efferenti il \"plesso iliaco interno\", e drenano la linfa proveniente dalle vie urinarie, dagli organi genitali, dal perineo, dal retto, dal cavo pelvico e dai muscoli della ragione posteriore di coscia e natica. I \"linfonodi iliaci comuni\": drenano la linfa proveniente dai linfonodi iliaci esterni e interni e formano con i collettori il \"plesso iliaco comune\" di fronte al promontorio del sacro.\nI \"linfonodi lomboaortici\" si possono dividere in tre gruppi in base al rapporto che traggono con l'aorta addominale e che ricevono tutta la linfa proveniente dai gruppi linfonodali propri degli organi interni:\nDrenaggio dell'arto inferiore.\nVasi linfatici.\nI vasi linfatici dell'arto inferiore si dividono in superficiali e profondi. I vasi superficiali originano dai tegumenti, decorrono nel sottocutaneo e si raggruppano in collettori mediali, laterali e glutei superficiali che sfociano poi nel raggruppamento linfonodale inguinale superficiale. I vasi profondi originano dalle ossa, dai muscoli e dalle articolazioni e si fanno satelliti dei vasi profondi e terminano ai linfonodi inguinali profondi.\nLinfonodi.\nI linfonodi dell'arto inferiore si dividono in linfonodi inguinali, poplitei e linfonodi isolati. Tutta la linfa viene poi drenata a i linfonodi ilaci esterni.\nI \"linfonodi inguinali\" sono situati nella regione inguinofemorale e drenano la linfa proveniente dai collettori dell'arto inferiore, delle pareti dell'addome, della regione glutea superficiale, dagli organi genitali esterni e dal perineo. Si suddividono in linfonodi superficiali, posti nel sottocutaneo del triangolo femorale, e linfonodi profondi, posti sempre nel triangolo femorale ma sotto la fascia cribrosa.\nI \"linfonodi poplitei\" sono situati nella cavit\u00e0 poplitea, ricevono collettori superficiali satelliti della vena piccola safena, drenano i linfonodi isolati \"tibiale anteriore\", \"tibiale posteriore\" e \"peronieri\". I vasi efferenti vanno ai linfonodi inguinali profondi.\nPatologia.\nIn generale, visto il ruolo nel drenaggio dei fluidi interstiziali, qualsiasi malfunzionamento del sistema linfatico porta alla formazione di edemi e anche le elefantite .\nAnomalie congenite.\nLe anomalie congenite del sistema linfatico non sono comuni. In ogni caso si pu\u00f2 trattare di \"linfoedema congenito\" come risultato di una dilatazione dei canali linfatici primitivi che raramente coinvolge porzioni estese del corpo. L'igroma cistico \u00e8 caratterizzato da cavit\u00e0 singole o multiple piene di liquido che formano dilatazioni nella parte inferiore e laterale del collo. In genere non \u00e8 presente alla nascita, ma si evidenzia dopo essersi ingrandito durante l'infanzia. La maggior parte degli igromi deriva da uno sviluppo anomale dei sacchi giugulari come sacchi staccati o come parti del sacco non raggiunte dai canali linfatici."}
{"id": "727515", "revid": "3535", "url": "https://it.wikipedia.org/wiki?curid=727515", "title": "Latte di asino", "text": ""}
{"id": "727517", "revid": "118480315", "url": "https://it.wikipedia.org/wiki?curid=727517", "title": "Utopia, Limited", "text": "Utopia Limited o The Flowers of Progress, \u00e8 una operetta del genere Savoy Opera, con musiche di Arthur Sullivan e libretto di W. S. Gilbert. Essa fu la penultima opera del duo Gilbert e Sullivan su quattordici complessive e debutt\u00f2 il 7 ottobre 1893 ed and\u00f2 avanti per 245 recite.\nIl libretto di Gilbert satireggiava sulle Societ\u00e0 a responsabilit\u00e0 limitata, ed in particolare sul fatto che dette societ\u00e0 potevano fallire non pagando i creditori senza alcuna responsabilit\u00e0 a loro carico. Satireggia anche sulla legge che regola le Societ\u00e0 per azioni immaginando la convergenza assurda fra persone fisiche ed entit\u00e0 legali. In somma, si prende beffa delle presunzioni del tardo XIX secolo (impero britannico) e di molte delle istituzioni adorate dalla nazione. Il libretto \u00e8 stato criticato come troppo lungo ed erroneo, e molti punti non sono mai risolti, per il fatto Sullivan che rifiut\u00f2 di inserire delle scene chiarificatrici.\n\"Utopia\" viene rappresentata meno frequentemente di altre opere di Gilbert e Sullivan: \u00e8 troppo costosa da produrre per il gran numero di ruoli principali e perch\u00e9 prevede due costumi di scena per la maggior parte degli attori.\nL'argomento e l'intreccio risulta di difficile comprensione per gli spettatori moderni che non conoscono quelle realt\u00e0. Nonostante contenga alcune ottime musiche ha fra le opere di Gilbert e Sullivan meno motivi orecchiabili per il grande pubblico. Nonostante ci\u00f2 l'opera ebbe i suoi estimatori. George Bernard Shaw disse: \"Ho apprezzato l'opera \"Utopia\" pi\u00f9 che ogni altra delle precedenti Savoy Opera.\"\nBackground.\nDurante la produzione della precedente opera \"The Gondoliers\", Gilbert si fece irretire in una disputa legale con il produttore Richard D'Oyly Carte, sul costo di una nuova moquette per il Savoy Theatre e pi\u00f9 generalmente sui costi della messa in scena nel corso della durata della loro societ\u00e0. Sullivan prese le parti di Carte e Gilbert fin\u00ec per soccombere.\nDopo la fine delle recite di \"The Gondoliers\" trascorsero ben due anni prima del debutto di \"Utopia\".\nLa causa lasci\u00f2 Gilbert e Sullivan molto amareggiati, ed i loro ultimi due lavori subirono i segni di questa freddezza fra i due creando delle discrepanze nella stesura delle opere che non si notavano nei loro precedenti lavori. Queste imperfezioni in altri tempi sarebbero state sistemate nei primi giorni di programmazione cosa che non avvenne pi\u00f9 nelle due ultime opere. \"Utopia\" risult\u00f2 meno scorrevole delle opere precedenti e questa problematica, notata dal pubblico, fu uno dei motivi che indirizz\u00f2 i frequentatori dei teatri londinesi, dall'opera comica alla commedia musicale come \"A Gaiety Girl\", che spopolava in quel tempo nei teatri del West end londinese.\n\"Utopia\" present\u00f2 Nancy McIntosh, l'ultima protetta di Gilbert, come Principessa Zara, ed il suo ruolo fu molto ampliato per dare maggiore spessore alla sua parte. Sullivan non fu d'accordo su questo e altre questioni e si rifiut\u00f2 di mettere una delle scene scritta appositamente da Gilbert per la McIntosh.\nQuesto episodio rappresent\u00f2 l'inizio delle fine della collaborazione fra i due che terminer\u00e0, tre anni dopo, con l'opera \"The Grand Duke\"."}
{"id": "727524", "revid": "404449", "url": "https://it.wikipedia.org/wiki?curid=727524", "title": "Il bouquet rosso", "text": " \u00e8 un manga di Rumiko Takahashi, terzo volume della serie antologica \"Rumic Theater\" pubblicato in Giappone nel 2005 ed edito in Italia dalla Star Comics nel novembre 2006 (Storie di Kappa 143). Un solo volume per sei racconti brevi che affrontano con sensibilit\u00e0 tematiche mature come l'adattamento alla vita adulta e il rapporto fra genitori e figli nel Giappone contemporaneo. Le prime tavole di alcuni racconti sono a colori, per un totale di 24 pagine.\nCapitoli.\nLe data di pubblicazione giapponesi si riferiscono all'edizione su \"Big comic original\" dell'editore Shogakukan."}
{"id": "727529", "revid": "287204", "url": "https://it.wikipedia.org/wiki?curid=727529", "title": "Eteboss", "text": ""}
{"id": "727531", "revid": "118463044", "url": "https://it.wikipedia.org/wiki?curid=727531", "title": "Po\u010da\u00efv", "text": "Po\u010da\u00efv (ucraino: \u041f\u043e\u0447\u0430\u0457\u0432, russo: \u041f\u043e\u0447\u0430\u0435\u0432, polacco: Poczaj\u00f3w) \u00e8 una piccola citt\u00e0 sita nell'Oblast' di Ternopil', nell'Ucraina occidentale. Posizionata nel distretto di Kremenec', \u00e8 situata 18 km a sud-ovest di Kremenec' e 50 km a nord dalla capitale della provincia, Ternopil.\nLa popolazione \u00e8 stimata intorno agli 8.200 abitanti (dati del 2001).\nLa citt\u00e0 \u00e8 conosciuta per la presenza del Po\u010dajivska Lavra, il secondo monastero ortodosso per grandezza in Ucraina."}
{"id": "727535", "revid": "287204", "url": "https://it.wikipedia.org/wiki?curid=727535", "title": "Steve McClaren", "text": "Carriera.\nPrime esperienze (1992\u20132001).\nSubito dopo il ritiro dall'attivit\u00e0 agonistica nel 1992, Steve McClaren divenne il vice-allenatore dell'Oxford United.\nIl 15 giugno 1995 firm\u00f2 con il Derby County, dove ricopr\u00ec la carica di assistente di Jim Smith, gi\u00e0 capo-allenatore ad Oxford.\nIl 31 gennaio 1999 colse l'opportunit\u00e0 di diventare assistente di Sir Alex Ferguson al Manchester United al posto di Brian Kidd.\nMiddlesbrough (2001\u20132006).\nIl 21 giugno 2001 divenne l'allenatore del Middlesbrough; con il \"Boro \"vinse quello che per il club \u00e8 il trofeo pi\u00f9 prestigioso della sua storia, ovvero la Football League Cup nella stagione 2003-2004, sconfiggendo per 2-1 in finale il Bolton al Millennium Stadium di Cardiff. Nella stagione 2005-2006 condusse il Middlesbrough alla finale di Coppa UEFA al Philips Stadion di Eindhoven, perdendo per 0-4 contro il Siviglia. Al termine dell'annata rassegn\u00f2 le sue dimissione dal club dopo cinque anni.\nInghilterra (2006\u20132007).\nNell'estate del 2006 la Football Association annunci\u00f2 che, una volta conclusosi il Mondiale in Germania, Steve McClaren sarebbe succeduto a Sven-G\u00f6ran Eriksson sulla panchina della nazionale inglese. Nelle qualificazioni all'Europeo 2008, McClaren rinunci\u00f2 a diversi giocatori-chiave ormai considerati anziani, tra cui David James, Sol Campbell e soprattutto David Beckham. Malgrado una buona partenza, le successive partite portarono a risultati altalenanti che misero a serio rischio la partecipazione dei britannici al torneo continentale; la sconfitta contro la Nazionale croata all'ultima giornata caus\u00f2 la mancata qualificazione in favore degli slavi e della Nazionale russa. Il giorno dopo fu esonerato.\nTwente (2008\u20132010).\nNel giugno del 2008 firm\u00f2 per gli olandesi del Twente, conseguendo buoni risultati alla sua prima stagione. Nell'annata successiva miglior\u00f2 il rendimento della squadra, portandola a vincere il primo campionato della sua storia.\nWolfsburg (2010\u20132011).\nL'11 maggio 2010 fu nominato nuovo allenatore del Wolfsburg, societ\u00e0 tedesca con la quale firm\u00f2 un contratto biennale. Dopo sei mesi in cui la squadra fu eliminata dalla DFB Pokal e si trovava al dodicesimo posto in in campionato, la dirigenza dei \"Lupi\" decise di esonerarlo.\nNottingham Forest (2011\u20132012).\nIl 13 giugno 2011 torn\u00f2 in patria firmando un contratto triennale con il Nottingham Forest, club militante in seconda divisione con forti ambizioni al salto di categoria. Lasci\u00f2 la squadra nel mese di gennaio per alcune incomprensioni con la societ\u00e0 relative al calciomercato.\nRitorno al Twente (2012\u20132013).\nIl 5 gennaio 2012 torn\u00f2 alla guida del Twente firmando un contratto di due anni e mezzo e riusc\u00ec a portare il club al sesto posto in campionato. Il 6 gennaio 2013, dopo una serie di risultati negativi e dopo non aver vinto neanche una partita nel nuovo anno, fu esonerato.\nDerby County (2013\u20132015).\nIl 30 settembre 2013 diventa il nuovo allenatore del Derby County, subentrando all'esonerato Nigel Clough. Nella stagione 2013-2014 porta il club ad un passo dalla promozione in Premier League (3\u00ba posto), poi fallita a causa della sconfitta in finale dei play-off contro il Queen's Park Rangers (0-1). Il 25 maggio 2015 viene sollevato dall'incarico, al termine di un'annata che ha visto i \"Rams\" chiudere con un deludente 8\u00ba posto.\nNewcastle (2015\u20132016).\nIl 10 giugno 2015 torn\u00f2 in Premier League venendo nominato nuovo tecnico del , con cui firma un contratto triennale. L'11 marzo 2016 viene sollevato dall'incarico."}
{"id": "727538", "revid": "183666", "url": "https://it.wikipedia.org/wiki?curid=727538", "title": "Casum sentit debitor", "text": "Casum sentit debitor \u00e8 una locuzione latina che significa \"il caso fortuito grava sul debitore\". \nPrincipio fondamentale in tema di responsabilit\u00e0 contrattuali, in base al quale le conseguenze economiche che si accompagnano al verificarsi di un evento improvviso ricadono sul debitore."}
{"id": "727539", "revid": "3115", "url": "https://it.wikipedia.org/wiki?curid=727539", "title": "Graniti porfirici", "text": "I graniti porfirici sono rocce della famiglia del granito a struttura granulare normale, fra microscopica e macroscopica.\nNella pasta vetrosa e microcristallina di base di queste rocce sono contenuti grossi cristalli (\"fenocristalli\") di feldspato alcalino, formatisi in seguito a condizioni particolari di raffreddamento, oppure ad un'origine metasomatica."}
{"id": "727541", "revid": "83531", "url": "https://it.wikipedia.org/wiki?curid=727541", "title": "Domenica di sangue (1905)", "text": "Con domenica di sangue, , si \u00e8 soliti indicare l'eccidio compiuto a San Pietroburgo il 22 gennaio 1905 (9 gennaio secondo il calendario giuliano) da reparti dell'esercito e della Guardia imperiale russa che aprirono il fuoco contro una manifestazione pacifica di dimostranti disarmati diretti al Palazzo d'Inverno per presentare una supplica allo zar Nicola II.\nLa marcia era stata organizzata dal pope Gapon, che in seguito fu accusato di essere un agente provocatore della polizia politica zarista. La strage ebbe gravissime conseguenze per il regime, perch\u00e9 min\u00f2 profondamente la fiducia della popolazione nei confronti dello zar, aprendo la strada alla rivoluzione del 1905.\nIl movimento operaio russo all'inizio del XX secolo.\nL'industrializzazione della Russia aveva conosciuto una forte accelerazione nell'ultimo decennio del XIX secolo. Secondo i dati ufficiali, nel 1890 gli operai russi ammontavano a 1.424.700 unit\u00e0, mentre nel 1900 erano saliti a 2.373.400, con un incremento del 66.6%. Per quanto rispetto alla popolazione complessiva essi rappresentassero una percentuale molto modesta, per vari motivi la loro importanza era molto maggiore della loro consistenza numerica.\nPoich\u00e9 i bassi redditi della popolazione non favorivano un mercato interno largo e differenziato, gli investimenti furono indirizzati nella produzione tessile, concentrata nella regione di Mosca, e nella produzione meccanica e metallurgica, che poteva contare sulle commesse statali, accentrata soprattutto a Pietroburgo. Caratteristica dello sviluppo industriale in Russia fu la creazione di grandi complessi in pochi centri. Nel 1890 le fabbriche con pi\u00f9 di 500 operai rappresentavano il 20% del totale delle industrie, ma in esse si concentrava il 58% della popolazione operaia complessiva, con un costante aumento nel tempo: nel 1902 tali grandi complessi industriali raggiunsero il 26% e vi lavoravano quasi il 70% degli operai.\nI lavoratori, provenienti in prevalenza dai villaggi rurali, tendevano ad assumere una mentalit\u00e0 pi\u00f9 aperta e ad acquisire nella fabbrica il senso della solidariet\u00e0 e del comune interesse. La coscienza di appartenere a una classe con peculiari interessi economici e politici era favorita dalla propaganda svolta delle organizzazioni socialiste e dalle stesse condizioni di lavoro, caratterizzate da un elevato sfruttamento, dai bassi salari, decurtati anche dall'abuso delle multe, e dalla totale mancanza di diritti sindacali.\nGli anni novanta videro l'ampliarsi del ricorso allo sciopero, per quanto fosse illegale e punito fino all'arresto e alla deportazione. Gli obiettivi degli scioperi erano prevalentemente economici, consistendo nella richiesta di aumenti salariali e della diminuzione dell'orario di lavoro; raramente erano determinati da motivi sindacali, quali il riconoscimento del diritto di sciopero o la possibilit\u00e0 di creare organizzazioni di rappresentanza operaia, e ancor meno da motivi politici.\nQueste agitazioni, in particolare il grande sciopero degli operai tessili di Pietroburgo nel maggio del 1896, indusse il ministro Vitte a promulgare la legge del 14 giugno 1897, con la quale la durata dell'orario giornaliero di lavoro venne fissata in undici ore e mezza, peraltro non per tutte le categorie e comunque disattesa o aggirata con il ricorso al lavoro straordinario, reso di fatto obbligatorio dalle aziende. Il governo non prese invece in considerazione la legalizzazione dei sindacati, per timore che si trasformassero in veri e propri partiti politici, incompatibili con il regime autocratico vigente.\nIl \u00absocialismo poliziesco\u00bb.\nQuello che il governo non poteva concedere, lo fece a suo modo la polizia politica. Nel 1898 Sergej Zubatov, un dirigente dell'Ochrana di Mosca, sugger\u00ec ai propri superiori la creazione di organizzazioni legali dei lavoratori poste sotto la sorveglianza della polizia: \u00abSe le modeste necessit\u00e0 e richieste degli operai sono sfruttate dai rivoluzionari per scopi profondamente antigovernativi\u00bb, era il caso che le autorit\u00e0 \u00abtogliessero dalle loro mani quest'arma\u00bb, assumendosi direttamente il compito di organizzare e gestire associazioni operaie.\nZubatov afferma che gli operai hanno il diritto di vivere meglio, guadagnando di pi\u00f9, lavorando di meno e avendo pi\u00f9 tempo libero. Per questo hanno bisogno di un'organizzazione, integrata nelle istituzioni, che rappresenti i loro interessi: essi potranno utilizzare anche lo sciopero per ottenere miglioramenti della loro situazione, mentre ora i rivoluzionari lo utilizzano \u00abper aizzare gli operai contro il governo\u00bb. \u00abLa lotta degli operai per migliorare la loro esistenza\u00bb \u2013 scrive Zubatov \u2013 \u00abdiscende dalla natura stessa della vita; con nessun mezzo \u00e8 possibile fermarla, essa \u00e8 inevitabile\u00bb. Al di sopra di questa lotta di classe resta il potere supremo dello zar, \u00abil quale non appartiene a nessun ordine, classe e partito e circonda tutto il suo popolo della sua paterna e amorevole protezione\u00bb.\nNell'agosto del 1900 Zubatov espose tali idee al capo della polizia di Mosca Dmitrij Trepov, che ne inform\u00f2 il governatore, il granduca Sergej Aleksandrovi\u010d. Il piano di Zubatov fu accettato e divenne operativo nel maggio del 1901 con la creazione della \"Societ\u00e0 di mutuo soccorso degli operai dell'industria meccanica\", il cui statuto fu approvato dal ministero degli Interni il 14 febbraio 1902. Tra i compiti segreti della Societ\u00e0 era il reclutamento in ogni fabbrica di operai che fossero leali alle autorit\u00e0 ma che godessero della fiducia dei lavoratori, avendo possibilmente un passato rivoluzionario. Costoro avrebbero costituito un comitato con il compito di raccogliere e rappresentare le istanze degli operai di fronte alla direzione dell'impresa.\nSociet\u00e0 analoghe a quella di Mosca furono costituite a Kiev, Char'kov, Ekaterinoslav', Grodno, Minsk, Nikolaev, Odessa, Perm', Vilnius e Pietroburgo, dove Zubatov fu trasferito nell'ottobre del 1902. Qui conobbe il pope Georgij Gapon, e lo invit\u00f2 a collaborare alle sue iniziative. Un giornalista che aveva un tempo tenuto delle conferenze agli operai delle organizzazioni di Zubatov, raccont\u00f2 che quelle societ\u00e0 erano una trappola preparata dalla polizia per tenere lontani i lavoratori dagli intellettuali socialisti e soffocare cos\u00ec ogni iniziativa politica. Gli agenti della polizia, frequentando abitualmente le riunioni, identificavano gli operai pi\u00f9 abili e intelligenti, con lo scopo di arrestarli alla prima occasione e privare il movimento operaio dei suoi migliori elementi.\nPresto si manifestarono le contraddizioni presenti nel progetto di Zubatov. Da una parte la polizia aveva il dovere di reprimere gli scioperi, dall'altra gli agenti dell'Ochrana presenti nelle organizzazioni operaie dovevano appoggiarli, e poich\u00e9 i sindacati e gli scioperi erano vietati dalla legge, gli industriali non intendevano accettare senza reagire n\u00e9 gli uni n\u00e9 gli altri. Clamoroso fu il caso dell'industriale Jules Goujon, cittadino francese che, minacciato d'arresto e d'espulsione dalla polizia politica per essersi rifiutato di trattare con i propri operai, fece ricorso presso il governo, che fu costretto a dargli ragione.\nL'avventura delle Societ\u00e0 di Zubatov ebbe fine nel settembre del 1903, quando esse vennero sciolte d'autorit\u00e0. Era accaduto che, in luglio, il collaboratore di Zubatov a Odessa, il dottor \u0160aevi\u010d, aveva guidato un grande sciopero che per un mese aveva paralizzato la citt\u00e0, provocando proteste tra gli imprenditori e negli ambienti governativi. Zubatov e \u0160aevi\u010d furono esiliati dal ministro Pleve. La decisione di Pleve, che pure approvava il progetto di \u00absocialismo poliziesco\u00bb, sarebbe stata determinata soprattutto dall'appoggio che Zubatov dava al ministro Vitte, favorevole a qualche concessione al movimento operaio.\nGapon e l\"Assemblea degli operai russi\".\nNon fu infatti sciolto il circolo operaio fondato a Pietroburgo nel settembre del 1903 dal pope Georgij Gapon, anzi egli pot\u00e9 sviluppare l'iniziativa. In novembre, d'accordo col governatore Klejgel's, fu trasmesso al ministro Pleve lo statuto dell\"Assemblea degli operai russi di fabbrica e d'officina\" elaborato da Gapon. Pleve lo approv\u00f2 con qualche modifica il 28 febbraio 1904.\nNello statuto non si accennava a diritti sindacali e politici, ma si prevedeva di utilizzare il tempo libero degli operai organizzando concerti, serate danzanti, conferenze, sale di lettura. Membri dell'Assemblea potevano essere solo operai russi, di entrambi i sessi e di confessione cristiana. A capo dell'Assemblea vi era un \u00abconsiglio di responsabili\u00bb e come suo rappresentante lo stesso Gapon.\nGapon aveva informato il capo della polizia Lopuchin della novit\u00e0 rappresentata dall'Assemblea rispetto alle Societ\u00e0 di Zubatov. Queste erano state dirette \u00abe nemmeno abilmente, dalla polizia\u00bb, nell'Assemblea di Gapon la polizia doveva invece \u00abritirarsi in un cantuccio, riservandosi la funzione dell'osservatore attento e del controllore rigoroso\u00bb, poich\u00e9 tra gli operai dominava \u00ab un atteggiamento ostile e diffidente verso qualsiasi buona iniziativa del potere governativo e poliziesco\u00bb.\nL'Ochrana e il governo finanziarono l'iniziativa, senza che Gapon se ne scandalizzasse: di fatto \u00abquel denaro era stato preso dalle tasche del popolo e io non facevo altro che restituirlo ai loro veri proprietari\u00bb. Il successo dell'organizzazione, cui aderivano numerosi gli operai di Pietroburgo, fece scrivere il governatore Fullon al ministro Pleve che l'Assemblea \u00abcostituisce un fermo baluardo contro la penetrazione delle idee socialiste nell'ambiente operaio\u00bb e Pleve, il 3 giugno 1904, autorizz\u00f2 l'apertura di altre sezioni dell'Assemblea in vari quartieri della capitale. Cos\u00ec, l'Assemblea pot\u00e9 contare a dicembre su undici sezioni, pi\u00f9 una dodicesima aperta a Sestroreck, cittadina prossima alla frontiera finlandese, complessivamente forti di circa 20.000 soci.\nI gruppi socialdemocratici che operavano illegalmente a Pietroburgo denunciarono la natura equivoca dell'Assemblea, ma nell'organizzazione di Gapon entrarono anche elementi della socialdemocrazia come il Gruppo Karelin, fondato da Aleksej e Vera Karelina, due coniugi, operai bolscevichi dissidenti, che ritenevano possibile, sfruttando le risorse offerte dall'Assemblea, \u00abformare un esercito proletario, del quale il governo e i capitalisti dovranno alla fine tener necessariamente conto\u00bb.\nLo sciopero generale.\nNel dicembre del 1904 la direzione delle officine Putilov licenziarono quattro operai aderenti all'Assemblea e il 3 gennaio 1905 Gapon ne chiese inutilmente la riassunzione. Il 9 gennaio si tenne in una sezione dell'Assemblea un'infuocata riunione di operai della Putilov, che ricordarono a Gapon che era venuto il momento di smentire con i fatti la fama secondo la quale l'organizzazione era soltanto una creatura dell'Ochrana.\nTuttavia, le trattative con l'azienda non sortirono effetti, mentre il governo non intervenne. Il 14 gennaio i dirigenti dell'Assemblea decisero lo sciopero delle officine Putilov e il giorno dopo, domenica 15 gennaio, l'assemblea degli operai della sezione Narva si dichiar\u00f2 a favore dello sciopero generale degli operai di Pietroburgo. Il 16 gennaio scioperarono 12.600 dei 15.000 lavoratori delle officine Putilov.\nRifiutata la proposta della direzione di riassumere solo due dei quattro operai, gli operai presentarono una serie di rivendicazioni. Si chiedeva una contrattazione tra lavoratori e azienda per stabilire l'importo della retribuzione con la fissazione dei minimi salariali, la giornata lavorativa di otto ore, il divieto del lavoro straordinario senza il consenso del lavoratore, il diritto di sciopero e il miglioramento delle condizioni ambientali della fabbrica. L'azienda respinse le richieste e l'Assemblea dichiar\u00f2 lo sciopero a oltranza in tutte le fabbriche di Pietroburgo.\nIl 18 gennaio a Pietroburgo entrarono in sciopero 26.000 lavoratori. Gli industriali minacciarono la serrata e ottennero un incontro dal ministro delle Finanze Kokovcov, che si dichiar\u00f2 solidale con loro e scrisse al ministro degli Interni Svjatopolsk-Mirskij e allo zar, definendo la situazione estremamente pericolosa e prospettando l'uso della forza per porre fine allo sciopero. Nelle riunioni dell'Assemblea Gapon lanci\u00f2 la proposta di presentare una petizione a Nicola II: \u00abLo zar non conosce i nostri bisogni. Andiamo a dirglieli\u00bb.\nIl 19 gennaio Gapon incontr\u00f2 gli intellettuali liberali Sergej Prokopovi\u010d, Ekaterina Kuskova, Vasilij Bogu\u010darskij-Jakovlev e un giornalista inglese, chiedendo loro di mettere insieme un programma di riforme politiche e sociali da inserire nella petizione allo zar. La sera all'Assemblea fu deciso a grande maggioranza la manifestazione pacifica che il 22 gennaio avrebbe portato gli operai davanti al Palazzo d'Inverno per presentare la petizione. Durante la notte Gapon ne rifin\u00ec il testo del quale fece stampare quindici esemplari, due dei quali per i ministri Svjatopolsk-Mirskij e Murav'\u00ebv e un terzo per Nicola II che, con una lettera personale di Gapon che lo invitava a essere presente al Palazzo d'Inverno la prossima domenica, fu consegnato alla residenza imperiale di Carskoe Selo da due emissari del pope.\nLa petizione.\nDopo un preambolo nel quale descriveva le deplorevoli condizioni economiche e lavorative degli operai di Pietroburgo, che erano poi quelle della maggioranza del popolo russo, e sosteneva le ragioni dello sciopero di fronte all'atteggiamento del padronato che trattava come un delitto e un'insolenza qualunque richiesta degli operai, Gapon individuava nel malgoverno e nella mancanza di diritti politici e civili la causa di tutti i mali: \u00abL'intero popolo \u2013 operai e contadini \u2013 \u00e8 lasciato all'arbitrio del governo dei funzionari, formato da dilapidatori e da ladri, che non solo non si curano degli interessi del popolo, ma li calpestano\u00bb. Essendo privo del \u00abdiritto di pensare, di parlare, di riunirci, di discutere dei nostri bisogni\u00bb, chiunque \u00abosi alzare la voce in favore della classe operaia\u00bb \u00e8 gettato in prigione o mandato in esilio.\nOccorreva chiamare il popolo al governo, convocando un'Assemblea costituente di rappresentanti di tutte le classi del paese, eletti con suffragio universale. A questa fondamentale richiesta faceva seguito un elenco di misure politiche, giudiziarie, economiche e sociali: libert\u00e0 e inviolabilit\u00e0 della persona, libert\u00e0 di parola, di stampa, di associazione e di coscienza; separazione tra Stato e Chiesa; istruzione generale, obbligatoria e gratuita; responsabilit\u00e0 dei ministri verso la nazione e garanzie di legalit\u00e0 dei metodi amministrativi; eguaglianza di tutte le persone di fronte alla legge; liberazione dei detenuti politici; abolizione dell'imposta indiretta e sua sostituzione con un'imposta diretta e progressiva sul reddito; abrogazione dell'imposta di riscatto delle terre; crediti a basso interesse e trasferimento graduale della terra al popolo; protezione legislativa del lavoro; libert\u00e0 dei sindacati operai; giornata lavorativa di otto ore e limitazione dello straordinario; libert\u00e0 di \u00ablotta tra lavoro e capitale\u00bb; assicurazione sociale a favore degli operai; salario \u00abnormale\u00bb.\nL'idea che tra il governo e la burocrazia da una parte e il sovrano assoluto dall'altra, vi fosse effettivamente una separazione di volont\u00e0 e di comportamenti, e che Nicola II, autocrate convinto, potesse prendere sul serio un tal genere di richieste democratiche, testimonia dell'ingenua fede nello zar di tanta parte del movimento operaio russo del tempo.\nLa mattina del 20 gennaio, mentre a Pietroburgo scioperavano 130.000 lavoratori, Gapon lesse la petizione in tutte le sezioni dell'Assemblea, che venne approvata con entusiasmo dagli operai. Il pope puntualizzava: \u00abLa manifestazione al Palazzo dev'essere pacifica; nessuno deve portare armi. \u00c8 essenziale che tutti vedano che non si tratta di una rivoluzione, ma di una processione pacifica verso lo zar\u00bb. Gapon fu ricevuto nel pomeriggio dal ministro della Giustizia Murav'\u00ebv, che si dimostr\u00f2 fortemente contrariato, affermando che la petizione rappresentava una minaccia per l'autocrazia e non garantendo il regolare svolgimento della manifestazione. Il ministro delle Finanze Kokovcov non volle riceverlo e a sera Gapon inform\u00f2 della petizione l'agenzia internazionale di stampa Reuters. Poi, temendo di essere arrestato, pass\u00f2 la notte fuori di casa.\nLo stato d'assedio.\nIl 21 gennaio un gruppo d'intellettuali, gli storici Gessen e Mjakotin, il poeta Annenskij, il giornalista Pe\u0161echonov, gli scrittori Arsen'ev e Gor'kij, insieme con un dirigente dell'Assemblea, l'operaio Kuzin, chiesero di essere ricevuti da Svjatopolsk-Mirskij per esporgli la loro preoccupazione e convincerlo a lasciar ricevere gli operai dallo zar. Il ministro li rimand\u00f2 dal generale Rydzevskij, capo della gendarmeria di Pietroburgo, che si limit\u00f2 a promettere d'informare il ministro degli Interni.\nIl ministro Svjatopolsk-Mirskij, informato della decisione dello zar di non recarsi a Pietroburgo e ricevuta una lettera di Gapon che confermava la manifestazione di domenica, convoc\u00f2 d'urgenza una riunione alla quale parteciparono Murav'\u00ebv e Kokovcov, il capo della polizia Lopuchin, il capo della gendarmeria Rydzevskij, il comandante della guardia Vasil'\u010dikov, il capo di stato maggiore del distretto di Pietroburgo Me\u0161eti\u010d e il governatore Fullon. Fu deciso di presidiare con reparti dell'esercito i ponti sui canali per impedire il passaggio della manifestazione nel centro della citt\u00e0 e il loro arrivo al Palazzo d'Inverno.\nSvjatopolsk-Mirskij e Lopuchin andarono poi a rapporto dallo zar a Carskoe Selo. Scrisse in proposito Nicola II nel suo diario: \u00abDa ieri tutte le officine e le fabbriche di San Pietroburgo sono in sciopero. Si sono fatte venire truppe dai dintorni per rinforzare la guarnigione. Finora gli operai sono stati calmi. Il loro numero \u00e8 stimato in 120.000. Alla testa della loro Unione si trova una specie di prete socialista chiamato Gapon. Mirskij \u00e8 venuto la sera a presentarmi il suo rapporto sulle misure prese\u00bb.\nI generali Me\u0161eti\u010d e Vasil'\u010dikov riferirono delle misure prese al governatore Fullon. Nicola II ordin\u00f2 lo stato d'assedio a Pietroburgo, affidando il mantenimento dell'ordine allo zio, il granduca Vladimir, e per suo tramite, al generale Vasil'\u010dikov. Il decreto di stato d'assedio non fu per\u00f2 reso pubblico. Fu deciso anche l'arresto di Gapon per \u00abcrimini contro lo Stato\u00bb. Nel corso della notte la polizia arrest\u00f2 decine di socialisti ma non Gapon, nascosto in casa di suoi seguaci e protetto da una scorta armata.\nLa citt\u00e0 venne divisa in otto settori militari, ciascuno dei quali controllato da distaccamenti di fanteria e cavalleria. A questo scopo fu rafforzata la guarnigione di Pietroburgo con reggimenti giunti da Pskov, Reval e Peterhof. Complessivamente, all'alba del 22 gennaio presidiavano la citt\u00e0 oltre 30.000 soldati, senza contare i 10.000 agenti della gendarmeria e della polizia segreta.\nLa domenica di sangue.\nDomenica 22 gennaio pi\u00f9 di 100.000 manifestanti s'incamminarono in direzione del Palazzo d'Inverno partendo da ciascuna delle undici sezioni dell'Assemblea. I primi a mettersi in marcia, alle prime ore del mattino, furono quelli provenienti dal lontano sobborgo di Kolpino, guidati dal loro segretario Bykov. Non erano pi\u00f9 di un migliaio e, raggiunta la prospettiva \u0160lissel'burg, furono fermati da uno squadrone di cosacchi. Non avendo ottenuto il permesso di percorrere la Prospettiva, attraversarono la Neva ghiacciata e si immisero sul viale Kala\u0161nikovskij. Fermati anche qui, sciolsero il corteo e a piccoli gruppi si diressero verso il Palazzo d'Inverno.\nAnche i 15.000 manifestanti partiti dalla sezione Nevskij e guidati dal segretario Nikolaj Petrov raggiunsero la Prospettiva \u0160lissel'burg. Dopo qualche trattativa inconcludente, il corteo fu caricato dai cosacchi e i manifestanti, superati i parapetti della Neva, si diressero sul fiume ghiacciato verso il centro della citt\u00e0. Allo stesso modo si comportarono gli operai delle sezioni Porto e Vasil'evskij Ostrov i quali, respinti dai ponti, superarono la Neva gelata mentre i soldati, conformemente agli ordini ricevuti, rimasero fermi a bloccare l'accesso ai ponti. Dopo mezzogiorno questi manifestanti, tra i quali erano Vera e Aleksej Karelin, raggiunsero la piazza del Palazzo d'Inverno.\nNei pressi della Prospettiva Nevskij, verso le 10, ci furono le prime vittime. Il ministro Kokovcov, che abitava nei pressi, vide un corteo che, tentando di attraversare il ponte Poli\u010dejskij, venne respinto a fucilate. I manifestanti retrocedettero su via Volynkin da dove rinnovarono pi\u00f9 volte i tentativi di attraversare il fiume Mojka, ma furono sempre rigettati sanguinosamente dalle truppe.\nIl corteo di 20.000 lavoratori che, verso le 11, part\u00ec dalla sezione Narva, non sapeva nulla delle sparatorie sulla Nevskij. In seconda fila, preceduto da due commissari di polizia e da operai che reggevano icone e ritratti dello zar e della zarina, stava Gapon in abito laico ma, affiancato dal social-rivoluzionario Rutenberg e dal dirigente dell'Assemblea Kuzin e seguito dagli operai Filippov e Vasil'ev, portava una grande croce. Dalla folla s'innalzavano canti religiosi misti a lodi allo zar e dai marciapiedi i passanti si scoprivano il capo e si facevano il segno della croce.\nVerso le 11.30 la processione giunse in prossimit\u00e0 della Porta di Narva, dove erano attestati il 93\u00ba reggimento di fanteria di Irkutsk e uno squadrone di cavalleria cosacca. I cosacchi, che avevano l'ordine di disperdere i manifestanti e catturare Gapon, caricarono il corteo, che resistette compatto e al grido di \u00ablibert\u00e0 o morte!\u00bb, continu\u00f2 ad avanzare. Quando fu giunto a trenta metri dalla truppa, dopo uno squillo di tromba di avvertimento, la prima fila dei soldati fece fuoco.\nSi parla di sette o nove successive scariche di fucileria. Gapon rimase a terra, illeso in mezzo ai cadaveri, alle icone e ai ritratti dello zar sparsi nella neve: tra i morti accanto a lui, Filippov, Vasil'ev, uno dei commissari di polizia, un bambino. Egli racconta che un pensiero gli balen\u00f2 allora nella mente: \u00abTutto questo \u00e8 opera del nostro Piccolo Padre lo zar!\u00bb. Preso dalla disperazione grid\u00f2 \u00ab Non c'\u00e8 pi\u00f9 zar per noi! \u00bb e fugg\u00ec con Rutenberg. I superstiti si dispersero, ma molti di loro raggiunsero a gruppi il Palazzo d'Inverno, dove li attendeva una nuova e maggiore strage. Gapon, travestito da operaio, tagliati i capelli e la barba, si nascose in casa di un'amica di Rutenberg.\nDue colonne provenienti da Vyborg e dalla Peterburgskaja Storona convergevano intanto in piazza Trinit\u00e0, davanti al ponte omonimo. Il corteo di Vyborg venne caricato dagli ulani, sciabola in pugno, ma continu\u00f2 ad avanzare malgrado i caduti. Quando sopraggiunse il grande corteo della Peterburgskaja, composto di almeno 20.000 manifestanti, dopo uno squillo di tromba una compagnia del reggimento Pavlovskij fece fuoco a tre riprese. Segu\u00ec una nuova carica degli ulani e gli operai fuggirono lasciando sul terreno una cinquantina di morti e un centinaio di feriti.\nA mezzogiorno una folla crescente si ammassava all'entrata della piazza del Palazzo d'Inverno e davanti al recinto del giardino Aleksandrovskij in attesa dell'arrivo di Gapon. Davanti al palazzo vigilavano 2.000 militari: compagnie dei reggimenti Pavlovskij e Preobra\u017eenskij, squadroni di cavalleria della guardia e dei cosacchi, artiglieri. Mentre si diffondevano le notizie sulle sparatorie al ponte Trinit\u00e0 e all'arco di Narva, i soldati tentarono di sgombrare i margini del giardino, ma la folla si ritirava, scavalcava le cancellate, tornava ad ammassarsi.\nVerso le due il generale Vasil'\u010dikov ordin\u00f2 di prepararsi ad aprire il fuoco. Poich\u00e9 la folla non intendeva disperdersi, il capitano Mansurov fece squillare le trombe. Poi, una prima scarica partita dalla prima fila del Preobra\u017eenskij abbatt\u00e9 una dozzina di persone. Segu\u00ec una seconda, poi si spar\u00f2 ai ragazzi arrampicati sugli alberi del giardino Aleksandrovskij. La folla si sband\u00f2 e fugg\u00ec sulla Nevskij. Qui agiva il battaglione del reggimento Sem\u00ebnovskij, comandato dal tenente colonnello Riman, che apr\u00ec il fuoco quattro volte. Comparve qualche bandiera rossa e una dozzina di barricate vennero erette sulle prospettive Malyj e Srednij, nell'isola Vasil'evskij. I manifestanti, disarmati, non potevano difenderle e i cosacchi e gli ulani le smantellarono facilmente, sciabolando i dimostranti.\nAlle sei del pomeriggio il ministro Svjatopolsk-Mirskij riun\u00ec il vice-ministro Durnovo, il governatore Fullon, il capo della polizia Lopuchin e i generali Rydzevskij, Mejendorf e Me\u0161eti\u010d per concordare un comunicato ufficiale. Fullon present\u00f2 le sue dimissioni, pur negando ogni sua responsabilit\u00e0 sui fatti accaduti. Durnovo addebit\u00f2 le sparatorie all'uso sconsiderato dell'esercito, quando sarebbe bastata la cavalleria per disperdere a frustate i manifestanti disarmati. Me\u0161eti\u010d ricord\u00f2 che le truppe \u00abnon erano state chiamate per una parata\u00bb.\nIn quel mentre, giunse la notizia che lo zar aveva nominato il generale maggiore Dmitrij Trepov governatore di Pietroburgo con pieni poteri. La riunione si sciolse. Spett\u00f2 a Lopuchin scrivere il rapporto sugli avvenimenti del giorno. La responsabilit\u00e0 del massacro venne fatta ricadere sulle folle di operai che \u00absi sforzarono ostinatamente ad andare al Palazzo d'Inverno e poi, irritate dall'opposizione che veniva fatta, cominciarono ad attaccare le unit\u00e0 militari\u00bb. Questa menzogna costituir\u00e0 la base di tutte le successive versioni ufficiali.\nGiunta sera lo zar annot\u00f2 sul diario: \u00abLe truppe hanno dovuto sparare in diverse parti della citt\u00e0, ci sono stati molti morti e feriti. Signore, com'\u00e8 doloroso e pesante. \"Maman\" \u00e8 venuta a trovarci dalla citt\u00e0 direttamente per la messa. Abbiamo pranzato tutti insieme\u00bb. La zarina Aleksandra F\u00ebdorovna Romanova non us\u00f2 mezzi termini: \u00abLa folla sapeva che Nicky non era in citt\u00e0 e che le truppe sarebbero state obbligate a sparare. San Pietroburgo \u00e8 una citt\u00e0 marcia\u00bb. Nessuno dei due colse il significato politico di quella giornata e il grave errore da loro commesso. Glielo spieg\u00f2 in una lettera \u00abil cugino\u00bb Guglielmo II: quella gente, che guardava allo zar come a un padre, \u00abera convinta di potersi avvicinare al palazzo e comunicargli i suoi desideri [...] Sarebbe stato utile ascoltare alcuni di loro, riuniti nella piazza e circondati dalle truppe [...] parlare dall'alto del balcone del palazzo, come un fratello, prima che la forza militare entrasse in azione\u00bb.\nLa conta delle vittime.\nIl 23 gennaio l'organo ufficiale \u00ab\"Pravitel'stvennyj vestnik\"\u00bb pubblic\u00f2 una prima stima di settantasei morti e duecentotrentatr\u00e9 feriti, modificata il giorno dopo in novantasei morti e trecentotrentatr\u00e9 feriti. A met\u00e0 febbraio il giornale del governo stabil\u00ec la cifra ufficiale definitiva di centotrenta morti e duecentonovantanove feriti. In realt\u00e0 la polizia, dalla notte del 22 gennaio, fece interrare in fosse comuni dei cimiteri Preobra\u017eenskij e Uspenskij un numero imprecisato di vittime.\nSe i dati ufficiali sottostimarono il reale numero delle vittime, le cifre fornite dalle fonti indipendenti o di opposizione al regime zarista apparirono spesso gonfiate. Il \u00ab\"Daily Express\"\u00bb e il \u00ab\"Manchester Guardian\"\u00bb riferirono di duemila morti e di quattro o cinquemila feriti, lo \u00ab\"Standard\"\u00bb di tremila morti e ottomila feriti, \u00ab\"L'Humanit\u00e9\"\u00bb di diecimila tra morti e feriti. Quest'ultima cit\u00f2 un ufficiale di polizia per il quale il numero dei morti sarebbe stato dieci volte superiore alla cifra ufficiale.\n\u00c8 ormai impossibile determinare il numero preciso delle vittime. Gapon rifer\u00ec nelle sue memorie di seicento-novecento morti e di cinquemila feriti, Michail Pokrovskij di centinaia di morti e di feriti, lo storico bolscevico Vladimir Nevskij di un migliaio tra morti e feriti, mentre una commissione di giuristi della capitale calcol\u00f2 che la sera del 22 gennaio negli ospedali di Pietroburgo vi fossero gi\u00e0 1.216 morti e pi\u00f9 di cinquemila feriti.\nDopo il massacro.\nAl massacro di Pietroburgo seguirono gli eccidi di Riga e di Varsavia, dove il 24 gennaio gli operai delle industrie erano entrati in sciopero. Il 26 gennaio a Riga una manifestazione di 20.000 persone fu repressa nel sangue dall'esercito: le autorit\u00e0 ammisero quarantadue morti, mentre fonti ufficiose parlarono di settanta vittime. A Varsavia vennero uccisi novantatr\u00e9 dimostranti. Scioperi e manifestazioni seguirono in Finlandia, nella Russia centrale, nel sud, nelle regioni del Volga e del Caucaso.\nIl 23 gennaio a Pietroburgo le sezioni dell'Assemblea di Gapon furono chiuse d'autorit\u00e0. Lo sciopero era tuttavia proseguito e raggiunse la sua massima espansione con 160.000 scioperanti, ma dal 24 gennaio, rimasti senza una direzione, gli operai cominciarono a riprendere il lavoro. I quotidiani mantennero per due giorni un silenzio assoluto sui fatti del 22 gennaio, tranne l'ufficiale Pravitel'stvennyj vestnik che ne dett\u00f2 l'interpretazione: \u00abla predicazione fanatica\u00bb di Gapon e \u00abl'agitazione criminale di malintenzionati\u00bb erano responsabili degli \u00abscontri sanguinosi\u00bb, dovuti al rifiuto della folla di disperdersi e a volte di \u00ab attaccare le truppe \u00bb.\nIl 27 gennaio il Pravitel'stvennyj vestnik trov\u00f2 altri responsabili negli \u00abagenti inglesi e giapponesi\u00bb che avrebbero elargito diciotto milioni di rubli alla popolazione di Pietroburgo per incitarla alla rivolta. La falsa notizia fu rilanciata dal Santo Sinodo: \u00abAll'istigazione dei nemici della patria, decine di migliaia di russi ortodossi hanno abbandonato le loro pacifiche attivit\u00e0, hanno deciso di ottenere con la forza e la violenza il ristabilimento di loro pretesi diritti\u00bb. Alla protesta dell'ambasciatore inglese, che ottenne le scuse ufficiali del governo, il Pravitel'stvennyj vestnik rettific\u00f2: solo i giapponesi \u00abhanno fornito il denaro necessario agli agitatori rivoluzionari e liberali\u00bb per sabotare le possibilit\u00e0 di vittoria nella guerra in corso.\nIl granduca Vladimir, che nella giornata del 22 gennaio aveva assunto i pieni poteri, era pi\u00f9 realista. I \u00abnemici della patria\u00bb, dichiar\u00f2 al quotidiano tedesco \u00ab\"Die Zeit\"\u00bb, erano i rivoluzionari che volevano mettere fine all'autocrazia e perci\u00f2 andavano schiacciati, senza ripetere gli errori commessi un tempo da Luigi XVI: \u00abChi cercher\u00e0 ancora di alzare la testa contro l'imperatore sar\u00e0 annientato ancor pi\u00f9 impietosamente\u00bb. Suo fratello Sergej, governatore di Mosca, di fronte agli scioperi verificatisi in alcune fabbriche della citt\u00e0 minacci\u00f2 gli operai di ricorrere alla misure pi\u00f9 estreme in caso di manifestazioni. Il 17 febbraio venne ucciso da una bomba lanciata dal socialista-rivoluzionario Ivan Kaljaev.\nTrepov, che conduceva la repressione, fece arrestare 688 sospettati di attivit\u00e0 sovversiva. Tra questi anche lo scrittore Gor'kij, che venne liberato, ma tenuto sotto sorveglianza, a seguito delle proteste internazionali guidate da Anatole France. Il 25 gennaio, un manifesto a firma di Trepov e del ministro Kokovcov comparve sulle strade di Pietroburgo. Gli operai sono stati manipolati da \u00abmalintenzionati\u00bb, si affermava, con promesse \u00abillusorie e irrealizzabili\u00bb, dimenticando che \u00abil governo si \u00e8 sempre preoccupato delle loro necessit\u00e0\u00bb. Invitando gli operai a tornare al lavoro, si prometteva \u00abuna legge concernente una futura diminuzione del tempo di lavoro e misure che daranno ai lavoratori mezzi legali per manifestare i loro bisogni\u00bb.\nIl 26 gennaio i giornali scrissero che i due regnanti \u00ab si sono degnati di autorizzare con loro estrema benevolenza che venga prelevata dalle loro risorse personali la somma di 50.000 rubli \u00bb da distribuire alle famiglie delle vittime. Molti rifiutarono quel denaro. Il 29 gennaio Trepov si fece dare dagli industriali di Pietroburgo una lista di operai. Dovevano essere \u00abcredenti, incensurati, non molto intelligenti, ma dotati di buon senso, n\u00e9 giovani n\u00e9 vecchi\u00bb. La mattina del 1\u00ba febbraio trentaquattro operai cos\u00ec selezionati, vestiti degli abiti migliori, dopo essere stati perquisiti furono condotti dai gendarmi al Palazzo d'Inverno, dove Trepov li inform\u00f2 che sarebbero stati ricevuti dallo zar e li istru\u00ec sull'etichetta: dovevano tacere e inchinarsi. Accompagnati ciascuno da un gendarme, presero poi il treno per la reggia di Carskoe Selo.\nQui furono ancora perquisiti e finalmente, allineati in una sala, videro apparire Nicola II con Trepov e il ministro Kokovcov. Lo zar, senza nemmeno guardarli, lesse un discorso preparato da Trepov. Era molto agitato. Li rimprover\u00f2 di essersi fatti trascinare nell'errore \u00abdai traditori e dai nemici della patria\u00bb e ricord\u00f2 che scioperi e manifestazioni provocheranno sempre la reazione delle forze armate: \u00abVenire in massa in rivolta a dichiararmi i vostri bisogni \u00e8 un atto criminale\u00bb. Tuttavia perdon\u00f2 \u00abil loro errore\u00bb, invitandoli a \u00abtornare al loro pacifico lavoro\u00bb. Cos\u00ec congedati, trovarono preparato per loro \u00abun vero pranzo regale, con la vodka \u00bb e poi furono liberi di tornare a Pietroburgo, questa volta con i propri mezzi. Al loro ritorno in fabbrica dovettero subire i sarcasmi e gli insulti dei compagni di lavoro.\nNicola II annot\u00f2 nel suo diario: \u00abGiornata estenuante. Ho ricevuto una delegazione di operai delle grandi fabbriche e delle officine di Pietroburgo, ai quali ho detto qualche parola sui recenti disordini. La sera son stato portato a leggere a lungo. E tutto questo mi ha definitivamente indebolito la testa\u00bb.\nIn quegli stessi giorni il pittore Il'ja Repin scriveva di Nicola II al critico d'arte Vladimir Stasov: \u00abChe bella cosa che, oltre alla sua bassezza, alla sua avidit\u00e0, alla sua natura di ladro e di bandito, egli sia per\u00f2 tanto stupido da cadere presto in trappola, con la pi\u00f9 grande gioia delle persone illuminate! Ah, basta! Che il potere dell'ignoranza d'una turpitudine rivoltante stia finalmente per crollare?\u00bb."}
{"id": "727542", "revid": "1632387", "url": "https://it.wikipedia.org/wiki?curid=727542", "title": "Il ragazzo rapito", "text": "Il ragazzo rapito (in originale \"Kidnapped\") \u00e8 un romanzo di Robert Louis Stevenson scritto nei primi mesi del 1886. L'opera \u00e8 narrata in prima persona dal protagonista, il quale ricorda gli episodi della sua avventura.\nIn Italia il libro \u00e8 stato anche pubblicato col titolo \"Rapito\" o altri titoli.\nLuogo e tempo.\nIl romanzo \u00e8 ambientato negli anni delle guerre civili in Scozia, verso la met\u00e0 del XVIII secolo, periodo in cui la societ\u00e0 si stava preparando alla Prima Rivoluzione Industriale, che avrebbe sconvolto il tipico stile di vita del tempo.\nPrevalgono gli ambienti esterni (la campagna e le cittadine); gli unici ambienti chiusi sono la casa dello zio, il Brigantino, le case in cui i due protagonisti vengono ospitati e lo studio dell'avvocato.\nTrama.\nDopo la morte del padre nel 1751, David Balfour, un ragazzo scozzese, va alla ricerca della sua eredit\u00e0. Parte da Essendean, il villaggio dove ha sempre vissuto, grazie all'aiuto di Mr. Campbell, il pastore del suo villaggio, per cercare suo zio Ebeneezer Balfour e per reclamare il suo nome: David Balfour di Shaws. All'arrivo trova la casa di Shaws ridotta in rovina e uno zio ostile ad accoglierlo. Nonostante la situazione dello zio, questi prende David e gli offre del cibo e un tetto, ma pi\u00f9 tardi organizza segretamente il rapimento di David da parte del capitano di una barca di schiavi diretti alle piantagioni americane.\nDurante il viaggio la morte di un marinaio permette a David di ottenere un posto come servo nella cabina del capitano e dei suoi ufficiali. Dopo svariati giorni di nebbia la barca colpisce un vascello pi\u00f9 piccolo il cui scafo si disintegra lasciando un solo superstite. Egli viene portato a bordo della nave e si presenta come Alan Breck. Dopo avere negoziato col capitano, Alan decide di pagare affinch\u00e9 possa essere portato alla sua destinazione. David sente il piano del capitano di assassinare Alan per appropriarsi di tutti i suoi soldi e lo avverte del pericolo. D'accordo per difendersi a vicenda, David e Alan usano la cabina come una base di difesa dall'attacco del capitano, il quale si arrende. La battaglia si conclude con la morte dell'ufficiale e con la perdita della barca incagliatasi su una scogliera.\nDavid \u00e8 trascinato a riva dove trascorre parecchio tempo disperato. \u00c8 salvato un po' di giorni dopo il naufragio della barca. Una volta tornato sulla terraferma. David scopre che Alan \u00e8 vivo e ha lasciato un messaggio per lui affinch\u00e9 lo raggiunga. Lungo la strada, David \u00e8 coinvolto nell'omicidio della \u201cVolpe Rossa\u201d (l'omicidio di Appin, realmente accaduto), il peggior nemico della famiglia di Alan. Mentre scappa, David ritrova Alan Breck. Nonostante siano innocenti, entrambi sono accusati dell'assassinio, Alan come assassino, David come complice. La fuga dai soldati inglesi li porta attraverso monti, deserti e foreste. La \u201cfuga nell'erica\u201d lega la loro amicizia mentre si dirigono verso la terra di David.\nUna volta salvi, David reclama la sua eredit\u00e0 con l'aiuto di Alan e Mr. Rankeillor, il quale \u00e8 l'avvocato della cittadina. David e Alan separano le loro strade, ma rimarranno a lungo amici.\nPersonaggi.\nAltri personaggi.\nAiutanti: Nella narrazione ci sono molti aiutanti di David, ognuno diverso dall'altro ma tutti pi\u00f9 o meno uguali durante l'intera storia. Il pi\u00f9 importante e il pi\u00f9 completo \u00e8 Alan Breck, il quale affianca David in gran parte del racconto, aiutandolo nei momenti di bisogno e spesso trascinandolo involontariamente nelle sue disavventure. Nonostante qualche diverbio, rimarr\u00e0 sempre un grande amico.\nAntagonisti: Anche gli antagonisti sono parecchi e ognuno tenta di derubare David o in ogni caso di approfittarne di lui. Il vero nemico tuttavia \u00e8 lo zio Ebeneezer. Questi \u00e8 il tipico personaggio tipo, sempre cattivo nei confronti del protagonista: avaro, meschino, malvagio e traditore.\nnoi siamo francesi venuti in pace..siamo naufraghi\nAmbiente sociale e realt\u00e0 economica.\nIl brano \u00e8 ambientato nelle campagne scozzesi del periodo antistante la Prima Rivoluzione Industriale. La societ\u00e0 del tempo era ancora arretrata ma si percepiva gi\u00e0 l'aria di cambiamento che ci sarebbe stato entro breve. In quel periodo oltretutto troviamo una doppia divisione della popolazione: la prima in ideale politico, Liberale o Giacobita, la seconda in clan, cio\u00e8 in gruppi familiari con tutte le rivalit\u00e0 che li accompagnano. Il Paese \u00e8 presentato esattamente in quella fase di transito dalla societ\u00e0 della campagna e quella della citt\u00e0.\nSequenze significative e messaggio.\nInizio: Il ragazzo, non avendo pi\u00f9 alcuna famiglia, decide di trasferirsi all'estero per poter continuare gli studi. Il suo amico tuttavia, il signor Campbell, gli consegna una lettera del padre e lo invita a consegnarla al proprietario della casa di Shaws. David, inconsapevole di ci\u00f2 che gli accadr\u00e0 non appena incontrer\u00e0 il destinatario, inizia cos\u00ec il proprio cammino, un viaggio che lo aiuter\u00e0 a formarsi e a capire il suo ruolo.\nSpannung: Nel racconto sono presenti parecchi momenti di tensione; la storia infatti ha una trama molto movimentata. Il momento pi\u00f9 importante \u00e8 forse l'assassinio della \u201cRed fox\u201d, perch\u00e9 segna la fine della parte pi\u00f9 tranquilla del viaggio e l'inizio del vero e proprio inseguimento dei due protagonisti. Da questo punto David sar\u00e0 messo duramente alla prova e capir\u00e0 quanto profonda \u00e8 l'amicizia nei confronti di Alan e quello che \u00e8 veramente il suo obiettivo. Infatti David assiste involontariamente all'uccisione del rinomato capo dei Campbell e viene accusato di essere stato d'accordo con l'assassino. \u00c8 costretto a fuggire e, dopo essere salvato da Alan, dovr\u00e0 nascondersi nella vegetazione per un lungo periodo, soffrendo nel corpo e nell'anima.\nFine: Dopo aver finalmente raggiunto il suo obiettivo, David picchia il suo amico e lo deruba. La scena \u00e8 singolare e confusa. Infatti il ragazzo decide di salutare abbastanza freddamente il compagno e si abbandona poi di sua volont\u00e0 nella folla, che lo trascina davanti alle porte della banca British Linen Company. Il significato \u00e8 forse il passaggio del ragazzo all'et\u00e0 adulta o del passaggio che la societ\u00e0 compir\u00e0, come ha fatto David, dalla campagna alla vita in citt\u00e0."}
{"id": "727543", "revid": "287204", "url": "https://it.wikipedia.org/wiki?curid=727543", "title": "Cuivienen", "text": ""}
{"id": "727550", "revid": "729019", "url": "https://it.wikipedia.org/wiki?curid=727550", "title": "Segoveso", "text": "Nipote del re Ambigato e fratello di Belloveso, secondo il racconto di Livio part\u00ec dalla terra dei Biturigi, ormai divenuta insufficiente per sfamare tutta la popolazione, e si diresse verso la Selva Ercinia, seguendo gli auspici divini.&lt;br&gt;\nAl suo seguito aveva una moltitudine (circa 130.000 persone), pronta ad iniziare il grande viaggio verso una nuova, ricca terra. Vi erano indovini, sacerdoti e bardi, al contrario del fratello Belloveso che aveva portato con s\u00e9 la parte guerriera della trib\u00f9.&lt;br&gt;\nEra l'epoca in cui i popoli gallici iniziavano ad espandersi quando la popolazione aumentava troppo: in tal caso, i pi\u00f9 giovani, quelli che non avevano ricchezze, ed i pi\u00f9 deboli, erano le prime categorie sociali destinate ad abbandonare la trib\u00f9 per cercare miglior fortuna altrove.\n\"Tum Segoveso sortibus dati Hercynei saltus, Belloveso haudpaulo laetiorem in Italiam viam di dabant\" (Livio, Ab Urbe condita, lib. V, 34). &lt;br&gt;\nDunque, mentre Belloveso \"il guerriero\" si apprestava a fondare \"in mezzo alla pianura\", il suo Mediolanum, Segoveso part\u00ec dalla Gallia Transalpina, si avvi\u00f2 lungo il corso del Rodano; risal\u00ec lungo il Reno fino ad arrivare (presumibilmente) alla Selva Nera. Si insedi\u00f2 infine nella Selva Ercinia, come re di una popolazione celtica di origine transalpina."}
{"id": "727555", "revid": "5245", "url": "https://it.wikipedia.org/wiki?curid=727555", "title": "Elwe", "text": ""}
{"id": "727564", "revid": "287204", "url": "https://it.wikipedia.org/wiki?curid=727564", "title": "Purugly", "text": ""}
{"id": "727567", "revid": "1543377", "url": "https://it.wikipedia.org/wiki?curid=727567", "title": "Granofiri", "text": "I granofiri sono rocce della famiglia del granito, precisamente sono dei porfidi granitici con tessitura granofirica o micrografica della pasta di fondo.\nI granofiri sono spesso associati con rocce effusive di pari composizione chimica, e rappresentano prodotti di cristallizzazione del magma granitico in condizioni subvulcaniche.\nLe proporzioni di quarzo e feldspato nei granofiri corrispondono esattamente all'eutettico del sistema quarzo-ortoclasio-albite, e la loro struttura \u00e8 analoga a quella osservata in alcune leghe metalliche che rappresentano eutettici di sistemi multipli."}
{"id": "727568", "revid": "110157", "url": "https://it.wikipedia.org/wiki?curid=727568", "title": "The Best of Run DMC", "text": "The Best of Run DMC \u00e8 un \"greatest hits\" del 2003 dei Run DMC."}
{"id": "727570", "revid": "129019", "url": "https://it.wikipedia.org/wiki?curid=727570", "title": "Malasa\u00f1a", "text": "Malasa\u00f1a, chiamato anche \"barrio de las Maravillas\" (\"quartiere delle Meraviglie\" in spagnolo), \u00e8 un quartiere di Madrid. \u00c8 situato nel distretto Centro della citt\u00e0 e corrisponde amministrativamente con la zona est del quartiere Universidad. Si trova fra Chueca e Arg\u00fcelles ed \u00e8 limitata dalla Gran V\u00eda, dalla calle Fuencarral, dalla calle San Bernardo e dalla zona della plaza de Bilbao.\nStoria.\nIl quartiere deve il suo nome alla giovane Manuela Malasa\u00f1a, che partecip\u00f2 alla difesa dell'attuale Plaza del 2 de Mayo, durante l'invasione della Spagna da parte di Napoleone. La ragazza fu fatta prigioniera e uccisa con l'accusa di possedere alcune forbici, considerate come armi, nel suo podere. Fu sotterrata nel Hospital de la Buena Dicha nella calle de Silva.\nCultura.\nLa zona \u00e8 conosciuta per il suo ambiente alternativo e la sua vita notturna. Malasa\u00f1a fu il centro del movimento culturale della Movida madrile\u00f1a negli anni '70 e '80.\nDi notte, le strade di Malasa\u00f1a si riempiono di persone; molte di esse si ritrovano nei parchi per praticare il \"botell\u00f3n\" (rito giovanile spagnolo che consiste nel consumare alcolici e ascoltare musica in luoghi pubblici) o nei numerosi bar e pub esistenti nella zona. Alcune di queste attivit\u00e0 hanno suscitato critiche da parte degli abitanti del quartiere, che si lamentano del rumore e dal traffico provocato dai visitatori.\nL'ambiente del quartiere non incoraggia la presenza di grandi discoteche, rimpiazzate da piccoli locali, aperti generalmente fino a tarda notte, pi\u00f9 adeguati per ascoltare gli stili di musica rock, ska punk e reggae che qui predominano.\nIl quartiere \u00e8 nominato nella canzone \"Me gustas t\u00fa\" di Manu Chao.\nInfrastrutture e trasporti.\n\u00c8 facilmente raggiungibile grazie alle fermate della metro Tribunal (su calle Fuencarral) o Noviciado."}
{"id": "727576", "revid": "984922", "url": "https://it.wikipedia.org/wiki?curid=727576", "title": "Cantone di Bergues", "text": "Il Cantone di Bergues era una divisione amministrativa dell'Arrondissement di Dunkerque.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "727578", "revid": "1115371", "url": "https://it.wikipedia.org/wiki?curid=727578", "title": "Stadio Vito Simone Veneziani", "text": "Lo stadio Vito Simone Veneziani \u00e8 lo stadio comunale della Citt\u00e0 di Monopoli, situato nella zona nord del centro cittadino.\nOspita le partite ufficiali del campionato di calcio italiano di Serie C (girone C) della Societ\u00e0 Sportiva Monopoli 1966. \u00c8 inoltre utilizzato per disputare triangolari di calcio a scopo benefico, ed \u00e8 a disposizione di alcune societ\u00e0 sportive della citt\u00e0 che usufruiscono della pista di atletica per allenarsi quotidianamente.\nStoria.\nL'impianto \u00e8 intitolato ad un imprenditore monopolitano deceduto nel 1946 in un incidente stradale, all'epoca vicepresidente della locale squadra di calcio Unione Sportiva Audace.\nFino agli inizi degli anni 2000 ha ospitato concerti di celebri cantanti.\nIl record di pubblico per una partita di calcio \u00e8 stato raggiunto nella stagione 2004-05 durante il derby tra Monopoli e Brindisi quando circa hanno assistito all'incontro. Il derby si \u00e8 concluso con il risultato di 2-2.\nStruttura.\nLo stadio, che si compone di manto erboso naturale con lunghezza di 105 metri e larghezza di 65 metri segnato con polvere di gesso, \u00e8 stato dotato anche di un impianto di illuminazione inaugurato con un triangolare di beneficenza il 30 marzo 2006, che consente di ospitare partite notturne, di una pista d'atletica, di un campo di allenamento adiacente in terra battuta (campo C - dal 2017 \u00e8 sorta una tensostruttura), nonch\u00e9 di infermeria, di spogliatoi e di una palestra.\nI gruppi organizzati del tifo monopolitano si posizionano nella curva nord, costruita negli anni ottanta all'epoca della promozione del Monopoli in Serie C1. Gli altri settori disponibili per i tifosi di casa sono i distinti laterali nord, i distinti centrali o gradinata, e la tribuna coperta, mentre i distinti laterali sud, che possono ospitare fino a 880 persone, sono riservati al pubblico ospite.\nLa sua attuale capienza \u00e8 di posti a sedere.\nL'impianto di illuminazione sfrutta 4 torri faro e la tettoia della tribuna principale, sono installati 96 apparecchi Philips ArenaVision MVF404."}
{"id": "727579", "revid": "984922", "url": "https://it.wikipedia.org/wiki?curid=727579", "title": "Cantone di Bourbourg", "text": "Il Cantone di Bourbourg era una divisione amministrativa dell'Arrondissement di Dunkerque.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "727581", "revid": "287204", "url": "https://it.wikipedia.org/wiki?curid=727581", "title": "Malasana", "text": ""}
{"id": "727583", "revid": "287204", "url": "https://it.wikipedia.org/wiki?curid=727583", "title": "Hands up (genere musicale)", "text": "Lhands up (detto anche \"Handz Up!\" o \"Dancecore\"), \u00e8 uno stile musicale dance nato in Germania intorno al 2003, che fonde i generi musicali eurotrance e italodance, traendo spunti da sound ancora pi\u00f9 \"hard\" come ad esempio l'Hardstyle.\nCaratteristiche.\nTra le caratteristiche della musica hands up vi sono: la parte vocale spesso presente, gli assoli di sintetizzatore generalmente molto acuti ed eseguiti con accordi invece che come note singole creando cos\u00ec melodie molto avvolgenti come nel caso della trance e l'hardstyle, il tipo di colpo di cassa potente pi\u00f9 una parte di basso e la velocit\u00e0 che richiamano l'hard trance, l'happy hardcore e l'italodance, infine l'inserimento frequente di strumenti musicali, soprattutto del pianoforte.\nI brani hands up hanno metrica 4/4 e BPM tra 138 e 145. Quasi sempre, sono caratterizzati dalla presenza di parti di basso sintetizzato in levare che risultano \"calanti\" in frequenza e/o in tono a ogni colpo grazie a curve di inviluppo discendenti.\nLe produzioni hands up sono realizzate totalmente al computer, con l'ausilio di sintetizzatori analogici o digitali e della voce umana campionata e rielaborata. Sono frequentissime le cover di pezzi gi\u00e0 noti, di altri artisti, anche di genere del tutto diverso.\nGeneralmente questo stile \u00e9 confuso o comunque assimilabile alla jumpstyle, con la quale condivide lo stile di ballo.\nIl genere ultimamente sta subendo diversi cambiamenti musicali, essa si sta avvicinando sempre pi\u00f9 al sound hardstyle tra cui ne deriva una parte di basso in molti brani, rispetto al 2003 il quale venivano registrati in una velocit\u00e0 di 145 ai 150 bpm rispetto alla vecchia Italo dance.\nDiffusione e principali artisti.\nL'hands up \u00e8 diffuso prevalentemente in Germania e in Europa centrale. Decisamente poco noto (quasi sconosciuto) in Italia a causa della grande popolarit\u00e0 di generi pi\u00f9 commerciali, come la Progressive house o l'Electro house. Alcune volte queste due tendenze posso unirsi.\nInterpreti dell'hands up degni di nota sono gli Italobrothers, Scooter, Rob Mayth, Cascada, Basshunter, Groove Coverage, DJ Manian (produttore del progetto Cascada), Special D, Master Blaster, e Maurizio Braccagni alias Ma.Bra. La diffusione dell'hands up viene incitata soprattutto da \"Technobase.fm\" e \"Rautemusik.CLUB\",due tra le radio dance online pi\u00f9 famose in Germania, supportate da numerosi fan.\nCompilation.\nVarie compilation contengono musica di questo genere. Una \u00e8 \"Future Trance\", giunta alla sua pubblicazione numero 70 nel novembre del 2014. La compilation esce in 3 CD per un numero di circa 60 tracce, quattro volte l'anno. Anche \"Quake Trance\", giunta al volume 23 nel novembre 2012, e pubblicata in Giappone. In Germania \u00e8 invece molto diffusa \"Welcome To The Club\", che presenta due CD contenenti circa 40 tracce hands up che nel giugno 2014 ha raggiunto la sua pubblicazione numero 31, sotto l'etichetta discografica \"Klubbstyle Records.\""}
{"id": "727586", "revid": "2025934", "url": "https://it.wikipedia.org/wiki?curid=727586", "title": "Club de F\u00fatbol Am\u00e9rica", "text": "Il Club de F\u00fatbol Am\u00e9rica, meglio noto come Club Am\u00e9rica o pi\u00f9 semplicemente Am\u00e9rica, \u00e8 una societ\u00e0 di calcio di Citt\u00e0 del Messico. Milita nella Primera Divisi\u00f3n messicana e gioca le partite casalinghe nello stadio Azteca della capitale (95.000 posti).\nFondato nel 1916, il club \u00e8 uno dei pi\u00f9 prestigiosi dell'America centrale e settentrionale e uno dei due pi\u00f9 titolati del Messico insieme al , con cui disputa il match detto \"Cl\u00e1sico de Mexico\". Nel suo palmar\u00e8s pu\u00f2 annoverare, a livello nazionale, la vittoria di 13 campionati messicani, 5 Coppe del Messico, 6 Supercoppe del Messico e una InterLiga, mentre a livello internazionale vanta la vittoria di 7 CONCACAF Champions' Cup/Champions League (record continentale), una CONCACAF Giants Cup e 2 Coppe Interamericane, per un totale di 10 trofei continentali (record). Conta inoltre 3 partecipazioni alla Coppa del mondo per club FIFA, dove il miglior risultato \u00e8 il quarto posto ottenuto nel 2006 e nel 2016.\nDal 1959 \u00e8 di propriet\u00e0 del Grupo Televisa.\nStoria.\nFondazione e primi decenni.\nNel 1916 a Citt\u00e0 del Messico studenti del Colegio Mascarones e del Colegio Marista de la Perpetua formarono due squadre di calcio, di nome R\u00e9cord e Col\u00f3n. Il 12 ottobre di quell'anno le due compagini decisero di fondersi per creare una squadra pi\u00f9 competitiva. Tra i tanti nomi proposti fu scelto quello suggerito dal calciatore Pedro \"Cheto\" Quintanilla, che aveva proposto Am\u00e9rica, dato che la squadra era stata costituita il giorno della scoperta dell'America. Rafael Garza Guti\u00e9rrez and\u00f2 a prendere dei pantaloni del padre di colore blu e una maglietta gialla e si scelsero quei colori come rappresentativi della squadra.\nNel 1916 l'Am\u00e9rica era il solo club della capitale messicana a schierare calciatori messicani. Compagini quali , , Real Club Espa\u00f1a, Germania e Asturias erano gi\u00e0 componenti della Liga Mayor de la Ciudad. Condizione per l'accesso dell'Am\u00e9rica nella Liga era la vittoria di tre partite. Il club della capitale ottenne due vittorie e un pareggio in tre match e fu accettato nella confederazione.\nNel 1919 la squadra cambi\u00f2 nome in Club Uni\u00f3n, ma l'anno seguente torn\u00f2 a chiamarsi Am\u00e9rica. Dal 1924 al 1928 si aggiudic\u00f2 per quattro anni il campionato della capitale e allo stadio attir\u00f2 grandi folle. Nel 1926 l'Am\u00e9rica divenne la prima squadra messicana a giocare una partita all'estero. Negli anni a venire, insieme all'Atlante, si adoper\u00f2 per ridurre il numero di stranieri che giocavano a calcio nelle squadre del paese. Nel 1928, poco dopo la fondazione della federcalcio messicana, Rafael Garza Guti\u00e9rrez fu nominato selezionatore della nazionale messicana. La maggior parte dei giocatori che parteciparono al Olimpiadi del 1928 e al nelle file del Messico militavano nel Club Am\u00e9rica.\n1940-1969.\nFino al 1942 in Messico esistevano vari campionati, anche se quello della capitale Citt\u00e0 del Messico era considerato il pi\u00f9 competitivo.\nNel 1942-1943 fu istituito il primo campionato messicano di calcio, noto Liga Mayor. All'inizio dell'epoca professionistica il Club Am\u00e9rica, attanagliato da problemi finanziari, stazion\u00f2 nei bassifondi della classifica del campionato. In questo periodo nacque comunque la rivalit\u00e0 con il , specialmente nella stagione 1945-1946, quando il Guadalajara batt\u00e9 l'Am\u00e9rica per 6-4 e 4-2.\nNel 1951-1952 concluse il campionato all'undicesimo e penultimo posto, con 3 punti di vantaggio sul retrocesso. Nel 1954 l'Am\u00e9rica sconfisse i rivali del Guadalahara ai tiri di rigore dopo lo 0-0 nella finale della Copa M\u00e9xico, aggiudicandosi cos\u00ec il suo primo trofeo.\nNel 1956 il club fu ceduto all'azienda di bevande analcoliche Jarritos. Nel 1955 l'Am\u00e9rica vinse il titolo di Campe\u00f3n de Campeones sconfiggendo per 3-2 il Zacatepec. Il 22 luglio 1959 la propriet\u00e0 del club pass\u00f2 ad Emilio Azc\u00e1rraga Milmo, proprietario di Telesistema Mexicano, che lo acquist\u00f2 da Isaac Bessudo.\nRisale al 1959-1960 il secondo posto in campionato dietro al Guadalajara. Il 21 aprile 1964, allo stadio Olimpico Universitario di Citt\u00e0 del Messico, la squadra, allenata da Alejandro Scopelli, batt\u00e9 il per 6-5 nella finale di Coppa Messico. Alfonso Portugal segn\u00f2 ben cinque dei sei gol dell'Am\u00e9rica; l'altro marcatore fu Jos\u00e9 Gonz\u00e1lez.\nIl 7 maggio 1965 l'Am\u00e9rica vinse nuovamente il titolo battendo per 4-0 in finale il allo stadio Olimpico Universitario, con doppiette di Javier Fragoso e Vav\u00e1.\n1970-1980.\nDopo che il Messico ospit\u00f2 il fu istituita la Liguilla, cio\u00e8 i play-off del campionato messicano, da disputarsi al termine della stagione regolare.\nNel 1971, nella prima finale dei play-off della storia del calcio messicano, l'Am\u00e9rica ebbe la meglio sul (pareggio per 0-0 in trasferta e vittoria per 2-0 allo stadio Azteca). L'anno dopo fu il a eliminare la squadra della capitale nei play-off. La rivincita dell'Am\u00e9rica giunse nella finale del 1973, quando fu battuto proprio il Cruz Azul. Dopo aver mancato l'accesso ai play-off per alcune stagioni, nel 1975-1976 l'Am\u00e9rica trionf\u00f2 di nuovo, battendo in finale l'Universidad de Guadalajara allo stadio Jalisco (3-0) e all'Azteca (1-0). Vinse inoltre il titolo di Campe\u00f3n de Campeones sconfiggendo il per 2-0.\nNel 1977 partecip\u00f2 per la prima volta alla Copa Interamericana, contro gli argentini del , vincitori della Coppa Libertadores 1977. Dopo aver perso l'andata e vinto il ritorno, l'Am\u00e9rica vinse la gara di spareggio nel 1978 con il punteggio di 2-1 dopo i tempi supplementari, grazie ad un gol su calcio di punizione di Carlos Reinoso allo scadere. L'Am\u00e9rica divenne il primo club messicano e della CONCACAF a sollevare il trofeo. Pi\u00f9 tardi, vincendo la CONCACAF Champions' Cup 1977 (disputatasi con ritardo), divenne il primo club della CONCACAF ad aggiudicarsi il \"double\".\n1980-1990.\nGli anni '80 del novecento sono considerati l'epoca d'oro dell'Am\u00e9rica. In questi decennio l'Am\u00e9rica vinse 5 titoli nazionali (1983-84, 1984-85, 1985, 1987-88, 1988-89), di cui tre consecutivi, 2 Supercoppe del Messico (1987-88, 1988-89) e la CONCACAF Champions' Cup 1987.\nNel 1983-1984 l'Am\u00e9rica batt\u00e9 nella finale del campionato il Guadalajara, che l'anno prima aveva eliminato l'Am\u00e9rica in semifinale. Dopo il pari per 2-2 allo stadio Jalisco la squadra della capitale prevalse nel proprio stadio, l'Azteca, con il punteggio di 3-1, aggiudicandos\u00ec cos\u00ec il trofeo. Resta questa l'unica volta in cui le due squadre si sono incontrate nella finale del campionato.\nNella finale del 1985-1985 l'Am\u00e9rica sconfisse i . Dopo due pareggi, all'Azteca e allo stadio Olimpico Universitario, fu la volta della partita di spareggio, disputatasi allo stadio Corregidora di Quer\u00e9taro. Fu Daniel Brailovsky a consegnare il secondo titolo consecutivo all'Am\u00e9rica segnando due gol (3-1 il finale).\nPer consentire al Messico di preparare il , di cui fu paese ospitante, quell'anno il campionato nazionale si disput\u00f2 in due fasi, denominate Prode-85 e Mexico-86. Nel Prode-85 l'Am\u00e9rica capeggi\u00f2 la classifica e sconfisse poi Universidad de Guadalajara e , raggiungendo cos\u00ec la finale contro il . A Tampico l'Am\u00e9rica colse una clamorosa sconfitta (4-1), ma nel ritorno all'Azteca seppe vincere per 4-0, aggiudicandos\u00ec cos\u00ec il trofeo.\nNella stagione 1987-88 l'Am\u00e9rica incontr\u00f2 in finale i Pumas UNAM, in una riedizione della finale del 1985. Il punteggio complessivo tra andata e ritorno (4-2) arrise alla squadra della capitale. Nel 1988-89 il club gialloblu si ripet\u00e9 battendo in finale il , che incontr\u00f2 per la prima volta in finale dal 1972. L'andata fu vinta dall'Am\u00e9rica per 3-2, mentre il ritorno si concluse con un pareggio per 2-2.\n1990-2000.\nNegli anni '90 l'Am\u00e9rica si aggiudic\u00f2 la CONCACAF Champions' Cup 1990, la Coppa Interamericana 1993 e la CONCACAF Champions' Cup 1993.\nNel 1990-1991, dopo aver dominato la stagione, elimin\u00f2 Universidad de Guadalajara ai quarti di finale e Guadalajara in semifinale, raggiungendo cos\u00ec la finale contro i Pumas UNAM, che vinsero.\nNel 1994 il presidente Emilio Diez Barroso ingaggi\u00f2 l'allenatore olandese Leo Beenhakker, reduce dalla vittoria della Primera Divisi\u00f3n spagnola alla guida del . Sul fronte calciatori arrivarono Fran\u00e7ois Omam-Biyik, Kalusha Bwalya, Joaqu\u00edn del Olmo, Ra\u00fal Gutierrez. Con 51 punti in classifica e 88 gol segnati, l'Am\u00e9rica parve avviato verso una stagione trionfale, ma a poche giornate dalla fine del campionato, il 6 aprile 1995, Beenhakker fu esonerato perch\u00e9 difese Del Olmo, in contrasto con il presidente. L'Am\u00e9rica raggiunse la semifinale del campionato e perse contro il Cruz Azul. L'Am\u00e9rica del 1994-1995 \u00e8 considerata una delle squadre migliori nella storia del calcio messicano, anche se concluse la stagione senza trofei.\nNel 1998 l'Am\u00e9rica, con il Guadalajara, divenne il primo club messicano a partecipare alla Coppa Libertadores. Le due squadre furono inserite nello stesso girone preliminare, completato da due compagini del Venezuela. L'Am\u00e9rica si piazz\u00f2 secondo alle spalle dei connazionali e avanz\u00f2 alla fase successiva, consistente in un altro giron insieme con il Guadalajara e con due squadre brasiliane, e . L'Am\u00e9rica si piazz\u00f2 terzo davanti al Guadalajara e dietro Gr\u00eamio e Vasco, qualificandosi cos\u00ec per gli ottavi di finale, dove fu eliminato dal (1-1 all'Azteca e 1-0 per gli argentini allo Monumental).\n2000-2010.\nNell'agosto 2001 l'Am\u00e9rica vinse la CONCACAF Giants Cup battendo il per 2-0. L'anno dopo raggiunse la finale di campionato contro il . Dopo la sconfitta per 2-0 in trasferta, vinse per 2-0 in casa, portando la sfida ai tempi supplementari, dove fu decisivo il golden goal di Hugo Norberto Castillo su colpo di testa al 107\u00ba minuto di gioco. La marcatura consent\u00ec al club della capitale messicana di vincere il titolo nazionale dopo 13 anni di attesa.\nRaggiunta la finale del Clausura 2005 contro l'Universidad de Guadalajara, l'Am\u00e9rica pareggi\u00f2 per 1-1 all'andata e vinse per 6-3 all'Azteca, aggiudicandosi cos\u00ec il decimo titolo nazionale.\nVinse anche la CONCACAF Champions' Cup 2006 nella finale contro i connazionali del (2-0), qualificandosi per la Coppa del mondo per club FIFA 2006, dove sconfisse lo e perse contro il . Si piazz\u00f2 quarto nel torneo, sconfitto nella finale per il terzo posto dall'.\nNel Clausura 2007 la squadra fu sconfitta in finale dal . Chiuse l'anno solare al decimo posto della classifica mondiale annuale dell'International Federation of Football History &amp; Statistics (IFFHS), diventando la prima compagine messicana ad entrare nelle prime dieci posizioni della graduatoria.\nNel 2007 manc\u00f2 l'accesso ai play-off e raggiunse la finale della Copa Sudamericana, dove fu sconfitta dall'Arsenal de Sarand\u00ed a causa della regola dei gol fuori casa (sconfitta per 2-3 in casa e vittoria per 1-2 in trasferta).\nAll'inizio del 2008 si aggiudic\u00f2 il torneo InterLiga, ottenendo cos\u00ec un posto nella Coppa Libertadores 2008. L'annata, per\u00f2, fu chiusa con il diciottesimo e ultimo posto in campionato, evento che non si verificava dalla met\u00e0 degli anni '50, ma evitando la retrocessione per via del sistema del promedio, che sfavor\u00ec il . Malgrado il pessimo campionato, l'Am\u00e9rica ben figur\u00f2 in Coppa Libertadores, dove elimin\u00f2 il (sconfitta per 2-4 in casa e vittoria per 3-0 fuori casa) agli ottavi di finale e il ai quarti di finale, prima di arrendersi alla (poi vincitrice del torneo) in semifinale, per altro solo per via della regola dei gol fuori casa (1-1 all'Azteca e 0-0 in Ecuador).\n2010-2020.\nIn vista dell'Apertura 2010 l'Am\u00e9rica richiam\u00f2 l'allenatore Manuel Lapuente, che nel 2002 aveva condotto la squadra al titolo. Il ritorno dell'attaccante Vicente Mat\u00edas Vuoso e l'arrivo dell'uruguaiano Vicente S\u00e1nchez consentirono alla squadra di disporre di una coppia d'attacco di prim'ordine. L'Am\u00e9rica vinse il gruppo 2 del campionato e si piazz\u00f2 quarto nella classifica generale, con 27 punti. Si qualific\u00f2 cos\u00ec per i play-off e, dopo due anni, anche per la Coppa Libertadores. In semifinale fu eliminato dal (4-5 il risultato complessivo).\nL'inizio negativo del Clausura 2011, con due pareggi e una sconfitta in tre partite, port\u00f2 all'esonero di Lapuente. Con Carlos Reinoso, tornato alla guida della squadra, l'Am\u00e9rica ottenne otto vittorie, un pari e cinque sconfitte e fu eliminato ai quarti di finale del campionato dal Morelia. Reinoso fu esonerato il 18 settembre 2011 e fu sostituito ad interim da Alfredo Tena. Nel torneo di Apertura 2011 l'Am\u00e9rica si piazz\u00f2 17\u00b0, secondo peggior piazzamento della storia del club. L'8 novembre Michel Bauer abbandon\u00f2 la carica di presidente, nel giorno in cui Ricardo Pel\u00e1ez fu nominato presidente sportivo e Yon De Luisa presidente operativo. Il quarto allenatore in un anno, Miguel Herrera, condusse i suoi alla semifinale del campionato in due annate consecutive.\nIl 26 maggio 2013, sconfiggendo il Cruz Azul per 4-2 ai tiri di rigore nella finale del Clausura, la squadra della capitale vinse il suo undicesimo scudetto, agganciando per numero di titoli il Guadalajara. Dopo aver perso l'andata per 1-0, la squadra rimont\u00f2 nel ritorno (2-1). Il gol decisivo fu del portiere dell'Am\u00e9rica Mois\u00e9s Mu\u00f1oz, che realizz\u00f2 la seconda rete dell'Am\u00e9rica nei minuti di recupero, portando la sfida ai rigori.\nNell'Apertura 2013 l'Am\u00e9rica capeggi\u00f2 la classifica, ma perse malamente (1-5 in totale) la doppia finale contro il . Il 17 dicembre di quell'anno Antonio Mohamed divenne il tecnico della squadra in vista del torneo di Clausura 2014. Il nuovo allenatore guid\u00f2 i suoi al quinto posto e poi ai quarti di finale, dove l'eliminazione arriv\u00f2 contro il Santos Laguna per la regola dei gol fuori casa (6-6 il punteggio tra andata e ritorno).\nConcluso il Torneo di Apertura 2014 in vetta alla classifica con 31 punti, l'Am\u00e9rica elimin\u00f2 il ai quarti di finale e il in semifinale, approdando in finale. I giorni seguenti alla qualificazione alla finale furono caratterizzati dalle voci di calciomercato sul tecnico Mohamed, che alla fine ammise che avrebbe lasciato il club dopo la finale. Il 14 dicembre 2014 la squadra si aggiudic\u00f2 il quindicesimo titolo nazionale (record) battendo per 3-0 allo stadio Azteca il nella finale di ritorno, dopo aver perso per 1-0 la gara di andata. Tre giorni dopo annunci\u00f2 il nome del successore di Mohamed, Gustavo Matosas, ingaggiato con contratto biennale. L'indomani fu ufficializzato l'acquisto del bomber argentino Dar\u00edo Benedetto, destinato a diventare un elemento chiave della squadra per il successivo anno e mezzo.\nNell'aprile 2015 l'Am\u00e9rica si aggiudic\u00f2 la CONCACAF Champions League per la sesta volta. Dopo aver eliminato in semifinale i costaricani dell', battuti per 6-0 in casa al ritorno dopo aver perso per 3-0 l'andata in trasferta (decisivi i quattro gol di Benedetto), il club di Citt\u00e0 del Messico prevalse in finale sui canadesi del , sconfitti per 4-2 allo stadio Olimpico di Montr\u00e9al dopo il pareggio per 1-1 nella gara di andata all'Azteca. Tre giorni dopo la vittoria il tecnico Matosas fu esonerato dopo soli sei mesi in carica, per divergenze con il presidente Ricardo P\u00e9rez. Il 26 maggio gli subentr\u00f2 Ignacio Ambr\u00edz, che si leg\u00f2 al club con un contratto biennale. Nel dicembre 2015 l'Am\u00e9rica partecip\u00f2 alla Coppa del Mondo per club FIFA, dove fu eliminata dai cinesi del ai quarti di finale e poi raggiunse la quinta piazza battendo nella finale per il quinto posto i congolesi del .\nNell'aprile 2016 il club vinse la CONCACAF Champions League per la settima volta (record continentale) battendo in casa per 2-1 i connazionali del , dopo aver vinto per 2-0 allo stadio Universitario di San Nicol\u00e1s de los Garza nella finale di andata. Passato nel settembre 2016 sotto la guida di Ricardo Lavolpe, nel dicembre seguente l'Am\u00e9rica partecip\u00f2 alla Coppa del Mondo per club FIFA, dove giunse quarto: elimin\u00f2 i sudcoreani dello (2-1) ai quarti di finale prima di essere eliminato dal in semifinale (0-2), per poi perdere la finale per il terzo posto contro i colombiani dell' per 4-3 ai tiri di rigore (2-2 dopo 120 minuti).\nDopo il secondo posto nel Campionato di Apertura messicano, dopo la sconfitta nella partita contro il Tigres UANL, e lo scialbo Clausura 2017, in cui l'Am\u00e9rica manc\u00f2 la qualificazione ai play-off per la prima volta dal 2011 perdendo le ultime tre partite di campionato (due delle quali in casa) malgrado le bastasse solo un punto per accedere al turno finale, Lavolpe si dimise. Lasci\u00f2 anche il presidente Ricardo Pel\u00e1ez, in carica dal 2011. Malgrado il ritorno in panchina di Miguel Herrera, anche a causa di problemi finanziari, nel 2017 il club concluse un anno solare senza vincere alcun trofeo, evento che non si verificava dal 2012. \nNel primo semestre del 2018 ottenne il secondo posto il campionato di Clausura e giunse in semifinale di CONCACAF Champions League. Nel secondo semestre dell'anno giunse in finale nel campionato di Apertura, dove sconfisse il per 2-0 in trasferta dopo lo 0-0 della finale di andata, aggiudicandosi il titolo nazionale. Vinse poi la Coppa del Messico Clausura 2019, battendo per 1-0 il per 1-0 allo stadio olimpico Benito Ju\u00e1rez di Ciudad Ju\u00e1rez: per l'Am\u00e9rica fu il primo successo nella competizione dal 1973-1974. \nVinto per la sesta volta il Campe\u00f3n de Campeones nel 2019 battendo ai tiri di rigore il Tigres UANL per 6-5 (0-0 dopo 90 minuti), nel secondo semestre del 2019 la squadra, ringorzata dagli ingaggi di Guillermo Ochoa e Giovani Dos Santos e del giovane uruguaiano Federico Vi\u00f1as, autore di gol decisivi, pur non andando oltre il sesto posto nella stagione regolare, nella Liguilla giunse a disputare la finale: persa l'andata per 2-1 sul campo del Monterrey, vinse con lo stesso risultato al ritorno in casa, ma capitol\u00f2 per 2-4 ai tiri di rigore.\n2020-oggi.\nNel primo semestre del 2020 l'Am\u00e9rica fu impegnato nel campionato di Clausura 2020, chiuso al quarto posto dopo dieci giornate, dato che il torneo fu sospeso per via della pandemia di COVID-19 e dichiarato terminato dalla federcalcio nazionale. Alla ripresa del campionato, la squadra incontr\u00f2 difficolt\u00e0 quali infortuni e contagi da coronavirus e si ferm\u00f2 in semifinale nella CONCACAF Champions League 2020, risultati che condussero all'esonero di Miguel Herrera.\nIn panchina si sedette, dunque, l'argentino Santiago Solari, che cerc\u00f2 di recuperare gli infortunati e gli ammalati e innest\u00f2 nell'organico il giovane \u00c1lvaro Fidalgo, proveniente dal vivaio del , oltre ad apportare dei cambiamenti di natura tecnica nei metodi di allenamento. Chiuso al secondo posto il campionato di Clausura 2021, con dieci vittorie consecutive ottenute tra la quinta e la quattordicesima giornata (otto vittorie consecutive se si contano tutte le competizioni, serie ottenuta anche nel 1974-1975, 1993-1994 e nel campionato di Verano 1997), la squadra fu eliminata ai quarti di finale della Liguilla (la poule scudetto) per mano del e giunse in finale nella CONCACAF Champions League 2021, dove fu sconfitta per 1-0 dai connazionali del Monterrey.\nStadio.\nL'Am\u00e9rica disputa le partite interne allo Stadio Azteca di Citt\u00e0 del Messico, impianto progettato dall'architetto messicano Pedro Ram\u00edrez V\u00e1zquez e inaugurato il 29 maggio 1966 con una sfida tra Am\u00e9rica e , terminata 2-2. Il primo gol segnato nel nuovo stadio fu del brasiliano Arlindo Dos Santos, il secondo da Jos\u00e9 Alves, Gustavo D\u00edaz Ordaz, presidente del Messico, diede il calcio di inizio della partita alla presenza del presidente della FIFA Stanley Rous.\nLa squadra condivide lo stadio con la nazionale messicana dalla sua inaugurazione. Altri club hanno usato lo stadio come sede delle proprie partite interne in vari periodo: Necaxa (1966-1970 e 1982-2003), Atlante (1966-1982, 1996-2001 e 2004-2007), Universidad Nacional (1967-1969), Atl\u00e9tico Espa\u00f1ol (1970-982) e Cruz Azul (1971-1996).\nLo stadio ha anche ospitato le Olimpiadi del 1968, il , i Giochi panamericani del 1975, il campionato mondiale di calcio Under-20 1983, il , la Confederations Cup 1999, la finale del campionato mondiale di calcio Under-17 2011, la Coppa Interamericana e la Coppa Libertadores. \u00c8 usato anche come sede per concerti, convention politiche e per la visita papale di Giovanni Paolo II nel 1999..\nRivalit\u00e0.\nLa rivalit\u00e0 pi\u00f9 accesa \u00e8 con il , con cui l'Am\u00e9rica disputa la sfida nota come Supercl\u00e1sico messicano. Le due squadre sono le pi\u00f9 titolate (12 campionati di massima serie vinti a testa) e le pi\u00f9 tifate del paese. All'ottobre 2017 l'Am\u00e9rica \u00e8 in vantaggio nel bilancio delle sfide tra le due squadre, con 82 vittorie contro le 74 del Guadalajara, mentre 72 sfide si sono concluse in parit\u00e0.\nAltre rivalit\u00e0 riguardano i concittadini del Club Universidad Nacional, con cui l'Am\u00e9rica gioca il \"Cl\u00e1sico Capitalino\". La prima partita tra le due squadre si tenne il 1\u00ba luglio 1962.\nMeno sentita, ma ugualmente importante, \u00e8 la rivalit\u00e0 con il Cruz Azul, con cui l'Am\u00e9rica disputa il cosiddetto \"Cl\u00e1sico Joven\".\nRosa.\nAggiornata al 19 Gennaio 2022"}
{"id": "727589", "revid": "125190945", "url": "https://it.wikipedia.org/wiki?curid=727589", "title": "Gloria (Vivaldi)", "text": "Antonio Vivaldi scrisse almeno tre Gloria, dei quali solo due giungono sino a noi: l'RV 588 e l'RV 589. Quest'ultimo \u00e8 il pi\u00f9 popolare lavoro sacro di Vivaldi. Composto tra il 1713 e il 1714\nIntroduzioni.\nCome per altri lavori corali, anche per i Gloria Vivaldi scrisse delle \"introduzioni\" (ossia mottetti d'introduzione), che venivano eseguiti prima di questi canti sacri. Esistono quattro introduzioni per questi Gloria: \"Cur Sagittas\" (RV 637), \"Jubilate, o amoeni cori\" (RV 639), \"Longe Mala, Umbrae, Terrores\" (RV 640) e \"Ostro Picta\" (RV 642).\nGloria RV 588.\nIl meno conosciuto dei due Gloria sopravvissuti, l'RV 588, fu composto presumibilmente durante l'attivit\u00e0 di Vivaldi presso il \"Pio Ospedale della Piet\u00e0\", istituto all'epoca noto per il suo coro particolarmente avanzato. La data di composizione tra questo Gloria e l'RV 589 \u00e8 ancora in discussione, ma entrambi mostrano ispirazioni compositive l'uno dall'altro.\nL'RV 588, come l'RV 589 scritto nella tonalit\u00e0 di Re maggiore, adotta ampiamente l'impostazione a due cori dello stesso testo del compositore veronese Giovanni Maria Ruggieri (il quale sar\u00e0 numerato dal catalogo Ryom al RV Anh. 23). Sulla partitura autografa che Vivaldi possedeva ci sono annotazioni di suo pugno che dimostrano che egli ne aveva sicuramente rivisto la struttura. Il titolo originale del Ruggieri \u00e8 \"Gloria per due chori\" ed \u00e8 datato 9 settembre 1708. Molti movimenti presentano ispirazioni da questa composizione e due movimenti (\"Qui tollis peccata mundi\" e \"Cum sancto Spiritu\") furono copiati dal Gloria di Ruggieri (sebbene il \"Qui tollis peccata mundi\" ometta completamente il secondo coro e il \"Cum sancto Spiritu\" sia stato leggermente modificato). Il primo movimento del RV 588 \u00e8 anche una versione estesa del RV Anh. 23, senza il secondo coro impiegato nel RV Anh. 23 e anche con le misure delle progressioni degli accordi.\nGloria RV 589.\nIl Gloria RV 589 (in Re maggiore) ha una durata di 33 minuti circa ed \u00e8 composto da 11 o 12 pezzi, a seconda che si contino il quarto ed il quinto come separati o come pezzo unico.\nStrumenti e voci.\nL'opera \u00e8 stata composta per orchestra, soli (soprano e contralto) e coro a quattro voci miste (soprani, alti, tenori e bassi). I soli cantano nei pezzi numero III, VI, VIII e X. "}
{"id": "727591", "revid": "640277", "url": "https://it.wikipedia.org/wiki?curid=727591", "title": "Cantone di Cassel", "text": "Il Cantone di Cassel era una divisione amministrativa dell'Arrondissement di Dunkerque.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "727597", "revid": "2730", "url": "https://it.wikipedia.org/wiki?curid=727597", "title": "Cespuglio (potatura)", "text": "Il cespuglio \u00e8 una forma di allevamento libera dell'olivo finalizzata ad anticipare l'entrata in produzione.\nDescrizione.\nQuesta forma di allevamento non adotta schemi geometrici ben delineati e asseconda il portamento basitono naturale della specie. Trattandosi di uno schema libero si pu\u00f2 eseguire con diverse varianti che in comune hanno i criteri adottati nella potatura di allevamento. Al 7\u00ba-8\u00ba anno, periodo in cui si presume che si raggiunga la forma definitiva, le piante si presentano in forma di arbusto cespuglioso o di alberello, con una geometria che si avvicina in linea di massima ad un vaso cespugliato irregolare o ad un globo. Il sistema di branche primarie, composto da un numero variabile, s'inserisce sull'asse principale a partire da un'altezza di 40-80 cm. \nDopo il 7\u00ba-8\u00ba anno si pu\u00f2 convertire il sistema in una forma geometrica pi\u00f9 definita (il vaso cespugliato, il globo oppure, con maggiori difficolt\u00e0, il vaso policonico) oppure si mantiene la forma libera applicando una potatura di produzione che provveda al diradamento della chioma al centro e al rinnovamento periodico delle branchette esaurite.\nPotatura di allevamento.\nNei primi tre anni le piante sono allevate liberamente evitando gli interventi cesori che avrebbero l'effetto di ritardare l'entrata in produzione. In generale le cultivar vigorose iniziano a fruttificare gi\u00e0 al terzo anno. \nDal 3\u00ba-4\u00ba anno fino al 5\u00b0-7\u00b0 si procede con interventi cesori moderati rimuovendo progressivamente le ramificazioni pi\u00f9 basse fino a 40-80 cm e diradando la chioma nei punti di maggiore densit\u00e0, in particolare rimuovendo i polloni basali e i succhioni eccessivamente vigorosi e che tendono a svilupparsi verso l'interno.\nAl termine della fase d'impianto si proceder\u00e0 diradando la vegetazione al centro oppure convertendo il cespuglio in altre forme di allevamento.\nPotatura di produzione.\nLa potatura di produzione del cespuglio, mantenuto nella forma libera vera e propria, consiste in interventi cesori che hanno lo scopo di mantenere una struttura produttiva costante, contenere lo sviluppo in altezza e favorire l'illuminazione uniforme di tutta la chioma. Gli interventi consistono pertanto:\nPropriet\u00e0.\nI vantaggi del cespuglio consistono principalmente nella precoce entrata in produzione e nei costi contenuti della potatura di allevamento. La potatura di produzione pu\u00f2 anche essere eseguita meccanicamente anche se questo sistema non \u00e8 molto indicato per l'olivo. In definitiva i costi d'impianto dell'oliveto e i costi di esercizio nei primi anni sono molto pi\u00f9 contenuti rispetto alle forme di allevamento convenzionali.\nIl cespuglio si presta inoltre per la ricostruzione di oliveti distrutti da incendi o gelate in alternativa al vaso cespugliato\nPer quanto riguarda la fase di produzione costante, non ci sono particolari differenziazioni in termini di economia, perci\u00f2 spesso \u00e8 preferibile convertire la forma in una di quelle geometriche in grado di offrire una maggiore produttivit\u00e0 oppure migliorare i costi della raccolta. Il difetto principale del cespuglio consiste nella difficolt\u00e0 di meccanizzare la raccolta con l'uso delle scuotitrici. La raccolta manuale con la brucatura e quella agevolata con pettini e abbacchiatori meccanici \u00e8 invece favorita dall'altezza contenuta. Possono esserci tuttavia differenze marcate fra le varie cultivar in merito alla produttivit\u00e0 del lavoro.\nDato il portamento espanso della chioma, questo sistema richiede sesti d'impianto abbastanza larghi, preferibilmente in quadrato (6x6 m)."}
{"id": "727598", "revid": "287204", "url": "https://it.wikipedia.org/wiki?curid=727598", "title": "Cantone di Coudekerque-Branche", "text": "Il Cantone di Coudekerque-Branche \u00e8 una divisione amministrativa dell'Arrondissement di Dunkerque.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 passato da 2 comuni e una frazione urbana a 10 comuni.\nComposizione.\nOltre a parte della citt\u00e0 di Dunkerque, i 2 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 10:"}
{"id": "727600", "revid": "984922", "url": "https://it.wikipedia.org/wiki?curid=727600", "title": "Cantone di Dunkerque-Est", "text": "Il Cantone di Dunkerque-Est era una divisione amministrativa dell'Arrondissement di Dunkerque.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Dunkerque e i comuni di:"}
{"id": "727612", "revid": "984922", "url": "https://it.wikipedia.org/wiki?curid=727612", "title": "Cantone di Dunkerque-Ovest", "text": "Il Cantone di Dunkerque-Ovest era una divisione amministrativa dell'Arrondissement di Dunkerque.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Dunkerque (compreso il comune associato di Saint-Pol-sur-Mer) e il comune di Cappelle-la-Grande."}
{"id": "727622", "revid": "533647", "url": "https://it.wikipedia.org/wiki?curid=727622", "title": "Terronia", "text": ""}
{"id": "727624", "revid": "287204", "url": "https://it.wikipedia.org/wiki?curid=727624", "title": "Cantone di Grande-Synthe", "text": "Il Cantone di Grande-Synthe \u00e8 una divisione amministrativa dell'Arrondissement di Dunkerque.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 passato da un comune e una frazione urbana a 13 comuni e una frazione urbana.\nComposizione.\nPrima della riforma del 2014 comprendeva parte del comune di Dunkerque (compreso il comune associato di Fort-Mardyck) e il comune di Grande-Synthe.\nDal 2015, oltre a parte del comune di Dunkerque, i comuni appartenenti al cantone sono i seguenti 13:"}
{"id": "727625", "revid": "1924342", "url": "https://it.wikipedia.org/wiki?curid=727625", "title": "Panic! at the Disco", "text": "Panic! at the Disco (dal 2008 al 2009, Panic at the Disco) \u00e8 un progetto solista del cantante e musicista statunitense Brendon Urie, accompagnato in tour dal batterista Dan Pawlovich, dalla bassista Nicole Row e dal chitarrista Mike Naran.\nI Panic! at the Disco erano originariamente un gruppo musicale, formatosi a Las Vegas (Nevada) nel 2004. Nel 2009 i membri Ryan Ross e Jon Walker hanno lasciato il gruppo, lasciando Urie e Spencer Smith come un duo. Nel 2015 Smith ha ufficialmente lasciato il gruppo, che \u00e8 diventato un progetto musicale del solo Urie.\nStoria del gruppo.\nI Panic! at the Disco nascono nella periferia di Summerlin, sobborgo di Las Vegas, dagli amici d'infanzia Ryan Ross, alla chitarra, e Spencer Smith, alla batteria. Fin dall'et\u00e0 di tredici anni i due suonavano cover dei Blink-182 in diversi gruppi, finch\u00e9 finalmente reclutarono Brent Wilson al basso e Brendon Urie come voce e chitarra. Il gruppo ha creato una fusione di suoni che combinano elementi di pop punk, elettronica, indie rock e musica dance. La principale teoria circa il nome del gruppo vuole che esso abbia avuto origine da una canzone dei Name Taken intitolata \"Panic\" (contenuta nel loro album di debutto: \"Hold On\").\nPer farsi conoscere dal pubblico il gruppo decise di contattare il bassista dei Fall Out Boy, Peter Wentz, attraverso il LiveJournal, e gli mandarono un link al loro sito web su PureVolume. Wentz rimase cos\u00ec impressionato che decise di andare a Las Vegas e incontrare il gruppo di persona. Dopo averli visti suonare in un garage chiese loro se volevano sottoscrivere un contratto con l'etichetta Fueled by Ramen di Decaydance.\nNel 2006 il gruppo ha annunciato l'abbandono di Brent Wilson, con un messaggio sul sito web; un distacco del quale non sono state fornite ragioni ufficiali. Nel luglio dello stesso anno \u00e8 stato annunciato come nuovo bassista un amico di lunga data del gruppo, Jon Walker.\nLe loro canzoni pi\u00f9 famose, estratte dal loro primo album, sono: \"I Write Sins Not Tragedies\", il cui video, diretto da Shane Drake, ha vinto nella categoria Video dell'anno agli MTV Video Music Awards del 2006; \"But It's Better If You Do\" e \"Lying Is the Most Fun a Girl Can Have Without Taking Her Clothes Off\".\nNei primi mesi del 2007, la band ha iniziato a lavorare sul loro nuovo album. In un'intervista, Ryan Ross ha dichiarato che le canzoni che faranno parte dell'album sono totalmente diverse rispetto a quello precedente, dove dichiara maggiori influenze da parte di artisti di rock classico. Durante i live verso la met\u00e0 del 2007, i P!ATD hanno suonato dal vivo due nuove canzoni, in seguito inserite nell'album: \"Nine in the Afternoon\" e \"When the Day Met the Night\". Entrambe vennero pubblicate nel dicembre del 2007 e, il video di \"Nine In The Afternoon\", girato il 27 e il 28 dicembre, \u00e8 uscito ufficialmente nel gennaio del 2008. Verso la met\u00e0 dello stesso mese, la band ha dichiarato di aver ultimato l'album, che ancora non aveva titolo, e di essersi presi una pausa prima di registrare e mixare l'album. In occasione del nuovo album hanno deciso di rimuovere il punto esclamativo dal loro nome. Nel marzo del 2008, viene ufficialmente pubblicato \"Pretty. Odd.\", e i P!ATD hanno intrapreso un tour mondiale, con date in Australia e in Giappone. Hanno partecipato al tour di ritorno dei blink-182 nell'estate 2009 con gruppi come Fall Out Boy e Weezer.\nIl 13 aprile 2009, a Cape Town, Ryan Ross e Jon Walker hanno deciso di lasciare la band, per problemi unicamente artistici, per creare successivamente una nuova band, i The Young Veins. Per i live hanno ingaggiato Ian Crawford per la chitarra e Dallon Weekes per il basso. Il 28 luglio esce il singolo \"New Perspective\" e viene nuovamente inserito il punto esclamativo nel nome del gruppo.\nIl 5 dicembre 2010, in un'intervista, Brendon annuncia che il nuovo album \u00e8 quasi completamente finito e che si chiamer\u00e0 \"Vices &amp; Virtues\" e che uscir\u00e0 il 29 marzo 2011. Il primo singolo, uscito il 1\u00ba febbraio 2011, ha il nome di \"The ballad of Mona Lisa\" della quale \u00e8 stato anche girato il video dallo stesso regista di \"I Write Sins Not Tragedies\", distribuito l'8 febbraio 2011.\nIl 17 maggio \u00e8 stato commercializzato un singolo, intitolato \"C'mon\" prodotto dalla band insieme ai fun. che sono tra l'altro una delle tre band che supporteranno il tour negli Stati Uniti dei Panic! At The Disco nell'estate 2011.\nDopo il tour, Urie, Smith e Weekes diventano ufficialmente membri del gruppo. Il 15 luglio 2013 viene annunciato l'album \"Too Weird to Live, Too Rare to Die!\", che viene pubblicato dopo il singolo \"Miss Jackson\".\nPrese parte alla band anche il batterista Dan Pawlovich.\nNel 2015, il membro fondatore Spencer Smith lascia ufficialmente il gruppo.\nIl 22 ottobre 2015 il gruppo annuncia l'uscita del nuovo album \"Death of a Bachelor\" anticipato dall'uscita dei singoli \"Death of a Bachelor\", \"Victorious\", \"Emperor's New Clothes\" e \"Don't Threaten Me with a Good Time\". L'album \u00e8 uscito il 15 gennaio 2016.\nAl termine del \"Death of a bachelor tour\" il bassista Dallon Weekes, che nel frattempo era tornato al solo ruolo di turnista, abbandona la band lasciando Brendon come unico membro ufficiale della band.\nIl 21 marzo 2018 vengono rilasciate due nuove canzoni, \"Say Amen (Saturday Night)\" e \"(Fuck A) Silver Lining\". Il 23 Maggio esce il nuovo singolo \"High Hopes\", seguito dal singolo promozionale \"Hey Look Ma, I made it\". Contemporaneamente, la band annuncia un tour e un nuovo album dal titolo \"Pray for the Wicked\", pubblicato il 22 giugno, per il quale ottengono, nel mese di novembre, la vittoria agli EMA (European Music Awards) come miglior band alternative. Il 18 Marzo 2019 rilasciano il terzo singolo \"Dancing's not a Crime\".\nStile musicale.\nI Panic at the Disco, come molte altre band della Decaydance Records tra cui i Fall Out Boy, sono stati spesso oggetto di ampio dibattito per il loro genere musicale. Ci\u00f2 dipende dalla grande variet\u00e0 di diversi elementi musicali presenti all'interno del loro debutto, \"A Fever You Can't Sweat Out\". Mentre i Panic vengono considerati come una band emo, loro stessi rifiutano questa etichetta per definire il loro genere, stando ad un'intervista su NME dove affermano, \"L'Emo \u00e8 un'idiozia. Vogliamo diventare i nuovi Radiohead\".\nTuttavia, i Panic hanno dichiarato molte volte che il loro secondo album era totalmente diverso da \"A Fever You Can't Sweat Out\", come scrisse Rolling Stone in un articolo: \"Il gruppo ha confermato il suo ritorno sulle scene con un nuovo singolo, chiamato \"Nine in the Afternoon\". \"\u00c8 influenzato dalla musica che ascoltavano i loro genitori: Beach Boys, Kinks e Beatles\", afferma Ross. \"Le nostre nuove canzoni sono pi\u00f9 vicine al rock classico che al rock moderno. Abbiamo iniziato ad ascoltare musica diversa \u2013 e ci\u00f2 mi sembra sia la cosa pi\u00f9 naturale che stiamo facendo.\" La comunit\u00e0 di studenti on-line della Vanderbilt University, riportano in un blog la definizione dello stile del nuovo album. \"I membri della band mostrano di aver maturato le loro influenze ed aver pubblicato un lavoro dove non \u00e8 presente il sound frettoloso, nervoso e digitalizzato dell'album precedente. Il primo singolo estratto dall'album, \"Nine In The Afternoon,\" dimostra che i Panic danno un tono pi\u00f9 vicino al rock classico nel nuovo album. La canzone dall'andamento saltellante, una struttura classica del pop e la strumentazione allude alle loro influenze pi\u00f9 mature. Un'altra nuova canzone, \"When the Day Met the Night,\" ripropone uno stile simile, caratterizzato da un accompagnamento con pianoforte e riff di chitarra leggeri e solari.\" "}
{"id": "727633", "revid": "984922", "url": "https://it.wikipedia.org/wiki?curid=727633", "title": "Cantone di Gravelines", "text": "Il Cantone di Gravelines era una divisione amministrativa dell'Arrondissement di Dunkerque.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "727637", "revid": "287204", "url": "https://it.wikipedia.org/wiki?curid=727637", "title": "Masukippa", "text": ""}
{"id": "727639", "revid": "984922", "url": "https://it.wikipedia.org/wiki?curid=727639", "title": "Cantone di Hazebrouck-Nord", "text": "Il Cantone di Hazebrouck-Nord era una divisione amministrativa dell'Arrondissement di Dunkerque.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Hazebrouck e i comuni di:"}
{"id": "727641", "revid": "287204", "url": "https://it.wikipedia.org/wiki?curid=727641", "title": "Giuseppe Gherardeschi", "text": "Inizi\u00f2 a studiare musica con il padre Domenico, maestro di cappella della Cattedrale di Pistoia, e con lo zio Filippo Maria. Successivamente si perfezion\u00f2 sotto l'insegnamento di Nicola Sala a Napoli al Conservatorio della Piet\u00e0 dei Turchini. Tornato nella sua citt\u00e0 natale fu nominato organista della Chiesa di Santa Maria dell'Umilt\u00e0 e successivamente, nel 1800 prese il posto di direttore della cappella del duomo pistoiese, succedendo al padre.\nPer quanto concerne l'attivit\u00e0 di compositore egli scrisse diversa musica sia vocale (sacra e profana) che strumentale (per strumento solo, da camera e per orchestra).\nFonti.\nAutografi.\nSi segnalano quattro autografi di Gherardeschi: all'Accademia Filarmonica di Bologna (Fondo Masseangeli), datato 1787; alla Biblioteca Nazionale Centrale di Roma; all'Archivio musicale dell'Ordine dei Cavalieri di Santo Stefano (alla cui segnalazione ha contribuito il Centro Documentazione Musicale della Toscana); e nel Fondo Rospigliosi della Biblioteca Forteguerriana di Pistoia (un \"Benedictus\" del 1783).\nManoscritti.\nEsistono 13 copie manoscritte, per lo pi\u00f9 tardo-settecentesche e ottocentesche, recanti opere di Gherardeschi, pi\u00f9 della met\u00e0 delle quali conservate nella Biblioteca di San Francesco di Bologna. Cinque copie coeve, soprattutto di sinfonie, sono alla Biblioth\u00e8que Publique et Universitaire de Neuch\u00e2tel. Due manoscritti di inizio ottocento recanti due arie sono alla Bayerische Staatsbibliothek di Monaco. Due copie sono presenti anche nel Conservatorio di Firenze, e nel Fondo Rospigliosi della Biblioteca Fonteguerriana di Pistoia (un \"Salve Regina\", datato 1783, e una cantata epitalamica del 1812, probabilmente autografa), mentre possiedono un unico esemplare manoscritto delle sue opere il Conservatorio di Padova, la Biblioteca privata Giancarlo Rostirolla di Roma, il Fondo Rospigliosi dell'Archivio Capitolare di Pistoia (un \"Divertimento concertante\" del 1789), il Benediktinerabtei di Metten e la Santini-Bibliothek di M\u00fcnster.\nEdizioni a stampa.\nCi \u00e8 pervenuta l'edizione del 1810, stampata a Firenze da Ranieri del Vivo, di \"Sei sonate per cembalo o piano-forte con l'accompagnamento d'un violino obligato\", di cui si conservano esemplari nel Fondo Venturi di Montecatini Terme, nel Conservatorio di Firenze e nell'Archivio Capitolare di Pistoia."}
{"id": "727643", "revid": "1905646", "url": "https://it.wikipedia.org/wiki?curid=727643", "title": "Anne Tyler", "text": "Biografia.\nNata a Minneapolis, la Tyler \u00e8 cresciuta a Raleigh in Carolina del Nord e si \u00e8 laureata in Letteratura russa presso la Duke University all'et\u00e0 di diciannove anni, perfezionando poi i propri studi di Slavistica alla Columbia University di New York. Ha lavorato quindi come bibliotecaria e bibliografa prima di trasferirsi nel Maryland. Nel 1963 ha sposato lo psichiatra e scrittore iraniano Taghi Mohammad Modarressi, con cui ha avuto due figlie, Tezh e Mitra. Modarressi \u00e8 scomparso nel 1997. Anne Tyler vive ora a Baltimora, citt\u00e0 in cui sono ambientati la maggior parte dei suoi racconti, che in vari casi hanno come soggetto una famiglia, le cui vicende vengono analizzate accompagnandola nel corso degli anni.\nNel 1989, il suo undicesimo romanzo \"Lezioni di respiro\" (\"Breathing Lessons\") \u00e8 stato premiato con il Premio Pulitzer. Ad un altro suo romanzo, \"Turista per caso\" (\"The Accidental Tourist\"), \u00e8 stato assegnato nel 1985 il premio del National Book Critics Circle Award. Lo stesso lavoro \u00e8 stato finalista per il Premio Pulitzer nel 1986 e, nel 1988, ne \u00e8 stato tratto un film interpretato da William Hurt e Geena Davis\nIl suo nono romanzo, \"Ristorante nostalgia\" (\"Dinner at the Homesick Restaurant\"), che lei considera il suo lavoro migliore, nel 1983 \u00e8 stato nella rosa dei finalisti sia per il Premio Pulitzer che il premio PEN/Faulkner. Ha curato l'edizione di tre antologie di racconti: \"The Best American Short Stories 1983\", \"Best of the South\" e \"Best of the South: The Best of the Second Decade\".\nPur essendo tra i romanzieri contemporanei di maggior successo, \u00e8 nota per non concedere mai interviste realizzate con colloqui personali e per partecipare assai di rado ad attivit\u00e0 promozionali per i propri libri o ad apparizioni pubbliche di altro tipo. Si \u00e8 resa tuttavia disponibile a rilasciare interviste tramite e-mail.\nOpere.\nI racconti brevi di Anne Tyler sono stati pubblicati sulle riviste The New Yorker\", \"The Saturday Evening Post\", \"Redbook\", \"McCall's\", e \"Harper's, ma non sono mai stati pubblicati radunati in una raccolta."}
{"id": "727646", "revid": "287204", "url": "https://it.wikipedia.org/wiki?curid=727646", "title": "Waraqa ibn Nawfal", "text": "Il suo ruolo fu di non piccola importanza nel periodo della prima Rivelazione che Maometto asseriva di aver ricevuto quando era in ritiro spirituale ( \"tahannuth\" ) in una caverna del monte Hira, nei pressi immediati di Mecca.\nSuo cugino infatti si conferm\u00f2 nell'idea che il marito aveva avuto un'esperienza autenticamente teopatica quando gli espose l'accaduto. Waraqa, infatti, era assai stimato come uomo di profonda dirittura morale e retto intendimento nell'ambiente meccano. Di lui si diceva fosse cristiano o, comunque, un monoteista ( \"an\u012bf\" ).\nIl suo parere fornito al cugino, secondo il quale Maometto era stato in qualche modo prescelto da Dio, iscrive pertanto la sua figura fra i vari uomini che avrebbero colto in lui il carisma profetico prima che esso potesse manifestarsi appieno, al pari del monaco cristiano Bahira che si disse aveva scorto fra le scapole di un giovane Maometto (in viaggio con lo zio Ab\u016b T\u0101lib alla volta della Siria) il segno dimostratore - una sorta di neo a rilievo - del futuro profetico riservato a chi lo portava.\nWaraqa mor\u00ec prima della morte nel 632 di Maometto e alcune fonti lo pongono, a prescindere dalla sua fede, nella categoria \"eletta\" dei Compagni di Maometto."}
{"id": "727648", "revid": "339392", "url": "https://it.wikipedia.org/wiki?curid=727648", "title": "Campionato Eccellenza Lombardia - Girone B 2005/06", "text": ""}
{"id": "727649", "revid": "984922", "url": "https://it.wikipedia.org/wiki?curid=727649", "title": "Cantone di Hazebrouck-Sud", "text": "Il Cantone di Hazebrouck-Sud era una divisione amministrativa dell'Arrondissement di Dunkerque.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Hazebrouck e i comuni di:"}
{"id": "727650", "revid": "287204", "url": "https://it.wikipedia.org/wiki?curid=727650", "title": "Ceduo di olivo", "text": "Il termine di ceduazione o ceduo di olivo, nell'ambito dell'olivicoltura, fa riferimento ad una variante della forma di allevamento libera a cespuglio dell'olivo, proposta per abbattere i costi della potatura.\nDescrizione.\nQuesta forma di allevamento si svincola completamente da qualsiasi schema geometrico ma pu\u00f2 essere assimilata al cespuglio o ad un vaso cespugliato irregolare. Le piante hanno un portamento cespuglioso, con branche primarie che partono direttamente dalla base o da un tronco a breve distanza dal suolo, con uno sviluppo fondamentalmente basitono.\nLa specificit\u00e0 di questa forma consiste nell'assenza quasi totale di potatura anche in fase di produzione. Ci si pu\u00f2 limitare eventualmente a interventi sommari che hanno lo scopo di correggere gravi difetti nell'illuminazione della chioma e alla rimozione di ramificazioni che possono ostacolare la raccolta.\nAl 10\u00ba-12\u00ba anno la vegetazione degenera a causa dell'infittimento della chioma e dell'elevata presenza di branchette esaurite per cui si ha un drastico calo della produttivit\u00e0. Dal momento che una potatura di rinnovo sarebbe particolarmente onerosa, si preferisce tagliare le piante alla base e ricostruire il cespuglio, sempre in forma libera, sfruttando i ricacci della ceppaia. I migliori risultati si otterrebbero con turni di ceduazione di 10 anni e con inizio di produzione al terzo anno.\nPotatura di allevamento.\nIn fase di allevamento si procede con gli stessi criteri della forma libera a cespuglio, lasciando crescere indisturbata la chioma nei primi anni e rimuovendo eventualmente le ramificazioni basse negli anni successivi soprattutto per facilitare la meccanizzazione.\nPotatura di produzione.\nQuesto sistema di allevamento non concepisce una potatura di produzione in quanto si sfrutta la tendenza delle branchette a fruttificare per diversi anni, sia pure con produzioni decrescenti oltre un certo anno. Gli interventi di potatura sono pertanto piuttosto diluiti nell'arco temporale e nell'ambito dell'oliveto e limitati ai casi di assoluta necessit\u00e0. \nL'intervento vero e proprio consiste nella ceduazione, dopo un ciclo di 10 anni, il cui scopo \u00e8 quello di rinnovare drasticamente la vegetazione produttiva accettando una fase di mancati redditi della durata di 3-4 anni.\nPropriet\u00e0.\nLa ceduazione va intesa come un orientamento dell'olivicoltura moderna innovativo soprattutto dal punto di vista economico. Non pu\u00f2 essere considerata tecnicamente ottimale in quanto la produzione \u00e8 decisamente inferiore a quella di altri sistemi di allevamento, tuttavia ha il pregio di abbattere sensibilmente i costi di produzione, soprattutto se si adottano criteri razionali nella raccolta delle olive.\nIl vantaggio di questo sistema consiste nella sensibile riduzione dei costi di esercizio, mentre lo svantaggio s'identifica nel calo di produzione che si ottiene in prossimit\u00e0 del decimo anno (in generale nelle produzioni del nono e decimo anno). La diminuita produzione nella fase finale del turno \u00e8 per\u00f2 compensata dai minori costi di esercizio e da un parziale recupero con la vendita del legname.\nL'ambito di applicazione sarebbe l'olivicoltura intensiva attuata su grandi estensioni in zone in cui il costo del lavoro \u00e8 elevato. Sarebbe poco adatto per l'olivicoltura da mensa perci\u00f2 si presta meglio per cultivar da olio o a duplice attitudine. \u00c8 improponibile invece per l'olivicoltura intensiva in aziende di piccola estensione.\nLa validit\u00e0 di questa tecnica deve essere ancora accertata nel lungo periodo in quanto non si \u00e8 ancora sviluppata una casistica esaustiva e la letteratura al riguardo risulta ancora carente."}
{"id": "727654", "revid": "599013", "url": "https://it.wikipedia.org/wiki?curid=727654", "title": "Bcw", "text": ""}
{"id": "727657", "revid": "1711941", "url": "https://it.wikipedia.org/wiki?curid=727657", "title": "E\u00e4rwen", "text": ""}
{"id": "727658", "revid": "58166", "url": "https://it.wikipedia.org/wiki?curid=727658", "title": "Acqua marina", "text": ""}
{"id": "727660", "revid": "65435", "url": "https://it.wikipedia.org/wiki?curid=727660", "title": "Il Manifesto del Partito Comunista", "text": ""}
{"id": "727663", "revid": "33689", "url": "https://it.wikipedia.org/wiki?curid=727663", "title": "Istituzioni europee", "text": ""}
{"id": "727664", "revid": "287204", "url": "https://it.wikipedia.org/wiki?curid=727664", "title": "Fione", "text": ""}
{"id": "727675", "revid": "140509", "url": "https://it.wikipedia.org/wiki?curid=727675", "title": "Chocolate Kings", "text": "Chocolate Kings \u00e8 il sesto album in studio del gruppo di rock progressivo italiano Premiata Forneria Marconi, pubblicato nel 1975 in Italia dalla Numero Uno, nel Regno Unito dalla Manticore Records e negli Stati Uniti d'America dalla Asylum Records.\nDescrizione.\nL'album vide l'ingresso alla voce solista di Bernardo Lanzetti, ex cantante degli Acqua Fragile, il quale avrebbe fatto parte della formazione sino al 1978. A partire dal 1973, a due album cantati in Italiano (\"Per un amico\", \"L'isola di niente\") il gruppo aveva fatto seguire le rispettive versioni in Inglese (\"Photos of Ghosts\" e \"The World Became the World\") con testi curati da Peter Sinfield e con due brani da \"Storia di un minuto\" rielaborati pi\u00f9 un inedito; con questo disco, per la prima volta la PFM propone testi scritti direttamente in Inglese assieme a Marva Jan Marrow, all'epoca compagna del bassista Patrick Djivas. Tale collaborazione sarebbe proseguita sul successivo album \"Jet Lag\" (1977)."}
{"id": "727679", "revid": "486946", "url": "https://it.wikipedia.org/wiki?curid=727679", "title": "Olwe", "text": ""}
{"id": "727680", "revid": "122581674", "url": "https://it.wikipedia.org/wiki?curid=727680", "title": "E.ON", "text": "E.ON SE \u00e8 una societ\u00e0 europea del settore delle energie rinnovabili con sede dal 2016 a Essen, in Germania, dopo essere stata fondata nel 2000 a D\u00fcsseldorf. Opera in Europa, in Russia e in Nord America, \u00e8 presente anche in Brasile e Turchia dove gestisce dei business insieme ad altri partner. Serve circa 35 milioni di clienti. Con un ampio mix energetico dispone di circa 61 GW di capacit\u00e0 produttiva ed \u00e8 una delle aziende leader nel campo delle energie rinnovabili.\nFino al 1\u00ba gennaio 2016, il suo business era diversificato. Dopo il 2016, con lo spin-off di Uniper, si concentra solamente sulle energie rinnovabili e sul nucleare, sulle reti di distribuzione e sulle soluzioni per i clienti. Il Gruppo \u00e8 guidato dal Group Management con sede a Essen e si articola in global unit (per funzione) e in regional unit (per nazione). Prima della separazione invece cinque global unit gestivano i business di portafoglio di generazione di energia elettrica, fonti rinnovabili, trading, progetti di sviluppo tecnologico e soluzioni per gli impianti di generazione, ricerca e innovazione e esplorazione e produzione di petrolio e gas.\nNel 2018 ha riportato un fatturato pari a \u20ac 30,253 miliardi ed un utile pari a \u20ac 3,524 miliardi.\nStoria.\nGli inizi.\nE.ON \u00e8 nata nel 2000 dalla fusione delle societ\u00e0 energetiche VEBA e VIAG (Vereinigte Industrieunternehmungen AG, United Industrial Enterprises Corporation). Nel gennaio 2002 acquisisce Powergen nel Regno Unito. Nel 2003 E.ON entra nel mercato del gas attraverso l'acquisizione di Ruhrgas (in seguito: E.ON Ruhgas, presente in pi\u00f9 di venti paesi europei).\nSuccessivamente E.ON acquisisce anche Sydkraft in Svezia e OGK-4 in Russia. Sydkraft e Powergen sono rinominati rispettivamente E.ON Sverige e E. ON UK. Negli Stati Uniti E.ON eredita, tramite l'acquisizione di Powergen, a Louisville, nel Kentucky, Louisville Gas &amp; Electric Energy, e la trasforma in E.ON US fino al 2010, quando E.ON US \u00e8 venduta alla PPL con sede in Pennsylvania per $ 7,625 miliardi. La vendita \u00e8 chiusa il 1\u00ba novembre 2010, con E-ON US che diventa LG &amp; E e KU Energy.\nNel 2006 E.ON tenta di acquisire Endesa ma la sua proposta \u00e8 superata da un'offerta congiunta dell'italiana Enel con la societ\u00e0 spagnola Acciona. In seguito comunque E.ON rileva per circa 10 miliardi di euro attivit\u00e0 che l'Enel ha dovuto cedere dopo l'acquisizione in base alle norme sulla concorrenza dell'UE.\nNel luglio 2009 la Commissione europea multa GDF Suez ed E.ON per 553 milioni di euro ciascuno in merito agli accordi sul gasdotto MEGAL. \u00c8 stata la seconda pi\u00f9 grande multa inflitta dalla Commissione europea e la prima nel settore energetico. Sempre nel 2009 E.ON e RWE costituiscono una joint venture paritetica, Horizon Nuclear Power, per sviluppare circa 6.000 MWe di nuova capacit\u00e0 nucleare nel Regno Unito entro il 2025 nei siti di Wylfa e Oldbury. Tuttavia, nel marzo 2012, E.ON e RWE annunciano di ritirare il progetto a causa delle difficili condizioni finanziarie.\nNell'agosto 2011 la societ\u00e0 annuncia una possibile perdita di 10.000 dei suoi 85.600 dipendenti a causa della decisione tedesca di chiudere tutte le centrali nucleari del paese entro il 2022, anzich\u00e9 entro il 2036 come deciso dal Bundestag il 28 ottobre 2010. Di conseguenza E.ON sviluppa un programma di miglioramento per riorganizzare la societ\u00e0 che compie progressi nell'attuazione della sua strategia e aumenta le sue attivit\u00e0 nei mercati in crescita al di fuori dell'Europa. Il prossimo passo \u00e8 entrare nel mercato brasiliano.\nDallo spin off nasce Uniper.\nNel novembre 2014 E.ON annuncia di astenersi dall'energia fossile in futuro. Il 1\u00ba gennaio 2016 E.ON trasferisce la sede sociale a Essen e realizza la separazione operativa con il successivo spin-off approvato a giugno dall'assemblea dei soci. Il successivo 12 settembre la casa madre separa le proprie attivit\u00e0 da quelle che sono state trasferite a Uniper, che con il 53,35% del capitale sociale (ai soci di E.ON \u00e8 assegnata un'azione della nuova societ\u00e0 ogni 10 possedute) \u00e8 contestualmente quotata alla Borsa di Francoforte.\nDal 2016 E.On si concentra quindi solamente sulle energie rinnovabili e sul nucleare, sulle reti di distribuzione e sulle soluzioni per i clienti. Uniper, invece, con la sede trasferita a D\u00fcsseldorf, opera in modo indipendente nell'ambito della generazione di energia da fonte convenzionale (idroelettrico, gas naturale, carbone) e del trading globale di energia. Il fatturato, che nel 2015 era di 116 miliardi di euro con oltre 56.000 dipendenti, scende nel 2017 a 37,9 miliardi con pi\u00f9 di 42.000 dipendenti. Nel 2017 E.On vende poi la sua quota residua in Uniper alla societ\u00e0 elettrica finlandese Fortum.\nNel marzo 2018 l'annuncio: E.ON acquisir\u00e0 l'impresa di servizi energetici rinnovabili Innogy dal suo azionista di controllo RWE. L'accordo porter\u00e0 E.ON a diventare una societ\u00e0 di vendita al dettaglio e distribuzione. Questo risultato \u00e8 ottenuto tramite un complesso accordo di asset swap da 43 miliardi di euro tra E.ON, Innogy e RWE, dove E.ON rileva la divisione di distribuzione di Innogy mentre RWE rileva sia il portafoglio di generazione di energia rinnovabile di Innogy sia la generazione di energia residua di E.ON. Inoltre RWE assumer\u00e0 una quota del 16,7% in E.ON e E.ON ricever\u00e0 un pagamento in contanti di 1,5 miliardi di euro. Il \"takeover\" di Innogy da parte di E.ON viene perfezionato nel settembre 2019, con l'acquisizione da parte di E.ON del 76,8% delle azioni Innogy precedentemente detenute da RWE, portando la multinazionale tedesca dell'energia al 90% del capitale della societ\u00e0, di cui rilever\u00e0 anche il residuo delle quote non ancora in suo possesso diventandone azionista unico; contestualmente, E.ON trasferisce a RWE sia il suo business dell'energia rinnovabile che quello gestito da Innogy. Inoltre E.ON, per soddisfare i requisiti richiesti dalla Commissione Europea per l'autorizzazione dell'operazione, ceder\u00e0 le sue attivit\u00e0 di fornitura di energia elettrica in Ungheria e quelle di Innogy in Repubblica Ceca, una parte della sua clientela nel mercato di fornitura dell'energia per riscaldamento in Germania, e, sempre in territorio tedesco, 34 stazioni di ricarica di energia per automezzi elettrici.\nNell'estate del 2018 la societ\u00e0 esce dall'indice Euro Stoxx 50, un paniere che raccoglie i primi cinquanta titoli.\nProduzione energetica.\nNel 2013 E.ON ha una capacit\u00e0 produttiva complessiva pari a 61 GW e su un portafoglio di generazione estremamente diversi\ufb01cati sia in termini geogra\ufb01ci che in termini di tecnologia. Il Gruppo, infatti, detiene impianti produttivi in Germania, Regno Unito, Svezia, Russia, Stati Uniti, Italia, Spagna, Francia e nei paesi del Benelux; mentre il mix energetico \u00e8 molto bilanciato e rappresentato da tutte le fonti.\nNell'ambito delle rinnovabili, il Gruppo possiede un ampio portafoglio di impianti eolici (onshore e offshore), solari (fotovoltaica e termica a concentrazione) e a biomasse. In particolare nell'eolico offshore E.ON \u00e8 il terzo operatore al mondo. Nello specifico E.ON ha partecipato al consolidamento del parco eolico offshore pi\u00f9 grande al mondo, di London Array, con altri partner. Entrato in funzione nel mese di aprile 2013, il parco eolico offshore ha una capacit\u00e0 pari a 630 MW e produrr\u00e0 una quantit\u00e0 annua di energia pulita pari al fabbisogno di circa mezzo milione di abitazioni nel Regno Unito.\nMobilit\u00e0 elettrica.\nE.ON \u00e8 particolarmente impegnata verso la promozione dello sviluppo della mobilit\u00e0 elettrica; attraverso il suo marchio E.ON Drive ha gi\u00e0 installato in Europa oltre 4000 colonne di ricarica (tutte alimentate con energia prodotta da fonti rinnovabili) ed effettuato pi\u00f9 di un milione di ricariche. E.ON ha inoltre intrapreso un progetto per creare una rete autostradale per la ricarica elettrica ultraveloce che attraversi 7 paesi europei, dalla Norvegia all'Italia, dove \u00e8 presente con le sue attivit\u00e0; la prima di queste stazioni \u00e8 stata inaugurata nell'autostrada tra W\u00fcrzburg e Norimberga. Il progetto, cofinanziato dalla UE, prevede nella prima fase l'installazione di 180 colonnine.\nE.ON in Italia.\nCon una capacit\u00e0 installata di circa 6 GW da fonti tradizionali e da rinnovabili, e circa 800.000 clienti complessivi tra energia elettrica e gas, E.ON \u00e8 oggi uno dei principali operatori energetici in Italia nella generazione e nella vendita di energia elettrica e nella vendita di gas.\nLa storia di E.ON in Italia.\nE.ON \u00e8 presente in Italia dal 2000. Inizialmente attivo nella vendita di energia a grandi clienti industriali, negli anni successivi il Gruppo consolida il business avviando l'attivit\u00e0 di distribuzione e vendita di gas, estendendo la vendita di energia elettrica anche ai clienti residenziali. Nel 2008 E.ON fa il suo ingresso nella generazione con l'acquisizione dell'80% di Endesa Italia, diventando uno dei principali player del mercato dell'energia. Nel settembre del 2008 E.ON avvia la centrale a ciclo combinato di Livorno Ferraris, da 805 MW, la prima realizzata dalla societ\u00e0 in Italia, cui fa seguito, nel 2010 la Centrale da 814 MW a ciclo combinato di ultima generazione, a Scandale in Calabria. Sempre nel 2010 viene completata la cessione delle attivit\u00e0 di distribuzione gas di E.ON Italia. Oggi le attivit\u00e0 di E.ON si concentrano nella produzione di energia elettrica, nella vendita e nel trading di energia elettrica e gas. E.ON \u00e8 inoltre impegnata nella realizzazione di importanti infrastrutture per l'approvvigionamento di gas naturale quali l'impianto di rigassi\ufb01cazione OLT Offshore LNG e il gasdotto TAP. E.ON Italia risulta avere nel 2017 un giro d'affari superiore ai 791 milioni di Euro. Ad ottobre 2018 E.ON ha siglato un accordo commerciale di durata triennale con ERG inerente all'acquisto di energia elettrica da destinare alla propria clientela.\nImpianti termoelettrici.\nIl parco termoelettrico di E.ON in Italia comprende sei centrali elettriche ubicate in Piemonte, Lombardia, Calabria, Sicilia e Sardegna, dalla capacit\u00e0 complessiva di oltre 5 GW.\nLa centrale a gas-ciclo combinato di Tavazzano, in provincia di Lodi (Lombardia), dalla potenza netta installata di 1.440 MW, la centrale a gas-ciclo combinato di Ostiglia, in provincia di Mantova (Lombardia), dalla potenza installata di 1.137 MW, la centrale termoelettrica di Fiume Santo, in provincia di Sassari (Sardegna), con una capacit\u00e0 di circa 600 MW, la centrale turbogas a ciclo aperto di Trapani, in Sicilia, dalla potenza installata pari a 213 MW.\nLa centrale di Livorno Ferraris, in provincia di Vercelli (Piemonte), in funzione dal 2008, \u00e8 stata la prima centrale elettrica realizzata da E.ON in Italia. L'impianto (75% E.ON, 25% BKW) a ciclo combinato gas-vapore dalla potenza installata pari a 805 MW, rappresenta una delle centrali a gas pi\u00f9 efficienti in Europa, con un livello di rendimento pari a quasi il 58%.\nInaugurata nella primavera del 2010, la centrale di Scandale, situata in provincia di Crotone (Calabria), \u00e8 costituita da due cicli combinati gas-vapore, potenzialmente cogenerativi, per una potenza complessiva di 814 MW. La centrale (50% E.ON, 50% A2A) ha un rendimento netto del 56% e adotta diverse soluzioni tecniche per ottimizzare l'impiego di risorse naturali e ridurre l'impatto ambientale, come il sistema \u2018zero liquid discharge\u2019, che consente il riutilizzo di tutte le acque reflue, comprese in parte anche le acque piovane, limitando al minimo l'apporto di acque dall'esterno.\nIdroelettrico.\nIl nucleo idroelettrico di Terni, \ufb01ore all'occhiello per ef\ufb01cienza e sostenibilit\u00e0 ambientale, \u00e8 formato da 16 centrali e ha una potenza ef\ufb01ciente pari a 531 MW. Mediamente il nucleo produce circa 1,3 di TWh all'anno suf\ufb01cienti a soddisfare il fabbisogno energetico di circa 500.000 famiglie italiane. \u00c8 in via di completamento il progetto per il rinnovamento degli impianti, che riguarda 26 gruppi di produzione idroelettrica per 11 centrali del nucleo. Il progetto, nel quale E.ON ha investito complessivamente circa 200 milioni di euro, ha comportato un miglioramento dell'ef\ufb01cienza compreso tra il 2% e il 4%.\nEolico e solare.\nL'eolico e il solare sono le tecnologie su cui si concentra il portafoglio delle rinnovabili del Gruppo nel nostro Paese. E.ON in Italia vanta una capacit\u00e0 complessiva da fonte rinnovabile pari a circa 374 MW, di cui 328 MW nell'eolico, grazie a 10 impianti operativi in Sardegna, Sicilia, Campania, Basilicata, Toscana e Calabria, e 50,4 MW nel fotovoltaico attraverso impianti in Lombardia, Piemonte, Lazio e Sardegna.\nApprovvigionamento gas.\nOffshore LNG Toscana, la societ\u00e0 che ha sviluppato e gestisce il Terminale galleggiante di rigassificazione \u201cFSRU Toscana\u201d. Il terminale offshore OLT, entrato in esercizio nel dicembre 2013, \u00e8 il primo impianto di rigassificazione galleggiante al mondo permanentemente ancorato al fondale marino. Situato a 22 km dalla costa toscana tra Livorno e Pisa, l'impianto ha una capacit\u00e0 di rigassificazione di 3,75 miliardi di m\u00b3 l'anno (circa il 4% del fabbisogno nazionale annuale).\nVendita di energia elettrica e gas.\nE.ON Energia \u00e8 la societ\u00e0 di vendita del Gruppo in Italia, presente nel mercato regolato e nel mercato libero, con un'offerta di prodotti e servizi per la fornitura di energia elettrica e gas naturale a circa 800.000 clienti, residenziali e business, attraverso soluzioni innovative e competitive e un'ampia gamma di servizi di consulenza per la gestione e l'ottimizzazione dei consumi energetici.\nE.ON in Romania.\nNel febbraio 2011 in Romania E.ON aveva 1,5 milioni di clienti di metano e 1,4 milioni di clienti di energia elettrica.\nL'energia elettrica fornita da E.ON nel 2010 raggiunse i 3,44 TWh, e di metano di 25,8 TWh."}
{"id": "727681", "revid": "1711941", "url": "https://it.wikipedia.org/wiki?curid=727681", "title": "Elmo (Terra di Mezzo)", "text": ""}
{"id": "727682", "revid": "984922", "url": "https://it.wikipedia.org/wiki?curid=727682", "title": "Cantone di Merville", "text": "Il Cantone di Merville era una divisione amministrativa dell'Arrondissement di Dunkerque.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "727683", "revid": "49022", "url": "https://it.wikipedia.org/wiki?curid=727683", "title": "Regno del Dyfed", "text": ""}
{"id": "727684", "revid": "984922", "url": "https://it.wikipedia.org/wiki?curid=727684", "title": "Cantone di Steenvoorde", "text": "Il Cantone di Steenvoorde era una divisione amministrativa dell'Arrondissement di Dunkerque.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "727685", "revid": "30610", "url": "https://it.wikipedia.org/wiki?curid=727685", "title": "Shadow the Hedgehog", "text": " \u00e8 un personaggio immaginario primario appartenente alla serie di videogiochi a piattaforme \"Sonic\", introdotto per la prima volta nel 2001 in \"Sonic Adventure 2\" per Sega Dreamcast. \u00c8 inizialmente apparso come acerrimo rivale di Sonic; successivamente rimarr\u00e0 un personaggio neutrale e dal carattere chiuso, ma nonostante ci\u00f2 aiuter\u00e0 Sonic e i suoi amici quando ne avranno bisogno.\nShadow \u00e8 un riccio nero antropomorfo e immortale, creato 50 anni prima degli eventi principali della serie dal professor Gerald Robotnik (nonno dell\u2019antagonista Dr. Eggman) sfruttando il sangue dell'alieno Black Doom. Dopo aver assistito all'omicidio della sua migliore amica Maria, nipote di Gerald, Shadow cercher\u00e0 di distruggere la Terra, missione affidatagli dal professore come vendetta contro l'umanit\u00e0. Tuttavia alla fine si schiera dalla parte di Sonic per salvare la Terra grazie ad un ritrovato ricordo di Maria in cui le promise di proteggere il mondo e i suoi abitanti da ogni pericolo. Shadow \u00e8 raffigurato come un antieroe arguto, serioso e misantropo; pur avendo buone intenzioni, fa di tutto pur raggiungere i suoi obiettivi, mettendolo in contrasto con il protagonista Sonic. Shadow condivide molte abilit\u00e0 con Sonic, ma si distingue per il suo utilizzo di veicoli e armi da fuoco.\nL'idea di Shadow \u00e8 nata durante lo sviluppo dell'originale \"Sonic Adventure\" nel 1998; Yuji Uekawa era stato incaricato di realizzare il design definitivo del personaggio, ma il game designer Takashi Iizuka si avvicin\u00f2 all'idea di utilizzare un'oscura figura con il ruolo di antieroe, simile a Sonic in aspetto e caratteristiche, ma non nella personalit\u00e0. Durante lo sviluppo del design e del mondo di Shadow, Sonic Team venne influenzato da film come \"Underworld\", \"Constantine\" e \"Terminator\". Nonostante venne concepito per compiere un'unica apparizione, Shadow ottenne un grande successo tra i fan, permettendo cos\u00ec a Sonic Team di farlo tornare in \"Sonic Heroes\" del 2003. Da allora il personaggio \u00e8 apparso in numerosi capitoli del franchise, incluso un gioco spin-off omonimo a lui dedicato che svela il suo misterioso passato. Appare anche in alcuni adattamenti televisivi, fumetti e merchandise della serie.\nDescrizione.\nCreazione e sviluppo.\nDopo il successo riscontrato da \"Sonic Adventure\", Sonic Team cominci\u00f2 a sviluppare un sequel, sperando di ottenere un risultato ancora migliore come avvenuto precedentemente con \"Sonic the Hedgehog 2\" su Sega Mega Drive, ma questa volta la piattaforma sarebbe stata il Dreamcast, cos\u00ec parte del team di sviluppo fu inviato a lavorare presso Sega of America. Qui il lavoro fu guidato dal direttore Takashi Iizuka, mentre Y\u016bji Naka rimase in Giappone per lavorare ad altri progetti, tra cui \"Phantasy Star Online\". Con il gruppo riunito, gli sviluppatori iniziarono a pensare ad alcune idee fattibili per il nuovo videogioco, ed una di queste fu quella di avere come tema principale la dicotomia tra bene e male e per venire incontro a ci\u00f2 furono ideati dei nuovi personaggi che avrebbero dovuto assistere il Dr. Eggman nella sua sfida contro gli eroi.\nSebbene a Yuji Uekawa fu assegnato il compito di disegnare il design finale del personaggio, fu Takashi Iizuka a proporre l'idea di Shadow, decidendo di utilizzare una figura scura e antieroica, simile a Sonic nell'aspetto ma non nella personalit\u00e0. Shiro Maekawa fu il responsabile del concetto definitivo del suo design.\nDurante questa fase di sviluppo, fu concepito originariamente con il nome di Terios, traducibile in \"riflesso di\", in modo molto simile al ruolo che avrebbe ricoperto nelle dinamica eroe/antieroe nel corso del gioco.\nA seguito dell'annuncio di \"Sonic Adventure 2\", l'identit\u00e0 e la natura di Shadow furono entrambe celate alla stampa videoludica. La prima occasione in cui fu mostrato pubblicato fu nel primo trailer del gioco, dove per\u00f2 non venne rivelato il suo nome. GameSpot descrisse il poco materiale visibile nel suddetto video definendolo un Anti-Sonic - simile nell'aspetto, ma con una pelle pi\u00f9 scura, occhi pi\u00f9 angolati, e uno spaventoso sguardo torvo invece del sorriso di Sonic\".\nDopo la sua presunta morte al termine di \"Sonic Adventure 2\", un grandissimo numero di fan voleva che questi apparisse in altri giochi della serie, non contenti del fatto che fosse deceduto. Questo permise a Takashi Iizuka di inserire Shadow come personaggio giocabile in \"Sonic Heroes\" e di renderlo protagonista di un gioco tutto suo, \"Shadow the Hedgehog\". In effetti lo stesso Iizuka volle mantenere il mistero su Shadow in modo da poter fornire delle spiegazioni sulla sua vita passata all'interno del capitolo che lo vedeva per l'appunto il personaggio principale. Durante la realizzazione del videogioco \"Shadow the Hedgehog\" vi furono alcuni problemi legati al fatto di vedere un personaggio di \"Sonic\" utilizzare delle armi, cosa che avevano chiesto alcuni fan tramite email, tuttavia Naka credette che ci\u00f2 poteva essere lo stesso una buona idea, in modo da distinguere maggiormente la sua identit\u00e0 da quella di Sonic.\nAspetto.\nShadow \u00e8 stato creato dal professor Gerald Robotnik, nonno del Dr. Eggman, e dall'alieno Black Doom che ha donato il suo sangue per completare il progetto e perci\u00f2 \u00e8 un ibrido tra un riccio e un Black Arms, la razza aliena di Black Doom; da qui deriva il suo pelo nero con strisce rosse ed inoltre sul petto ha un ciuffo di pelo bianco che sembra morbidissimo. Come abbigliamento Shadow indossa scarpe a razzo, guanti, e 4 anelli dorati chiamati anelli inibitori che limitano il suo potere. Le condizioni in cui \u00e8 stato creato gli consentono di non invecchiare mai.\nPoteri e abilit\u00e0.\nCome Sonic, Shadow pu\u00f2 raggiungere lo stadio Super e diventare cos\u00ec con i 7 Smeraldi del Caos, le sue scarpe-jet sfruttano la sua stessa energia e i suoi bracciali simili ad anelli contengono un minerale che fa da tappo ai suoi poteri. Una volta rimossi gli anelli ai polsi, la potenza di Shadow aumenta permettendogli di eseguire una fiammata (Chaos Dash) e se rimossi anche quelli alle caviglie, il riccio pu\u00f2 combattere al massimo del suo potere; tuttavia Shadow deve rimettersi gli anelli entro un certo lasso di tempo se non vuole rischiare di morire. Ha pi\u00f9 o meno le stesse caratteristiche e anche la stessa velocit\u00e0 di Sonic (con la differenza che forse Sonic \u00e8 leggermente pi\u00f9 veloce mentre Shadow \u00e8 pi\u00f9 forte), inoltre \u00e8 in grado di utilizzare il Chaos Control (Controllo Chaos in italiano) e l'unico a saper usare la Chaos Spear (Lancia del Chaos in italiano). Di solito sta da solo, ma qualche volta lavora come agente della G.U.N. e in queste occasioni si ritrova spesso in compagnia di Rouge e Omega.\nEssendo stato creato come la \"forma di vita definitiva\", Shadow \u00e8 uno dei personaggi pi\u00f9 potenti di tutto il franchise di Sonic. I suoi poteri, conosciuti come il \"dominio del Chaos\", sono praticamente illimitati ed uno dei pi\u00f9 importanti \u00e8 il teletrasporto. Shadow \u00e8 agile, atletico, molto forte (anche se quest'ultima \u00e8 sempre una conseguenza del Chaos) ed \u00e8 veloce pi\u00f9 o meno quanto Sonic. \u00c8 inoltre immortale in quanto il suo DNA potenziato dal Chaos gli fornisce energia vitale infinita, ma pu\u00f2 tuttavia essere ucciso dato che Shadow non \u00e8 una forma di vita invincibile.\nDi seguito le mosse di Shadow:\nDoppiaggio.\nFin dalla sua prima apparizione in \"Sonic Adventure 2\" nel 2001, Shadow viene doppiato in giapponese dal \"seiy\u016b\" K\u014dji Yusa che ha doppiato il personaggio anche nell'anime \"Sonic X\", nella serie animata \"Sonic Boom\" e che tuttora ricopre il ruolo. Nelle versioni americane dei videogiochi a prestargli la voce si sono susseguiti David Humphrey in \"Sonic Adventure 2\", \"Sonic Heroes\", \"Sonic Battle\" e \"Sega Superstars\", Jason Griffith da \"Shadow the Hedgehog\" a \"Sonic &amp; SEGA All-Stars Racing\" e in \"Sonic X\" mentre Kirk Thornton lo doppia da \"Sonic Colours\" in poi e in \"Sonic Boom\".\nShadow \u00e8 doppiato in italiano da Riccardo Lombardo in \"Sonic Generations\" nelle scene d'intermezzo e nella versione per Nintendo 3DS e da Maurizio Merluzzo nella battaglia boss nel medesimo gioco nelle edizioni per console e PC. Lo stesso Lombardo ha prestato nuovamente la propria voce al personaggio anche in \"Super Smash Bros. for Nintendo 3DS e Wii U\" e \"Super Smash Bros. Ultimate\". Claudio Moneta ha invece doppiato Shadow in \"Mario &amp; Sonic ai Giochi Olimpici Invernali di Sochi 2014\" per poi tornare in \"\" e divenire la voce ufficiale a partire da \"Sonic Forces\". In \"LEGO Dimensions\" \u00e8 stato interpretato da Andrea Failla, in \"Sonic X\" da Fabrizio Vidale ed infine nella serie animata \"Sonic Boom\" da Daniele Raffaeli.\nApparizioni.\nVideogiochi.\nAnni 2000.\nShadow compie il suo esordio in \"Sonic Adventure 2\". Il personaggio \u00e8 stato creato dal professor Gerald Robotnik (nonno del Dr. Eggman) sulla colonia spaziale ARK, come parte di un progetto di ricerca dell'immortalit\u00e0 per curare la giovane nipote Maria, malata di neuro-immunodeficienza. Shadow strinse un profondo legame di amicizia con Maria, che tuttavia dur\u00f2 poco tempo a causa dell'irruzione dell'organizzazione governativa G.U.N., la quale, temendo gli studi di Gerald, arrest\u00f2 lo scienziato e uccise tutti i presenti nella colonia. Maria riusc\u00ec a salvare Shadow spedendolo sulla Terra all'interno di una capsula, prima di venire uccisa dai soldati. Gerald fu portato nella base militare Prison Island insieme alla capsula di Shadow, in modo fargli continuare le ricerche sotto il controllo dell'esercito. Tuttavia lo scienziato, ormai impazzito per il dolore della drammatica vicenda che gli ha \"portato via tutto\", progett\u00f2 la propria vendetta contro l'umanit\u00e0: un programma che se attivato tramite gli Smeraldi del Caos avrebbe causato la caduta della colonia spaziale ARK sulla Terra, provocandone la distruzione. Lo scienziato arriv\u00f2 cos\u00ec a fare il lavaggio del cervello a Shadow, in modo da fargli compiere la sua vendetta una volta risvegliato. Gerald venne successivamente incarcerato e giustiziato, poich\u00e9 ormai considerato un pericolo, e il riccio venne lasciato in animazione sospesa su Prison Island per anni.\n50 anni dopo, Shadow viene risvegliato dal Dr. Eggman, infiltratosi a Prison Island per cercare un'\"arma\". Il riccio da mostra delle sue capacit\u00e0 abbattendo un mech dell'esercito. Molto grato ad Eggman per averlo liberato, Shadow decide di aiutarlo nella conquista del mondo, a patto che lo scienziato raduni per lui tutti e sette gli Smeraldi del Caos e li porti alla colonia spaziale ARK. Eggman, seppur ancora incredulo, accetta la condizione. Shadow si mette quindi a cercare gli smeraldi per perpetrare segretamente quello che aveva promesso per l'umanit\u00e0 alla sua defunta amica: vendetta. Shadow incontra il suo nuovo nemico, Sonic the Hedgehog, al quale mostra le potenzialit\u00e0 del suo Chaos Control, potere di manipolare spazio e tempo per mezzo di uno degli Smeraldi, prima di scomparire. Raggiunge il dottore nella colonia spaziale ARK, e gli rivela l'esistenza del \"Eclipse Cannon\", un'arma alimentata dagli Smeraldi del Caos, che pu\u00f2 distruggere il mondo. Con gli smeraldi in possesso, lo scienziato annuncia la sua imminente conquista del mondo alla nazione e distrugge la Luna come dimostrazione, dando infine un ultimatum di ventiquattr'ore ai terrestri.\nQuando Eggman ottiene tutti gli Smeraldi del Caos \u00e8 pronto a sparare con l'Eclipse Cannon verso la Terra, quando, all'improvviso, i sistemi della colonia si bloccano, e sullo schermo del computer centrale e sugli schermi giganti della citt\u00e0 appare l'immagine di suo nonno Gerald, incatenato ad una sedia poco prima di essere giustiziato. Con il video trasmesso e un ulteriore disco contenente il diario di Gerald, tutti vengono messi al corrente del piano del professore, il quale annuncia che chiunque riattiver\u00e0 il cannone con i sette smeraldi causer\u00e0 la caduta dell'intera colonia sul pianeta Terra, provocandone la distruzione e infliggendo cos\u00ec agli umani la tanto bramata vendetta. Amy Rose in una delle stanze della colonia abbandonata trova per caso Shadow, mentre contempla la colonia in imminente impatto con la Terra. Lei cerca di convincerlo ad aiutare lei e gli altri e gli spiega che, sebbene alcuni umani siano egoisti e crudeli, non tutti sono malvagi, e gran parte di loro \u00e8 fondamentalmente buona e combatte perch\u00e9 i loro sogni siano realizzati. A un certo punto Shadow riporta alla mente le ultime parole di Maria, la promessa che gli aveva chiesto di mantenere: permettere alle persone di essere felici e di inseguire i loro sogni. Shadow capisce cos\u00ec di aver sbagliato e si reca ad aiutare Sonic e gli altri.\nLa Biolizard (il prototipo della forma di vita definitiva) si risveglia e trascina la colonia spaziale ARK verso la Terra. Cos\u00ec, Sonic e Shadow usano il potere degli smeraldi per trasformarsi in Super Sonic e Super Shadow e sconfiggere cos\u00ec il nemico. Con un potente Chaos Control, riescono a fermare la caduta e teletrasportare la struttura spaziale, ma, nel processo, Shadow non riesce a mettersi in salvo e perde la vita precipitando sulla Terra. Il mondo \u00e8 salvo grazie al coraggio di due eroi, uno dei quali ha dato la vita per salvare l'umanit\u00e0, adempiendo cos\u00ec alla sua promessa.\nIn \"Sonic Heroes\", ambientato diversi mesi dopo gli avvenimenti di \"Sonic Adventure 2\", Shadow \u00e8 un personaggio giocabile di tipo Speed e membro del Team Dark. Rouge the Bat, infiltratasi nella base di Eggman in cerca di pietre preziose, scopre che la base \u00e8 abbandonata, ma, con sua sorpresa, trova una capsula contenente Shadow, ancora vivo. Cos\u00ec, Rouge ripristina l'energia della base risvegliando Shadow, ma al contempo attiva Omega, un robot disattivato da Eggman. Dopo aver compreso che Shadow soffre di amnesia ed il motivo del rancore di Omega, i tre formano una squadra per rintracciare Eggman. Durante il viaggio riusciranno pi\u00f9 volte ad affrontarlo e sconfiggerlo senza riuscire mai a catturarlo e parteciperanno anche a due scontri in momenti distinti contro il Team Chaotix e il Team Sonic. Arrivati a Final Fortress distruggono Egg Emperor, un gigantesco robot armato di lancia e scudo, controllato dallo scienziato, dopodich\u00e9 si separeranno momentaneamente e Rouge si reca all'interno di una stanza che scopre poco dopo essere piena di androidi con le sembianze di Shadow. Questo le lascia il dubbio se Shadow sia l'originale o un clone robotico; prima di andarsene amareggiata viene raggiunta da Omega, che per consolarla afferma che l'originale deve trovarsi da qualche parte. Nell'ultima storia partecipa assieme al proprio team per indebolire Neo Metal Sonic trasformato in Metal Madness, fornendo cos\u00ec il tempo necessario al Team Sonic di trasformarsi e sconfiggerlo.\nIn \"Shadow the Hedgehog\", il protagonista, ancora privo dei ricordi sul suo passato, assiste all'arrivo sulla terra dei Black Arms, misterioso esercito di alieni originari della cometa Black Comet, i quali iniziano a radere al suolo tutto ci\u00f2 che incontrano. Il loro capo, Black Doom, appare davanti a Shadow, dicendogli di portargli i sette Chaos Emerald \"come promesso\". Shadow, non capendo il significato di tale frase, intuisce che per trovare le risposte sul suo passato deve cercare i Chaos Emerald. Dopo che il riccio ha raccolto tutti gli smeraldi, Black Doom se ne impadronisce e svela a Shadow di essere il suo padre biologico, in quanto venne creato da Gerald Robotnik utilizzando il suo sangue. Il professore fece a Black Doom la promessa di far recuperare a Shadow tutti e sette gli Smeraldi del Caos e donarglieli come degna ricompensa per averlo aiutato a creare la forma di vita suprema. Black Doom utilizza il Chaos Control spostando la cometa Black Comet sulla Terra e immobilizza Sonic ed i suoi amici. Shadow raggiunge Black Doom e finalmente si presenta come colui che lo sconfigger\u00e0 per sempre. Allora Black Doom decide di mostrare la sua vera forma e Shadow si trasforma in Super Shadow sconfiggendo Black Doom. Infine con il Chaos Control teletrasporta Black Comet nello spazio dove verr\u00e0 distrutta dall'Eclipse Cannon. Alla fine Shadow decider\u00e0 di rimanere nell'ARK, mettendo finalmente una pietra sul suo passato. Inoltre, se la battaglia finale si protrae oltre gli otto minuti, Eggman rivela che il personaggio non \u00e8 un androide come precedentemente sospettato, ma lo Shadow originale, in quanto lui stesso lo salv\u00f2 con un robot mentre stava precipitando sulla Terra al termine di \"Sonic Adventure 2\".\nIn \"Sonic Rivals\", Shadow riceve una strana richiesta d'aiuto dal Dr. Eggman. Shadow riesce a trovare il luogo da cui era stato spedito il messaggio e scopre che lo scienziato \u00e8 stato fatto prigioniero da Eggman Nega. Durante la modalit\u00e0 storia, con l'aiuto di Rouge, Shadow scoprir\u00e0 che Eggman Nega viene dal futuro ed \u00e8 un discendente di Eggman, tornato nel passato per distruggere Eggman, che ritiene la rovina della sua famiglia perch\u00e9 non \u00e8 riuscito a sconfiggere Sonic. Intanto, dal futuro, ritorna anche Silver per aiutare Shadow a sconfiggere Eggman Nega. Insieme riusciranno a batterlo ed a liberare Eggman.\nIn \"Sonic the Hedgehog\", Rouge viene incaricata dalla G.U.N. di ritrovare un antico reperto, lo Scettro dell'Oscurit\u00e0, ma Rouge si mette nei guai e viene Shadow in suo aiuto. Quando Rouge e Shadow trovano lo scettro scoprono che anche Eggman vuole impossessarsene; durante la battaglia con i robot di Eggman, lo scettro cade, liberando Mephiles, un'entit\u00e0 oscura, nata dall'incidente del Progetto Solaris, che prende la forma di Shadow, fondendosi con l'ombra di quest'ultimo. Mephiles ha l'abilit\u00e0 di viaggiare nel tempo, ma sar\u00e0 sconfitto da Super Sonic, Super Shadow e Super Silver dopo essersi fuso con Iblis, trasformandosi in Solaris.\nIn \"Sonic Rivals 2\", Shadow incontra Metal Sonic, inviato da Eggman, chiedendo aiuto. Prima di domandargli perch\u00e9 questi avesse bisogno di aiuto, Metal Sonic trova Silver ed Espio. Curioso di sapere perch\u00e9 Silver \u00e8 tornato nel presente, lo segue, mentre Metal Sonic segue Espio. Dopo questo incontro, dimenticandosi della richiesta d'aiuto di Eggman, Shadow continua ad aiutare Metal Sonic. Infine scopre che Eggman Nega \u00e8 tornato per liberare l'Ifrit con i sette gli Smeraldi del Caos. Lui e metal Sonic entrano nella Zona Caos Inferno per chiudere il portale d'accesso all'Ifrit. Eggman Nega gli manda contro la sua ultima invenzione, Metal Sonic versione 3.0. Dopo averlo sconfitto. Shadow e Metal Sonic rimangono intrappolati nella Zona Caos Inferno. Metal Sonic a quel punto rivela a Shadow di possedere uno Smeraldo del Caos e Shadow usa il Chaos Control per fuggire da quella dimensione.\nIn \"\" partir\u00e0 alla ricerca di Omega, scomparso misteriosamente nella sua missione di distruggere alcuni robot di Eggman, e potr\u00e0 essere affrontato da Sonic e compagni in due occasioni, di cui una opzionale. In seguito decider\u00e0 di unirsi alla squadra per trovare l'amico Omega e combattere contro il clan Nocturnus. La sua classe nel gioco \u00e8 Potere.\nAnno 2010.\nIn \"Sonic Colours\", Shadow \u00e8 un personaggio di supporto nella versione DS del gioco.\nIn \"Sonic Generations\", Shadow \u00e8 un boss rivale da affrontare durante la modalit\u00e0 storia; in seguito compare durante lo scontro col Time Eater in cui sostiene Sonic Classico e Moderno, facendo s\u00ec che i due si trasformino in forma Super e battere il nemico.\nNello spin-off ', il noto antieroe \u00e8 intento a sventare i piani della nuova minaccia chiamata Lyric the Last Ancient, una sorta di serpente meccanico intento a distruggere il mondo. Non \u00e8 disposto ad allearsi col team di Sonic, tanto da scontrarsi con essi, ma sar\u00e0 sconfitto da Sonic e Tails. Successivamente apparir\u00e0 nuovamente durante il finale, pronto per una seconda battaglia, ma vedendo che Lyric \u00e8 stato sconfitto dal team decide di ritirarsi. Nella versione 3DS, ' \u00e8 invece divenuto schiavo del malvagio serpente Lyric grazie ad un dispositivo del controllo mentale, divenendo quindi amico-rivale dei protagonisti. Nella versione giapponese di questo gioco, il riccio nero possiede una voce robotica e metallizzata.\nIn \"Sonic Forces\" appare come contrapposizione a Sonic e alleato con Eggman insieme a Metal Sonic, Chaos, Zavok e il nuovo cattivo Infinite. Tuttavia, nel corso del gioco si scoprir\u00e0 che egli era in realt\u00e0 un duplicato senza cuore e anima creato dallo stesso Infinite, con l'intento di spaventare il popolo in sottomissione; il vero Shadow, dopo aver sconfitto il suo clone, si unir\u00e0 alla Resistenza. Nell'episodio DLC gratuito, il quale si svolge prima dell'inizio del gioco stesso, il Team Shadow cerca di scoprire il grande piano del malvagio Dottor Eggman, finendo in una trappola che risulta nella creazione di Infinite da parte di quest'ultimo.\nAltre apparizioni.\nAltre apparizioni secondarie del personaggio avvengono in \"Sega Superstars\", \"Sonic Riders\", \"Sonic e gli Anelli Segreti\" (esclusivamente nella modalit\u00e0 party), \"Mario &amp; Sonic ai Giochi Olimpici\", \"\", \"Sega Superstars Tennis\", \"Mario &amp; Sonic ai Giochi Olimpici Invernali\", \"Sonic &amp; SEGA All-Stars Racing\", \"Sonic Free Riders\", \"Mario &amp; Sonic ai Giochi Olimpici di Londra 2012\", \"Sonic &amp; All-Stars Racing Transformed\", \"Sonic Dash\", \"Mario &amp; Sonic ai Giochi Olimpici Invernali di Sochi 2014\", \"Sonic Jump Fever\", \"Sonic Runners\", \"Mario &amp; Sonic ai Giochi Olimpici di Rio 2016\", \"SEGA Heroes\", \"Team Sonic Racing\" e \"Mario &amp; Sonic ai Giochi Olimpici di Tokyo 2020\" come giocabile.\nIn \"LEGO Dimensions\" appare nel pacchetto \"Sonic the Hedgehog\", come rivale in \"Sonic e il Cavaliere Nero\" (in tale gioco veste i panni di sir Lancillotto) e come assistente in \"Super Smash Bros. Brawl\", \"Super Smash Bros. per Nintendo 3DS e Wii U\" e in \"Super Smash Bros. Ultimate\".\nIn \"Sonic Pinball Party\" il suo nome appare nella lista dei partecipanti al torneo di flipper bench\u00e9 Sonic non lo incontri mai nella modalit\u00e0 storia e sarebbe dovuto apparire anche nel remake del 2012 di \"Sonic Jump\", tuttavia fu scartato nella versione finale del gioco. Ha compiuto anche svariate apparizioni in giochi resi disponibili per i telefoni cellulari: \"Sonic Billiards\", \"Sonic Bowling\", \"Sonic Racing Shift Up\", \"Sonic Darts\", \"Shadow Shoot\", \"Sonic Reversi Hyper\", \"Speed DX\", \"Sonic Speed DX\" e \"Sonic Dash Quiz\".\nShadow ha inoltre compiuto svariati cameo in altri titoli come: \"Sega Rally Revo\" dove viene raffigurata una sua immagine su una vettura, \"Samurai &amp; Dragons\" come una delle carte a tema \"Sonic\", \"Puyopuyo!! Quest\" come antagonista assieme al Dr. Eggman durante l'evento \"Dr. Eggman Rush\" ed in seguito in una carta speciale in cui uno dei protagonisti porta un costume di Shadow e in \"\" dove \u00e8 possibile ottenere un'armatura basata su Shadow oltre che le sue scarpe.\nIn \"Kotodaman\" \u00e8 stato un personaggio giocabile tra fine maggio ed inizio giugno 2019 mentre in \"Monster Super League\" \u00e8 apparso durante un evento speciale tenutosi nel luglio 2019 dove i giocatori avevano la possibilit\u00e0 di catturarlo ed in seguito utilizzarlo come astromostro nella propria squadra.\nVersioni alternative.\nFumetti.\nNella serie \"Sonic the Hedgehog\", pubblicata da Archie Comics, Shadow \u00e8 la forma di vita suprema creata dal dottor Gerald Robotnik e il malvagio alieno Black Doom nella colonia spaziale ARK, diventato molto amico di Maria Robotnik. Dopo l'assalto delle truppe G.U.N. sulla colonia spaziale, Shadow viene rinchiuso in una capsula lanciata poi sulla Terra, lasciando Shadow dentro per cinquant'anni. Dopo che il genio malvagio dottor Eggman lo risveglia, Shadow si allea con lui per distruggere il mondo vendicando Maria, che venne uccisa dai soldati della G.U.N. tuttavia viene convinto da Sonic a passare dalla parte del bene e riesce a salvare l'ARK, che stava per precipitare sulla Terra, con Sonic, nello spazio, ma arriva allo stremo delle forze. Tuttavia viene salvato dai Bem, una razza aliena, e dopo essere tornato sulla Terra diventa un membro dei G.U.N. con Rouge e Omega.\nNel manga 4 koma \"Dash &amp; Spin: Chousoku Sonic\" \u00e8 protagonista di una serie di brevi storie comiche assieme a Sonic, Tails, Knuckles, Amy, un Chao e il Dr. Eggman. Shadow compare anche nell'ultimo numero del fumetto \"Sonic X\", in cui combatte contro Metal Sonic. Quest'ultimo fugge dallo scontro, per poi riscontrarsi col riccio nero, ma questo utilizza un Chaos Control e si teletrasporta nello spazio. Il resto \u00e8 mostrato nella serie \"Sonic Universe\", altra serie a fumetti della Archie, in cui Shadow sconfigge il clone robotico e torna sulla Terra con l'aiuto di Blaze the Cat e Marine the Raccoon. Ricompare ancora nella saga \"Shadow Fall\" in cui viene coinvolto da Eclipse.\nNella serie spin-off \"Sonic the Hedgehog\" edita da IDW Publishing, Shadow cerca il Dr. Eggman per impedirgli di pianificare nuovi contrattacchi contro il mondo. Tuttavia Sonic finir\u00e0 per difendere lo scienziato in quanto questi soffriva di amnesia e non poteva pi\u00f9 nuocergli.\nAnimazione.\nIn \"Sonic X\", Eggman, impossessatosi di tutti e sette gli Smeraldi del Caos, crea il \"Chaos Control\" catapultando Sonic ed i suoi amici sulla Terra. Mentre Eggman, accortosi di essere in un'altra dimensione, crea la propria base su di un'isola ponendosi l'obiettivo di conquistare il mondo, Sonic sfugge dalla polizia finendo nella piscina di una villa. Christopher Thorndyke, il ricco bambino che abita nella villa, salva Sonic e lo ospita a casa sua, assieme ai suoi amici. Shadow appare nel corso della seconda stagione dove viene risvegliato da Eggman all'interno di una base militare posta a Prison Island, dove questi riferisce allo scienziato che nella colonia spaziale ARK esiste l\"'Eclipse Cannon\" che, alimentato dagli Smeraldi del Caos, pu\u00f2 distruggere il mondo. Il resto degli eventi procede in modo quasi identico a quanto visto in \"Sonic Adventure 2\".\nDopo sei anni dal salvataggio del mondo e dal ritorno a casa di Sonic e i suoi amici, Christopher Thorndyke, ormai adulto, un giorno trova la frequenza dello Smeraldo Gigante (\"Master Emerald\") arrivando nella dimensione dei suoi vecchi amici. A causa dello sbalzo temporale, Chris ritorna all'et\u00e0 di dodici anni. Cos\u00ec, Sonic e i suoi amici dovranno cercare e trovare tutti gli Smeraldi del Caos per riportare a casa il loro amico, anche se a sbarrar loro la strada ci saranno i Metarex, esseri con l'obiettivo di governare l'universo. Shadow sopravvive, anche se ritorna un po' smemorato, e si allea con Eggman. Shadow continuer\u00e0 a cercare gli Smeraldi del Caos, ma alla fine dovr\u00e0 lottare contro i malvagi Metarex. Nella battaglia finale, il malvagio leader dei Metarex, Dark Oak, crea un massiccio campo di gravit\u00e0 intorno ad un \"uovo planetario\" (gemme che incarnano la forza vitale del pianeta da cui originano) pronto ad esplodere e spazzare via l'universo; Cosmo per\u00f2 si evolve sotto forma di albero e lo immobilizza. Cos\u00ec Sonic e Shadow, in forma Super, decidono di farsi lanciare da Tails col cannone principale contro di esso; dopodich\u00e9, Shadow fa perdere i sensi a Sonic con un pugno allo stomaco, e con gesto eroico utilizza un Chaos Control per teletrasportare via il pianeta uovo e farlo esplodere il pi\u00f9 lontano possibile, sacrificando la sua vita una seconda volta. Tuttavia, durante i titoli di coda dell'ultimo episodio nella versione giapponese, viene mostrata la tomba di Molly (una ragazza conosciuta negli episodi precedenti) e l'ombra di Shadow davanti ad essa. Questo fa intuire chiaramente che in realt\u00e0 il riccio nero \u00e8 sopravvissuto.\nShadow \u00e8 anche apparso in tre episodi della serie televisiva \"Sonic Boom\" come personaggio antagonista. Specificamente nel episodio 52 della prima stagione (intitolato \"Sonic contro Shadow\") e negli episodi 51 e 52 della seconda stagione (intitolati \"Il videogioco di Eggman (prima parte)\" e \"Il videogioco di Eggman (seconda parte) - La fine del mondo\").\nAccoglienza.\nShadow \u00e8 uno dei personaggi pi\u00f9 popolari della serie, difatti arriv\u00f2 al secondo posto in un sondaggio ufficiale di popolarit\u00e0 giapponese nel 2006. Lorenzo Fazio di Eurogamer lo ritenne uno dei personaggi che aveva alzato \"l'asticella\" della qualit\u00e0 della serie assieme a Knuckles. Un recensore di GameSource trov\u00f2 tutti i personaggi presenti in \"Sonic Rivals 2\", tra cui Shadow, come ben caratterizzati e validissimi in ogni aspetto."}
{"id": "727686", "revid": "6923", "url": "https://it.wikipedia.org/wiki?curid=727686", "title": "Dacia 1100", "text": ""}
{"id": "727687", "revid": "80598", "url": "https://it.wikipedia.org/wiki?curid=727687", "title": "Mio fratello \u00e8 figlio unico (album)", "text": "Mio fratello \u00e8 figlio unico \u00e8 il secondo album in studio del cantautore italiano Rino Gaetano, pubblicato nel 1976 dalla It.\nDescrizione.\nNell'edizione originale dell'album non erano presenti i testi delle canzoni, ma soltanto uno dei singolari monologhi che Gaetano era solito scrivere sui suoi dischi.\nL'album \u00e8 presente nella classifica dei 100 dischi italiani pi\u00f9 belli di sempre secondo \"Rolling Stone Italia\" alla posizione numero 14\"\".\nIl disco contiene due tra le pi\u00f9 note canzoni del cantautore crotonese: \"Berta filava\" e l'omonima \"Mio fratello \u00e8 figlio unico\"; quest'ultima fu utilizzata come colonna sonora del film italiano del 2004 \"Lavorare con lentezza\" del regista Guido Chiesa, oltre ad aver ispirato il titolo del film omonimo del 2007 di Daniele Luchetti, con Elio Germano e Riccardo Scamarcio.\nTracce.\nTesti e musiche di Rino Gaetano"}
{"id": "727691", "revid": "110157", "url": "https://it.wikipedia.org/wiki?curid=727691", "title": "Cantone di Wormhout", "text": "Il Cantone di Wormhout \u00e8 una divisione amministrativa dell'Arrondissement di Dunkerque.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 passato da 11 a 45 comuni.\nComposizione.\nGli 11 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 45:"}
{"id": "727692", "revid": "70893", "url": "https://it.wikipedia.org/wiki?curid=727692", "title": "Vin Santo Del Chianti Classico", "text": ""}
{"id": "727693", "revid": "124123", "url": "https://it.wikipedia.org/wiki?curid=727693", "title": "Ibor", "text": " Paolo Diacono, seguendo la divisione \"reges\" /\"duces\" di Tacito, classifica lui e il fratello come \"duces\": alla loro dipartita, i Longobardi decisero di eleggere un re per imitare gli altri popoli, scegliendo Agelmundo, figlio di Aione e nipote di Ibor.\nBiografia.\nSua madre era Gambara. Ella influ\u00ec su molte decisioni dei figli.\nI due re guidarono il loro popolo dalla natia Scandinavia alla costa meridionale del Mar Baltico.\nL'esistenza di una diarchia alle origini pi\u00f9 remote del popolo, tra mito e storia, riflette una struttura di potere comune tra i sovrani germanici: tutti i figli avevano lo stesso diritto alla successione e spesso si avevano forme di co-governo quando venivano eletti due fratelli allo stesso tempo.\nSecondo il mito delle origini del popolo longobardo ricordate da Paolo Diacono nella sua \"Historia Langobardorum\", (nella sezione dove raccoglie i miti fondativi del suo popolo, la \"Origo gentis Langobardorum\"), Ibor e Aio, figli di Gambara, condussero i Longobardi (all'epoca chiamati Winnili) in Scoringa, un'area dell'attuale Germania settentrionale: forse alla foce del fiume Elba, forse dirimpetto all'isola di R\u00fcgen.\nI Longobardi si scontrarono con i nuovi vicini Vandali ma nella battaglia decisiva Ibor e Aio ebbero la meglio; la leggenda narra che a decretare la loro vittoria fu il dio Odino, convinto dalla moglie Frigg cui si era rivolta Gambara."}
{"id": "727696", "revid": "767487", "url": "https://it.wikipedia.org/wiki?curid=727696", "title": "Querfurt", "text": "Querfurt \u00e8 una citt\u00e0 tedesca situata nel land della Sassonia-Anhalt.\nGeografia fisica.\nQuerfurt si trova nel circondario del Saalekreis, e fino al 1\u00ba luglio 2007 apparteneva a quello di Merseburg-Querfurt, poi confluito in quest'ultimo.\nStoria.\nQuerfurt \u00e8 stata per un certo tempo capitale di un principato che aveva un'area di circa 200 miglia quadrate e una popolazione di circa 20.000 abitanti. La famiglia regnante si estinse nel 1496 e \"Querfurt\" pass\u00f2 sotto la giurisdizione di Magdeburgo con le pertinenze di Heldrungen, Juterbock e Dahme.\nNel 1635, con la pace di Praga, fu ceduta all'Elettore di Sassonia Giovanni Giorgio I che successivamente lo dette in feudo ai conti von Schlick. Entr\u00f2 poi a fare parte di una linea collaterale della Sassonia fino al 1746.\nNel 1746, dopo varie vicissitudini, fu di nuovo unita alla Sassonia.\nFu annessa alla Prussia nel 1815."}
{"id": "727699", "revid": "30610", "url": "https://it.wikipedia.org/wiki?curid=727699", "title": "Aio", "text": " Paolo Diacono, seguendo la divisione \"reges\" /\"duces\" di Tacito, classifica lui e il fratello come \"duces\": alla loro dipartita, i Longobardi decisero di eleggere un re per imitare gli altri popoli, scegliendo Agelmundo, figlio di Aione e nipote di Ibor.\nBiografia.\nSua madre era Gambara. Ella influ\u00ec su molte decisioni dei figli.\nI due re guidarono il loro popolo dalla nat\u00eca Scandinavia alla costa meridionale del Mar Baltico.\nL'esistenza di una diarchia alle origini pi\u00f9 remote del popolo, tra mito e storia, riflette una struttura di potere comune tra i sovrani germanici: tutti i figli avevano lo stesso diritto alla successione e spesso si avevano forme di co-governo quando venivano eletti due fratelli allo stesso tempo.\nSecondo il mito delle origini del popolo longobardo ricordate da Paolo Diacono nella sua \"Historia Langobardorum\", (nella sezione dove raccoglie i miti fondativi del suo popolo, la \"Origo gentis Langobardorum\"), Ibor e Aio, figli di Gambara, condussero i Longobardi (all'epoca chiamati Winnili) in Scoringa, un'area dell'attuale Germania settentrionale: forse alla foce del fiume Elba, forse dirimpetto all'isola di R\u00fcgen. La migrazione avvenne probabilmente nel I secolo a.C.\nI Longobardi si scontrarono con i nuovi vicini Vandali ma nella battaglia decisiva Ibor e Aio ebbero la meglio, la leggenda narra che a decretare la loro vittoria fu il dio Odino, convinto dalla moglie Frigg cui si era rivolta Gambara.\nUna tradizione posteriore fa di Aio il padre di Agilmondo, re dei Longobardi verso la fine del IV secolo."}
{"id": "727700", "revid": "1304381", "url": "https://it.wikipedia.org/wiki?curid=727700", "title": "Regressione logistica", "text": ""}
{"id": "727704", "revid": "767487", "url": "https://it.wikipedia.org/wiki?curid=727704", "title": "Lapide di Polla", "text": "La lapide di Polla (detta anche marmo di Polla, cippo di Polla), in latino \"lapis Pollae\", \u00e8 un'epigrafe in lingua latina incisa su una lastra in marmo di 70 cm di altezza per 74\u00a0cm di larghezza, il cui nome deriva dal luogo del rinvenimento, avvenuto nella localit\u00e0 di \"San Pietro di Polla\" (Salerno). Il reperto \u00e8 la pi\u00f9 importante testimonianza scritta sulla strada romana che univa Capua a Reggio Calabria, comunemente nota come Via Capua-Rhegium (o \"Via Annia Popilia\"). Uno studio del contenuto e della sua rilevanza storica, accanto all'annalisi paleografica ed epigrafica la collocano con certezza nella prima met\u00e0 del II sec. a.C.\nIl \"corpus\" dell'iscrizione.\nIl testo dell'iscrizione pu\u00f2 essere diviso in diverse parti:\nQui di seguito si propone l'immagine, il testo e una traduzione dell'iscrizione:\nIpotesi di identificazione e datazione.\nIl magistrato non \u00e8 nominato nell'epigrafe o, pi\u00f9 probabilmente, il suo nome era inciso su un altro blocco di testo andato perduto. Sono state avanzate delle ipotesi di attribuzione, per giungere ad una data di costruzione della strada:"}
{"id": "727707", "revid": "307923", "url": "https://it.wikipedia.org/wiki?curid=727707", "title": "Pollarolo", "text": "Pollarolo \u00e8 il cognome di una famiglia italiana di musicisti originaria di Brescia e attiva tra la seconda met\u00e0 del XVII secolo e il XVIII secolo:"}
{"id": "727714", "revid": "599013", "url": "https://it.wikipedia.org/wiki?curid=727714", "title": "Eccesso di potere", "text": "L'eccesso di potere \u00e8 un vizio della causa (la finalit\u00e0) dell'atto amministrativo, che deve essere quella predeterminata dalla legge, che ne determina l'annullabilit\u00e0. Il vizio di eccesso di potere si realizza nell'ambito di ci\u00f2 che viene definito come la discrezionalit\u00e0 amministrativa della pubblica amministrazione.\nStoria.\nLa legge numero 2248 del 1865 attribuiva al giudice ordinario il potere di conoscere dei vizi dell'atto amministrativo.\nQuesta legge, per\u00f2 considerava come vizi solo l\u2019incompetenza e la violazione di legge, non anche l'eccesso di potere.\n\u00c8 stato con la legge 3761 del 1877 che per la prima volta viene considerato come vizio dell'atto amministrativo anche l'eccesso di potere. In effetti la legge non dava una definizione dell'eccesso di potere, stabilendo solo la competenza per i relativi giudizi alle sezioni unite della Corte di cassazione, che aveva il potere di annullare gli atti che ne erano affetti.\nLe definizione dell'eccesso di potere fu quindi lasciata alla dottrina e alla giurisprudenza.\nIl concetto di eccesso di potere fu quindi diversamente configurato, finch\u00e9 con la legge istitutiva della quarta sezione del Consiglio di Stato, fu accolta la tesi dell'eccesso di potere come vizio dell'atto amministrativo. E fu proprio il Consiglio di Stato, che con la sentenza numero 3 del 1892, a recepire la figura dottrinale delle figure sintomatiche dell'eccesso di potere.\nNozione.\nL'eccesso di potere costituisce uno dei tre vizi di legittimit\u00e0 dell'atto amministrativo. Esso rappresenta il risvolto patologico della discrezionalit\u00e0 e sussiste quindi quando la facolt\u00e0 di scelta spettante all'amministrazione non \u00e8 correttamente esercitata alla luce del parametro di logicit\u00e0-congruit\u00e0. Pertanto \u00e8 predicabile solamente in relazione ad atti discrezionali e non in relazione agli atti vincolati, i quali hanno un contenuto predeterminato.\nNel momento in cui l'amministrazione pone in essere un atto amministrativo, infatti, deve rispettare le norme di azione che disciplinano le modalit\u00e0 di esercizio del potere (potere attribuito invece dalle norme di relazione). Nello spazio residuo non disciplinato dalle norme di azione si ha dunque discrezionalit\u00e0 amministrativa. In tale ambito, la scelta dell'amministrazione deve comunque rispettare il canone di logicit\u00e0-congruit\u00e0; tutte le soluzioni rispondenti a tali canoni costituiscono il merito amministrativo, normalmente insindacabile dal giudice.\nQuando si afferma che l'autorit\u00e0 deve valutare la situazione concreta su cui la norma viene ad incidire, occorre che questa:\nIl difetto di uno di questi elementi comporta che l'atto sia viziato dall'eccesso di potere, che quindi pu\u00f2 derivare da un'inesatta individuazione o una falsa rappresentazione della realt\u00e0, od anche da un'illogica valutazione del rapporto intercorrente tra questa e l'atto amministrativo.\nL'inesatta individuazione e una falsa rappresentazione si possono dimostrare con l'esistenza di una realt\u00e0 concreta diversa da quella individuata e rappresentata dall'autorit\u00e0.\nL'illogica valutazione deve essere provata entrando nel merito dell'azione dell'autorit\u00e0, giudicando il giudizio del soggetto che ha emanato l'atto.\nI sintomi di eccesso di potere si possono distinguere in diverse categorie. Alcuni di essi sono \"intrinseci all'atto\": consistono cio\u00e8 in modi di essere della sua redazione, e sono rilevabili da una semplice lettura di esso.\nAltri sono \"estrinseci rispetto all'atto, ma intrinseci al procedimento di cui questo \u00e8 il risultato\"; e quindi sono rilevabili attraverso la lettura e il raffronto dei documenti procedimentali. Altri, infine, sono \"estrinseci sia all'atto che al procedimento\" e sono rilevabili solo da un raffronto dell'atto con comportamenti dell'organo indipendenti da questo.\nEffetti.\nL'eccesso di potere \u00e8 una delle tre cause di annullabilit\u00e0 dell'atto amministrativo.\nCaratteri.\nPerch\u00e9 si verifichi nel concreto un eccesso di potere occorre che:\nFigure sintomatiche.\nNel diritto amministrativo sono state elaborate, sin dal XIX secolo, alcune figure sintomatiche dell'eccesso di potere; semplificando si pu\u00f2 dire che queste figure rappresentano degli indizi in presenza dei quali l'atto amministrativo potrebbe risultare invalido.\nLe figure sintomatiche dell'eccesso di potere sono:\nDifferenze con il vizio di merito.\nL'eccesso di potere si concretizza quando tramite l'atto amministrativo viene perseguita una finalit\u00e0 diversa dalla finalit\u00e0 tipica prevista dall'ordinamento giuridico; il vizio di merito invece attiene la violazione delle regole di opportunit\u00e0, convenienza e buona amministrazione.\nCon l'eccesso di potere si realizza una violazione di norme giuridiche, mentre con i vizi di merito si realizza una violazione di norme non giuridiche.\nDifferenze con incompetenza.\nMentre l'eccesso di potere attiene la causa dell'atto, l'incompetenza, relativa od assoluta, attiene l'autorit\u00e0 da cui promana l'atto."}
{"id": "727716", "revid": "297059", "url": "https://it.wikipedia.org/wiki?curid=727716", "title": "Sinodo di Dordrecht", "text": "Il Sinodo di Dordrecht fu un sinodo nazionale tenutosi nella citt\u00e0 di Dordrecht (detta anche Dort) e convocato dalla Chiesa Riformata Olandese nel 1618-1619 al fine di comporre una seria controversia sollevata nelle chiese olandesi dal sorgere dell'arminianesimo. La prima sessione fu convocata il 13 novembre 1618 e quella finale, la 154\u00aa, il 9 maggio 1619. Furono invitati anche, con diritto di voto, rappresentanti di otto chiese riformate europee.\nIl pericolo di una guerra civile era pure reale.\nProposito.\nLo scopo del Sinodo tenuto a Dordrecht era quello di comporre una controversia che era sorta nelle chiese olandesi dopo la diffusione delle dottrine dell'Arminianesimo. Dopo la morte di Jacob Arminio, i suoi seguaci avevano sollevato obiezioni alla Confessione di fede belga e all'insegnamento di Giovanni Calvino, Beza e i loro seguaci. Queste obiezioni erano state pubblicate in un documento chiamato \"la Rimostranza\" nel 1610 ed i suoi propositori erano stati chiamati \"Rimostranti\". Gli oppositori calvinisti, guidati dal professor Francis Gomar dell'Universit\u00e0 di Leida, divennero conosciuti come i \"Controrimostranti\".\nNella \"Rimostranza\" e in altri scritti pi\u00f9 tardi, gli arminiani avevano pubblicato un'alternativa alle dottrine calviniste della Confessione di fede belga su cinque punti. Insegnavano che l'elezione di Dio era basata solo sulla previsione che Dio aveva fatto della fede di chi poi avrebbe eletto; la redenzione universale; la depravazione umana parziale; la possibilit\u00e0 di resistere alla grazia come pure a quella di decadere dalla grazia.\nSimon Episcopius era portavoce dei 13 rappresentanti dei Rimostranti, chiamati a comparire di fronte al Sinodo nel 1618.\nLa Rimostranza fu rifiutata all'unanimit\u00e0, e il Sinodo, in risposta, elabor\u00f2 i cosiddetti \"canoni di Dordrecht\". Le repliche ai cinque punti della Rimostranza sono suddivise in cinque sezioni \u2014 la terza e la quarta sono unite fra di loro, perch\u00e9 il terzo punto della Rimostranza era stato considerato ortodosso. I canoni furono firmati da tutti i membri del sinodo. Fra i firmatari vi era anche Giovanni Diodati, autorevole traduttore della Bibbia in italiano, all'epoca professore di teologia e pastore a Ginevra.\nConclusione e i Canoni di Dordrecht.\nIl Sinodo si concluse respingendo ufficialmente queste concezioni e ristabil\u00ec l'ortodossia riformata su tutti i punti, cio\u00e8: (1) Depravazione totale; (2) Elezione incondizionata; (3) Redenzione limitata; (4) Grazia irresistibile e (5) Perseveranza dei santi. Questi punti sono passati alla storia come: i Cinque punti del Calvinismo.\nLa decisione del Sinodo di Dordrecht sui cinque punti principali di dottrina nella disputa nei Paesi Bassi, chiamati oggi, appunto, \"I Canoni di Dordrecht\", sono una spiegazione delle decisioni giudiziarie del Sinodo. Nella prefazione originaria, la \"Decisione\" \u00e8 chiamata un giudizio, in cui \"\"sia la concezione corretta secondo la Parola di Dio al riguardo dei suddetti cinque punti di dottrina \u00e8 spiegata, e la concezione falsa, in disaccordo con la Parola di Dio \u00e8 respinta\".\"\nI Canoni non sono intesi essere una spiegazione complessiva della dottrina riformata, ma solo un'esposizione dei cinque punti dottrinali disputati. Sono stati redatti da Antonius Walaeus.\nIl Sinodo di Dordrecht non solo stila quelli che oggi sono chiamati \"Canoni di Dordrecht\", ma riafferma la validit\u00e0 della Confessione di fede belga e del Catechismo di Heidelberg che, insieme costituiscono le Tre formule di unit\u00e0 (dette anche \"Tre forme di unit\u00e0\") che costituiscono ancora i canoni dottrinali usati per definire le persuasioni di molte Chiese riformate del mondo intero.\nImpatto politico.\nGli atti del Sinodo furono legati agli intrighi politici che erano sorti durante i dodici anni di tregua nella guerra fra Spagna e Sette Province (gli attuali Paesi Bassi). La decisione del Sinodo si risolse nella disgrazia dell'uomo politico, influente e molto rispettato Johan van Oldenbarnevelt, che era stato protettore dei rimostranti arminiani. Per il crimine di turbamento generale dello stato della nazione, fu fatto decapitare il 13 maggio del 1619, solo quattro giorni dopo il termine del Sinodo. Egli \u00e8 considerato, anche dai Calvinisti, uno dei pi\u00f9 grandi uomini della storia dei Paesi bassi.\nPerduto anche per la nazione fu il fenomenale giurista Ugo Grozio, che appoggiava i diritti dei rimostranti arminiani nel Sinodo stesso. Grotius venne condannato all'ergastolo, ma riusc\u00ec a fuggire dal carcere con l'aiuto di sua moglie. Sia Van Oldenbarnevelt che Grotius erano stati imprigionati dal 29 agosto 1618. Pi\u00f9 tardi la teologia arminiana ricever\u00e0 tolleranza ufficiale dallo stato e continuer\u00e0 sotto varie forme nell'ambito del Protestantesimo.\nTraduzione della Bibbia.\nIl Sinodo decise pure di stampare una Bibbia tradotta in olandese, direttamente dagli originali ebraico e greco (prima ci si appoggiava solo al latino). Furono nominati dei traduttori e si fece domanda agli Stati Generali di finanziare il progetto. Dopo che la traduzione venne pubblicata per la prima volta nel 1637, divenne nota come la \"Traduzione degli Stati\", o \"Statenvertaling\".\nEstratto dai Canoni di Dordrecht.\n\"\"\"L'elezione\" o \"predestinazione\" \u00e8 il proposito immutabile di Dio secondo il quale, mediante la liberissima scelta della sua volont\u00e0, per pura grazia, egli ha, in Ges\u00f9 Cristo, eletto alla salvezza prima della fondazione del mondo, fra tutto il genere umano caduto per propria colpa dalla sua iniziale integrit\u00e0 al peccato e alla perdizione, una certa quantit\u00e0 di uomini, n\u00e9 migliori n\u00e9 pi\u00f9 degni degli altri, anzi che giacevano anch'essi in una medesima miseria. Questo stesso Cristo, Dio pure l'ha costituito da ogni eternit\u00e0 mediatore e capo di tutti gli eletti, e fondamento della salvezza\"\" (Canone 1:7).\n\"Tale \u00e8 stato il liberissimo parere, nonch\u00e9 il favorevole volere e l'intenzione di Dio Padre: che l'efficacia vivificante e salutare della morte preziosissima di suo Figlio si estendesse a tutti gli eletti, per dare a essi soli la fede che giustifica e, tramite essa, attrarli irresistibilmente alla salvezza. In altro modo. Dio ha voluto che Ges\u00f9 Cristo, mediante il sangue della croce... riscattasse efficacemente... tutti coloro \u2014 e solo essi \u2014 che da ogni eternit\u00e0 sono stati eletti alla salvezza\" (Canone 2:8).\n\"Tutti gli uomini sono perci\u00f2 concepiti nel peccato e nascono figli di collera, incapaci di ogni bene salutare, propensi al male, morti nel peccato e schiavi del peccato. Senza la grazia rigeneratrice dello Spirito Santo non vogliono ne possono tornare a Dio, ne correggere la loro natura depravata e nemmeno portarvi un miglioramento\" (Canone 3/4:3).\n\"Quando Dio mette in opera il suo volere negli eletti, o quando li converte, non solo vigila perch\u00e9 l'Evangelo sia loro predicato esternamente e illumina potentemente il loro intendimento mediante lo Spirito Santo... Con l'efficacia di questo stesso Spirito di rigenerazione, penetra fino all'essenza dell'uomo, apre il cuore chiuso, ammorbidisce quello che \u00e8 duro, lo circoncide, introduce nuove qualit\u00e0 nella volont\u00e0 e fa che questa volont\u00e0 da morta diventi vivente, da cattiva buona, da schiava libera, da ostinata obbediente. Ed egli lavora in questa volont\u00e0, la fortifica, affinch\u00e9, come un buon albero, possa produrre buoni frutti\" (Canone 3/4:11).\n\"A causa di quel che rimane del peccato dimorante [in loro] e delle tentazioni del mondo e di Satana, quelli che sono convertiti non potrebbero resistere in questo stato di grazia se fossero lasciati alle loro sole forze. Ma Dio \u00e8 fedele, li conferma misericordiosamente nella grazia che ha conferito loro una volta e li conserva con potenza fino alla fine\" (Canone 5:3)."}
{"id": "727717", "revid": "1543377", "url": "https://it.wikipedia.org/wiki?curid=727717", "title": "Fall Out Boy", "text": "I Fall Out Boy sono un gruppo musicale pop punk/emo-pop statunitense. Il gruppo si \u00e8 formato nei sobborghi di Chicago, Illinois, nel 2001. La formazione \u00e8 composta da: Patrick Stump (voce principale, chitarra ritmica), Peter Wentz (basso, voce e autore dei testi), Joe Trohman (chitarra solista) e Andrew Hurley (batteria).\nBiografia.\nI primi anni.\nI Fall Out Boy si sono formati per mezzo di Joseph Mark Trohman e Peter Lewis Kingston Wentz III. Dopo aver suonato in varie hardcore punk band nella zona di Chicago, vollero riprodurre brani di band con cui erano cresciuti, come i Green Day ed i Descendents. Cos\u00ec un giorno Trohman incontr\u00f2 uno studente di scuola superiore, Patrick Stump, in una libreria. Trohman si avvicin\u00f2 di pi\u00f9 a Stump quando parl\u00f2 dei Neurosis, di cui condividevano un interesse reciproco. Stump fece audizione come batterista, ma non appena il suo spessore vocale venne scoperto, divenne il cantante. La band era senza nome per i primi due spettacoli. Alla fine del loro secondo show, chiesero al pubblico di dare loro un nome. Un membro del pubblico sugger\u00ec \"Fallout Boy\", un riferimento all'aiutante di Uomo Radioattivo de \"I Simpson\".\nAltri due musicisti di Chicago, TJ \"Raccine\" Kunasch e Mike Pareskuwicz, furono assunti per svolgere rispettivamente il ruolo di batterista e chitarrista. L'anno seguente, la band debutt\u00f2 con un auto-demo pubblicato e ne segu\u00ec il 28 maggio 2002 lo split EP, insieme ai Project Rocket, sotto la Uprising Records. Il gruppo pubblic\u00f2 un mini-LP, \"Fall Out Boy's Evening Out with Your Girlfriend\", sempre con la Uprising Records, nel 2002.\nSuccesso indipendente (2003-2004).\nDopo l'uscita del loro mini-album, Andrew John Hurley, ex-membro dei Racetraitor, si un\u00ec al gruppo e Stump raccolse la chitarra, mentre Raccine e Pareskuwicz lasciarono la band. In questo periodo di tempo, essi svolgevano numerosi spettacoli presso il locale Knights of Columbus nell'Illinois. Lo stesso anno, dopo la firma con la Fueled by Ramen, pubblicarono il loro primo album, \"Take This to Your Grave\", il 6 maggio 2003. La band ricevette un anticipo dalla Island Records per registrare il proprio esordio, ma l'anticipo venne con un diritto di prelazione per l'album successivo. Con grande finanziamento in atto, la band registr\u00f2 questo album al Butch Vig con la Smart Studios a Madison (Wisconsin), con Sean O'Keefe come produttore.\nCon i singoli \"Grand Theft Autumn / Where Is Your Boy\" e \"Saturday\" l'album vendette molto bene da essere classificato disco d'oro, ma solo dopo il successo dell'album successivo della band, \"From Under the Cork Tree\", i Fall Out Boy divennero conosciuti al pubblico.\nA met\u00e0 del 2003, la band firm\u00f2 un contratto con la Island Records. Questo \u00e8 stato fatto dopo l'opzione per il suo prossimo album. Nel frattempo la registrazione del loro principale debutto, la band ha pubblicato l'EP acustico \"My Heart Will Always Be the B-Side to My Tongue\" sotto la Fueled by Ramen il 18 maggio 2004. Consiste in due serie di dischi che includono pi\u00f9 performance acustiche e una galleria di foto.\nSuccesso con la major (2005-2006).\nCon Pete Wentz della band come primario paroliere, e Patrick Stump il principale compositore, i Fall Out Boy raggiunsero il massimo successo con questa grande etichetta pubblicando il 3 maggio 2005 l'album \"From Under the Cork Tree\", che debutt\u00f2 su Billboard 200 alla posizione numero 9, vendendo oltre 68.000 copie nella prima settimana. L'album raggiunse il doppio disco di platino dopo la vendita di oltre 2,5 milioni albums solo negli Stati Uniti. All'inizio di quello stesso anno, la band \u00e8 stata messa a repentaglio per via di Wentz che abusava di sedativi.\nIl loro primo singolo, \"Sugar, We're Goin Down\", raggiunse la posizione numero 8 su Billboard Hot 100, numero 6 su Pop 100, e la posizione numero 3 su Modern Rock Charts. Il video ha raggiunto la prima posizione su MTV 's TRL, e venne pensionata il 26 agosto 2005. Il video vinse un MTV2 Award agli MTV Video Music Awards del 2005, suscitando un enorme interesse e una nuova ondata di vendite. La band \u00e8 stata anche nominata per il \"Best New Artist\" ai Grammy Awards del 2006.\nIl secondo singolo estratto dall'album, \"Dance, Dance\", divenne il loro unico Top 10 Single, quando raggiunse la posizione numero 9 su Hot 100. Ha raggiunto la posizione numero 6 su Pop 100, diventando la pi\u00f9 votata della classifica, quando raggiunse la seconda posizione Modern Rock Charts. Il video per il brano in prima assoluta su Total Request Live l'11 ottobre 2005; ha presto raggiunto la prima posizione ed \u00e8 stato pi\u00f9 tardi in pensione il 17 gennaio, 2006. \"Dance, Dance\" \u00e8 stato inoltre presentato il PlayStation 2 versione di Dance Dance Revolution SuperNova da Konami. Il terzo singolo, \"A Little Less Sixteen Candles, A Little More \"Touch Me\"\", fu molto meno popolare.\nLa band ha guidato il Nintendo Fusion Tour nell'autunno 2005, con i Motion City Soundtrack, Boys Night Out, e i Panic! at the Disco in 31 citt\u00e0. Dato il loro successo agli MTV Video Music Awards, il gruppo guid\u00f2 il Black Clouds and Underdogs Tour, un evento pop punk insieme ai The All-American Rejects, Hawthorne Heights, e From First to Last.\n\" Infinity On High\" e \"Live in Phoenix\" (2007-2008).\nNei primi mesi del 2007, la band pubblic\u00f2 il suo secondo album con l'etichetta. L'album ha avuto successo fin dalla prima settimana, vendendo 260.000 copie e raggiungendo la posizione numero uno sulla Billboard 200. Il successo \u00e8 stato spinto dal singolo \"This Ain't a Scene, It's an Arms Race\", che ha raggiunto il numero due negli Stati Uniti e nel Regno Unito. I Fall Out Boy guidarono l'Honda Civic Tour per promuovere l'album insieme ai +44, Cobra Starship, The Academy Is...\nIl 22 giugno 2007 fu registrato un concerto al Desert Sky Pavilion di Phoenix, che venne poi pubblicato il 1\u00ba aprile 2008 come album dal vivo. L'album, intitolato \"Live in Phoenix\", contiene anche una cover di \"Beat It\" di Michael Jackson. Il brano \u00e8 stato pubblicato come singolo il 25 marzo 2008.\nIl 18 marzo venne rivelato che i Fall Out Boy avevano intenzione di svolgere uno show in Antartide per andare nel Guinness World Records come l'unica band a suonare un concerto in tutti e sette i continenti, in meno di nove mesi; tuttavia le condizioni meteorologiche non lo consentirono.\nI Fall Out Boy hanno collaborato con il rapper T.I. su un brano intitolato \"Out in the Cold\" dell'album \"Paper Trail\". Tuttavia, il brano \u00e8 stato lasciato fuori.\n\"Folie \u00e0 Deux\" (2008-2009).\nIl 16 dicembre 2008, la band ha pubblicato il suo quinto album in studio, \"Folie \u00e0 Deux\". La band ha collaborato con altri artisti come Elvis Costello, Lil Wayne, Brendon Urie dei Panic! at the Disco, Gabe Saporta dei Cobra Starship, Travis McCoy dei Gym Class Heroes, Doug, Alex DeLeon dei The Cab, William Beckett dei The Academy Is..., Debbie Harry dei Blondie e Pharrell Williams.\nIl 3 settembre 2008 \u00e8 stato pubblicato Il singolo \"I Don't Care\". Il titolo del disco si riferisce alla rara sindrome psichiatrica folie \u00e0 deux, che letteralmente significa \"follia a due\", in cui un sintomo di psicosi, in particolare una paranoica convinzione viene trasmessa da un individuo all'altro.\nIl loro secondo singolo in radio \u00e8 \"America's Suitehearts\", pubblicato l'8 dicembre 2008. Wentz ha affermato in un recente concerto a Sydney, in Australia, che questa canzone parla dell'amministrazione americana riferendosi a George Bush e Dick Cheney.\nIl 15 gennaio 2009 la band ha annunciato che avrebbe intrapreso il Believers Never Die Part Deux Tour con Cobra Starship, Metro Station, All Time Low e Hey Luned\u00ec a supportare la \"Folie \u00e0 Deux\". Il gruppo ha anche suonato accanto a Kanye West e Kid Rock alla Youth Ball per l'inaugurazione del presidente Barack Obama.\nPete ha annunciato sul palco nelle Filippine il 13 febbraio 2009 che la band sta registrando un video sul loro attuale tour mondiale in un nuovo DVD.\nIl 27 aprile 2009, un EP \u00e8 stato pubblicato su iTunes, dal titolo \"America's Suitehearts: Remixed, Retouched, Rehabbed and Retoxed\", contenente un remix della canzone del bassista Mark Hoppus dei blink-182.\nDal 24 luglio 2009 i Fall Out Boy, con i Weezer, hanno aperto i concerti dei blink-182.\nIl 17 novembre 2009 \u00e8 stata pubblicata una raccolta col nome di \"\", lanciato dal singolo \"Alpha Dog\".\nLa pausa (2010-2012).\nAlla fine del 2009 i membri della band decidono di fare una pausa e dedicarsi ad altri progetti, annunciando per\u00f2 che si tratta solo di una pausa momentanea, e non dello scioglimento del gruppo. Stump inizia un progetto da solista e pubblica il suo primo album nel 2011 e Wentz fonda i Black Cards. Dopo aver fondato insieme i The Damned Things, Trohman fonda una nuova band, gli With Knives, mentre Hurley entra come batterista negli Enabler.\n\"Save Rock and Roll\" (2013-2014).\nLa band annuncia una ripresa dell'attivit\u00e0 il 13 febbraio 2013 al Jimmy Kimmel Show e la pubblicazione di un nuovo album, \"Save Rock and Roll\", il 6 maggio 2013, anticipato dal singolo \"My Songs Know What You Did in the Dark (Light Em Up)\". L'album debutta al primo posto delle classifiche statunitensi, diventando il primo album della band a raggiungere tale risultato.\nIl 30 settembre viene annunciata l'uscita dell'EP \"PAX AM Days\", prevista per il 15 ottobre, anche se dall'8 ottobre viene reso disponibile l'ascolto in streaming dell'EP..\nNell'estate 2014 il gruppo partecipa insieme ai Paramore al Monumentour, con date in tutti gli Stati Uniti.\n\"American Beauty/American Psycho\" (2015).\nIl 2 giugno 2014 Wentz dichiara che \u00e8 al lavoro su dei nuovi brani con Patrick Stump. In una successiva intervista, concessa a \"Rock Sound\", riguardo al sesto album lo stesso Wentz dichiara che per via delle esigenze familiari sia sue che di Stump l'album potrebbe vedere la luce non prima del 2015. Nello stesso periodo collaborano con il DJ statunitense Steve Aoki alla realizzazione del brano \"Back to Earth\", inserito nell'album \"Neon Future I\", uscito nel settembre 2014.\nA inizio settembre i Fall Out Boy annunciano la pubblicazione di \"Centuries\", il primo singolo estratto dal sesto album. Il nuovo singolo debutta l'8 settembre 2014 su BBC Radio 1. e viene ufficialmente pubblicato il giorno seguente.\nIl 24 novembre successivo viene annunciato il nome del sesto album della band, \"American Beauty/American Psycho\", pubblicato il 20 gennaio 2015.\n\"Mania\" e \"Lake Effect Kid\" EP (2017-presente).\nIl 27 aprile 2017 i Fall Out Boy annunciano la pubblicazione di un nuovo album prevista per il gennaio successivo, il cui titolo \u00e8 quello di \"Mania\". Il primo singolo, \"Young and Menace\", \u00e8 stato reso disponibile da quel giorno stesso. Successivamente la band ha rilasciato 2 EP: \"Llamania\" il 23 febbraio 2018, contenente 3 demo poi scartate e lasciate incomplete, ed il 23 agosto \"Lake Effect Kid\".\nStile musicale.\nBench\u00e9 ampiamente considerata una band pop/punk rock, i Fall Out Boy sono stati definiti anche come emo e sono citati i The Get Up Kids come una loro influenza. Pete Wentz \u00e8 stato intervistato per un articolo di Alternative Press quando i The Get Up Kids si sciolsero nel 2005 e disse: \"I Fall Out Boy non sarebbero una band, se non fosse per i The Get Up Kids.\"\nI principali compositori di canzoni da Fall Out Boy sono Patrick Stump (musica) e Pete Wentz (parole), anche se tradizionalmente si d\u00e0 credito a tutti i membri da band. L'album Take This to Your Grave e From Under the Cork Tree sono entrambi considerati come stili pop punk - punk rock e il seguente album, Infinity on High, svolge una vasta gamma di suoni strumentali, compresi coro e orchestra (\"Thnks fr th Mmrs\", \" You're crashing, But You're Not Wave\") e una pi\u00f9 lenta ballata al pianoforte (\"Golden\"). La band mostra segni di sperimentazione, in collaborazione con i produttori hip hop, tra cui Jay-Z, Timbaland, Kanye West e Lil Wayne, e sono anche stati influenzati dalla musica R&amp;B. In generale, il gruppo mostra direttamente un sound pop punk, con il produttore Patrick Stump diventando oltre il loro lavoro in band, e sono anche strettamente connessi con l'hardcore punk, che \u00e8 evidente nel suo uso della voce in alcune canzoni (\"The Carpal Tunnel of Love\", \"I Slept with Someone in Fall Out Boy and all I got was This Stupid Song written About Me\") e la sua prima apparizione nella scena musicale hardcore a Chicago. Tuttavia, una parte di stile musicale dei Fall Out Boy si basa sulle parole della band, in gran parte scritto dal bassista Pete Wentz, che utilizza sempre ironia, sarcasmo, giochi di parole e altre forme letterarie di raccontare storie."}
{"id": "727719", "revid": "36426", "url": "https://it.wikipedia.org/wiki?curid=727719", "title": "Castello di Montep\u00f2", "text": "Il castello di Montep\u00f2 \u00e8 una possente ed elegante struttura fortificata che sorge nella campagna a nord di Scansano, a circa 30\u00a0km a est di Grosseto.\nStoria.\nLa struttura fortificata sorse attorno all'anno mille nelle vicinanze di un'antica pieve, ma venne quasi interamente ricostruita in epoca trecentesca quando era controllata dai signori di Cotone.\nVerso la fine del Trecento, il castello pass\u00f2 sotto il controllo di Siena che lo vendette nel corso del secolo successivo alla famiglia dei Sergardi.\nIn epoca rinascimentale, i nuovi proprietari trasformarono la struttura castellana in fattoria fortificata e, nelle epoche successive, vennero fatte alcune ristrutturazioni che portarono ad ampliamenti. Gli ultimi restauri effettuati nella seconda met\u00e0 del secolo scorso hanno riportato il complesso all'antico splendore.\nDescrizione.\nIl castello di Montep\u00f2 si presenta come un raro esempio di villa fortificata senese del periodo rinascimentale, grazie agli interventi di trasformazione portati avanti tra il Quattrocento e il Cinquecento.\nIl complesso, a pianta rettangolare, si dispone con i corpi di fabbrica attorno ad un cortile interno; \u00e8 fiancheggiato da quattro torri angolari a sezione quadrata, che in passato svolgevano funzioni di avvistamento. Le strutture murarie si presentano in pietra, con alcuni rivestimenti in laterizio sulle facciate che si aprono sul cortile interno.\nIl castello, attualmente propriet\u00e0 dei Biondi Santi, \u00e8 parte integrante di una rinomata azienda agricola specializzata nella produzione di eccellenti vini; in precedenza, era stato luogo di ispirazione dello scrittore britannico Graham Greene."}
{"id": "727721", "revid": "92723", "url": "https://it.wikipedia.org/wiki?curid=727721", "title": "Divisione amministrativa delle colonie italiane", "text": "Alla sua massima espansione (1941), l'Impero coloniale italiano era diviso in colonie governate da un vicer\u00e9 (Africa Orientale Italiana) o da un governatore (Dodecaneso, Libia, Tientsin).\nErano distinte dalle colonie l'Albania, regno in unione personale con l'Italia e sottoposta ad un Luogotenente generale rappresentante del sovrano, e le acquisizioni territoriali successive al 1941: le province di Cattaro, di Spalato e di Lubiana, formalmente parte del territorio metropolitano italiano.\nEcco come era la divisione colonia per colonia nel 1941:\nLibia italiana.\nL'occupazione della Libia cominci\u00f2 il 5 ottobre 1911 con la conquista di Tripoli da parte dell'Italia durante la guerra italo-turca, dopo che il 29 settembre aveva dichiarato guerra all'Impero ottomano. Il 18 ottobre 1912, con la Pace di Losanna, l'Italia otteneva la Libia. Cos\u00ec nacquero le due colonie di Tripolitania e di Cirenaica, fu occupato l'interno, togliendolo dalle mani della confraternita islamica dei Senussi e solo nel 1934, a distanza di ben 20 anni dopo la conquista, la Libia venne completamente unita nelle mani di un governatore generale, da cui dipendeva un Governo generale alle dipendenze del Ministero dell'Africa Italiana. La Libia era divisa in quattro commissariati costieri:\ntutte retti da commissari e suddivisi in circondari, residenze e vice residenze. Nel sud della Libia il Fezzan rimaneva sotto gestione militare, e formava un territorio:\nche da solo comprendeva pi\u00f9 della met\u00e0 della Libia, era retto da un comando militare e diviso in sottozone.\nPer andare in Libia nelle province costiere, nel 1940 gli italiani dovevano avere un passaporto per l'estero o un lasciapassare coloniale che veniva emesso dalle regie Questure. Da novembre a maggio, durante la stagione turistica, il lasciapassare poteva essere sostituito dalla \"tessera turistica della Libia\" ottenibile nelle agenzie di viaggio; costava 30 lire e aveva una validit\u00e0 di 2 mesi.\nInoltre la Libia aveva proprie sigle automobilistiche, che furono dal 1912 al 1935:\nLe sigle automobilistiche dopo il 1935 furono:\nIsole italiane dell'Egeo.\nIl Dodecaneso fu occupato durante la Guerra di Libia (1911-12): la prima isola conquistata fu Stampalia il 26 aprile 1912, l'ultima fu Rodi occupata il 16 maggio. Divennero possedimento con il trattato di Losanna del 1923, nel 1930 presero la denominazione ufficiale di Isole italiane dell'Egeo con capoluogo Rodi, dove aveva sede il governatore. Il 18 settembre 1943 furono occupate dai tedeschi, nel 1945 dagli inglesi e nel 1947 passarono alla Grecia.\nLa sigla della colonia era \"R\" e poi \"Rodi\". In tutte le targhe c'era la Croce di Malta dell'Ordine di Malta, a cui il Dodecaneso apparteneva dal 1300 circa al 1522, o dal 1925 il fascio littorio simbolo del fascismo.\nTientsin e altre concessioni italiane in Cina.\nAlla fine della Guerra dei Boxer l'Italia ottenne una concessione di meno di mezzo chilometro quadrato a Tientsin, col diritto di tenere piccole guarnigioni nella Legazione di Pechino, a Wang tsun, Tangku, Tientsin e nel forte di Shan Hai Kwan, dove la Grande Muraglia tocca il mare.\nNel 1906 i distaccamenti furono ridotti a quelli di Tientsin e della Legazione di Pechino, col mantenimento dei posti di Tangku e Shan hai Kwan.\nNel febbraio del 1932 venne costituito un presidio a Shanghai e messo un posto radio a Pei ta Ho, a 35 chilometri da Shan Hai Kwan.\nNel 1937, in seguito all'intervento occidentale per proteggere Shanghai durante l'avanzata giapponese, le Potenze occidentali decisero d'assumere il controllo di gran parte della citt\u00e0 e la divisero in concessioni nazionali. All'Italia tocc\u00f2 un'ampia zona compresa tra il fiume Su Chow, via Robinson \u2013 dove fu stanziato il presidio \u2013 via Ferry e via Jessfield, come al tempo dell'occupazione di Pechino.\nDi conseguenza, allo scoppio della II Guerra Mondiale l'Italia era presente in Cina con le concessioni di Tientsin e Shanghai e con i presidi della Legazione di Pechino, del forte di Shan Hai Kwan, di Tang Ku e Pei ta Ho.\nAlbania.\nL'Albania fu occupata il 7 aprile 1939 dall'Italia, venne unita al Regno d'Italia il 12 aprile 1941 e Vittorio Emanuele III, re d'Italia e imperatore d'Etiopia, diventava anche Re d'Albania: nel 1941 con la disfatta della Jugoslavia venne unito all'Albania parte del Kosovo e della Macedonia, nel 1943 fu occupata dai tedeschi, e nel 1944 fu occupata dai partigiani comunisti e ridivenne indipendente nei confini del 1940. Il Luogotenente generale aveva sede a Tirana, era divisa in 13 province:\nL'isola di Saseno, presso Valona, parte dell'Italia dal 1920 al 1941 fece parte della provincia di Zara (Friuli-Venezia Giulia), dal 1941 al 1943 della provincia di Cattaro (Dalmazia), poi segu\u00ec la storia dell'Albania.\nBibliografia.\n\"Terre e Mari, Vol IV, I Continenti Extraeuropei, Barberis, Zuretti, SEI, Torino, maggio 1945\"&lt;br&gt;\n\"Terre e Mari, Vol III, L'Europa, Barberis, Zuretti, SEI, Torino, 1943\"&lt;br&gt;\n\"Guida Breve d'Italia - Volume III - Italia Meridionale e Insulare - Libia, CTI, Milano 1940\"&lt;br&gt;\n\"Paoletti, C., La Marina italiana in Estremo Oriente, Roma, USSMM, 2000\""}
{"id": "727722", "revid": "767487", "url": "https://it.wikipedia.org/wiki?curid=727722", "title": "Antonio Pollarolo", "text": "Biografia.\nInizi\u00f2 la carriera di musicista prima come sostituto del padre in San Marco (1702). Successivamente, nel 1723, ne divenne vicedirettore e attorno al 1740, subito dopo la morte di Antonio Lotti, ricopr\u00ec la carica di Maestro di Cappella, incarico che mantenne fino al 4 maggio 1746, giorno della sua morte.\nLa sua memoria \u00e8 soprattutto legata a quella del padre, che fu un artista di ben pi\u00f9 alta levatura. Nonostante i coevi non abbiano esitato a definirlo \u201cnon men del padre emulator che figlio\u201d, la qualit\u00e0 e la quantit\u00e0 della sua produzione sembrano smentire questa affermazione.\nAntonio Pollarolo \u00e8 ricordato principalmente perch\u00e9 fu il primo operista ad impegnarsi a musicare il celeberrimo libretto della \"Griselda\" di Apostolo Zeno (Venezia, 1701).\nComposizioni.\nOpere liriche.\nDi Antonio Pollarolo si conoscono diverse opere liriche. Quasi tutte hanno debuttato nei teatri di Venezia:"}
{"id": "727734", "revid": "6923", "url": "https://it.wikipedia.org/wiki?curid=727734", "title": "Top 10 (fumetto)", "text": "Top 10 \u00e8 una serie a fumetti creata da Alan Moore e Gene Ha per l'universo America's Best Comics della Wildstorm (una divisione della DC Comics).\nLa prima serie \u00e8 durata 12 numeri, seguita poi dalla miniserie \"Smax\", dalla \"graphic novel\" \"Quelli del quarantanove\" e da un'altra miniserie, \"Top 10: Beyond the Farthest Precinct\".\nProbabilmente verr\u00e0 pubblicata una seconda serie di \"Top 10\", ad opera di Zander Cannon e Gene Ha.\nStoria.\nLa serie descrive le vite e il lavoro della forza di polizia di Neopolis, una citt\u00e0 in cui chiunque, dalla polizia ai criminali ai civili, bambini e perfino i cuccioli, possiede dei superpoteri, costumi sgargianti e identit\u00e0 alternative.\nPremi ricevuti.\nLa serie ha ottenuto numerosi Eisner Award:\nPubblicazione italiana.\nIn Italia la serie \u00e8 stata pubblicata sulla testata bimestrale \"America's Best Comics\" della Magic Press dal numero 1 al numero 12. Successivamente \u00e8 stata ristampata in tre volumi monografici.\nLe miniserie \"Smax\" e \"Top 10: Beyond the Farthest Precinct\" e il volume \"Top 10: The Forty-Niners\" sono stati stampati in forma di speciali da libreria.\nGli speciali \"America's Best Comics 64 Page Giant\" e \"America's Best Comic's Sketchbook\" sono stati pubblicati nello speciale \"America's Best Comics Special\" dell'aprile 2003. \"America's Best Comics: A to Z\" \u00e8 invece inedita in Italia."}
{"id": "727735", "revid": "599013", "url": "https://it.wikipedia.org/wiki?curid=727735", "title": "His", "text": ""}
{"id": "727738", "revid": "729019", "url": "https://it.wikipedia.org/wiki?curid=727738", "title": "Castello di Triana", "text": "Il castello di Triana \u00e8 situato nell'omonima frazione a est di Roccalbegna, che sorse come antico insediamento rurale nel primo Medioevo.\nStoria e descrizione.\nIl luogo \u00e8 ricordato fin dal 760, ma l'esistenza del castello \u00e8 attestata solo dalla divisione dei beni degli Aldobrandeschi del 1216, quando fu assegnato al ramo di Santa Fiora. Nel 1388 la Triana fu acquistata dalla famiglia senese dei Piccolomini che lo fecero divenire sede di una signoria rurale nel corso del Cinquecento.\nI Piccolomini rimasero proprietari del castello e dei terreni circostanti fino al 1962, quando il castello, notevolmente trasformato e con scarsi resti delle forme originarie, \u00e8 stato lasciato alla Societ\u00e0 di esecutori di pie disposizioni di Siena. L'antico castello medievale \u00e8 racchiuso all'interno di una cinta muraria con un'unica porta d'accesso: il complesso comprende anche un torrione che costituiva la residenza signorile e due fabbricati disposti intorno ad un cortile."}
{"id": "727754", "revid": "2072620", "url": "https://it.wikipedia.org/wiki?curid=727754", "title": "Quedlinburg", "text": "Quedlinburg (in basso tedesco \"Queddelnborg\") \u00e8 una citt\u00e0 tedesca di abitanti situata nel land della Sassonia-Anhalt. Appartiene al circondario dello Harz (targa HZ).\nFino al 1\u00ba luglio 2007 \u00e8 stata capoluogo del circondario omonimo.\nStoria.\nLa citt\u00e0 di Quedlinburg esiste almeno dagli inizi del X secolo, quando viene nominato un insediamento conosciuto col nome di Gross Orden sulla riva orientale del fiume Bode. Il suo nome viene scritto per la prima volta nel 922 come parte di una donazione da parte di Enrico I l'Uccellatore, e conservato nell'abbazia di Corvey. Dopo la morte di Enrico, avvenuta nel 936, la vedova Matilde, che diverr\u00e0 poi santa, fond\u00f2 un convento femminile su una vicina collina, dove venivano educate le figlie della migliore nobilt\u00e0. Scopo principale del convento era quello di pregare per l'anima di Enrico I e dei sovrani che sono venuti dopo di lui. La prima badessa del convento fu Matilde, nipote di Enrico e della stessa Santa Matilde.\nIl complesso di Quedlinburg, fondato da Enrico I ed ampliato da Ottone I il Grande, fu un palatinato imperiale degli imperatori di Sassonia. Nella valle si trovava il palatinato con un monastero maschile, nel luogo in cui oggi vi \u00e8 la chiesa cattolica di St. Wiperti, mentre sulla collina vi era il convento femminile. Il monastero maschile venne fondato nel 961 e abbandonato nel corso del XVI secolo; la chiesa del monastero, che ospita una notevole cripta del X secolo, venne addirittura usata come fienile e porcilaia, prima di essere completamente restaurata a met\u00e0 del XX secolo.\nNel 973, poco prima della sua morte, Ottone I tenne qui una Dieta cui parteciparono molti nobili, fra cui Mieszko I (Miecislao I) di Polonia, Boleslav I (Boleslao I) di Boemia e alcuni principi venuti da Bisanzio. L'occasione era la presentazione della futura nuora Theoph\u00e1nia, una principessa bizantina che avrebbe poi sposato il figlio di Ottone I, Ottone II di Sassonia.\nNel 994 Ottone III d\u00e0 alla citt\u00e0 il diritto di tenere mercato, di riscuotere le tasse di coniare moneta; il primo luogo dove si tenne mercato venne stabilito a nord della collina su cui sorgeva il convento femminile. Per molti secoli ci fu una certa rivalit\u00e0 fra il convento femminile e la crescente citt\u00e0 di Quedlinburg, dovuta soprattutto al tentativo di egemonizzare il territorio circostante; questa rivalit\u00e0 dur\u00f2 fino a che il convento non venne abbandonato, nel 1802.\nDurante il regime nazista, la memoria di Enrico I l'Uccellatore divenne quasi un culto, poich\u00e9 Heinrich Himmler vedeva se stesso come la reincarnazione del \"pi\u00f9 tedesco fra i regnanti tedeschi\". La chiesa di Quedlinburg e il castello divennero una specie di santuario per la Germania nazista. Negli anni ottanta vennero chiamati specialisti polacchi per restaurare le antiche architetture della citt\u00e0.\nLuoghi d'interesse.\nNel centro storico di Quedlinburg, dominato dall'abbazia di Quedlinburg, si possono vedere edifici appartenenti ad almeno 5 secoli di storia, compresa una costruzione del 1347, una delle case pi\u00f9 antiche di tutta la Germania, la cosiddetta \"St\u00e4nderbau\".\nNella grande piazza centrale del mercato, la \"Marktplatz\", si affaccia il municipio in stile gotico del XIV secolo. La costruzione in pietra \u00e8 caratterizzata dalla statua di Rolando del 1460 sull'angolo sinistro. Inoltre la facciata del palazzo \u00e8 coperta da piante rampicanti, le cui foglie cambiano colore a seconda delle stagioni.\nPi\u00f9 in periferia vi sono numerosi edifici appartenenti all'Art Nouveau, per la maggior parte costruiti agli inizi del XX secolo.\nNel 1994 gli antichi edifici della citt\u00e0 di Quedlinburg sono stati inseriti nell'elenco dei Patrimoni dell'umanit\u00e0 dell'UNESCO, essendo Quedlinburg uno dei meglio conservati esempi di citt\u00e0 medievale e rinascimentale d'Europa, grazie anche al fatto di essere miracolosamente scampata a danni gravi durante la seconda guerra mondiale."}
{"id": "727758", "revid": "125201889", "url": "https://it.wikipedia.org/wiki?curid=727758", "title": "Roy Khan", "text": " \u00c8 famoso soprattutto per essere stato la voce del gruppo power metal Kamelot dal 1998 al 2011.\nBiografia.\nRoy Khan \u00e8 nato da madre Norvegese e da padre Thailandese.Ha studiato canto operistico per tre anni in Norvegia,per diventare poi cantante della band progressive metal Conception insieme all'ex batterista dei Kamelot Casey Grillo.\nEntra nei Kamelot nel 1997 quando ha sostituito Mark Vanderbilt.Khan,insieme al chitarrista Thomas Youngblood,ha scritto la maggior parte delle canzoni della band.\nRoy Khan \u00e8 famoso per il suo stile molto sentimentale,appassionato ed espressivo che \u00e8 diventato una delle caratteristiche principali del sound della band.Negli anni ha abbandonato le tonalit\u00e0 molto alte tipiche del power metal per uno stile sempre pi\u00f9 intimista.\nDal 1998 ha pubblicato con la band:\"Siege Perilous\",\"The Fourth Legacy\",\"The Expedition\",\"Karma\",\"Epica\",\"The Black Halo\",\"One Cold Winter's Night\",\"Ghost Opera\" e \"Poetry for the Poisoned\".\nNel 2011 lascia i Kamelot per motivi personali e religiosi dopo una lunga pausa di riflessione,cedendo il posto a Tommy Karevik. Successivamente ha rilasciato un'intervista in cui spiega le ragioni del suo abbandono:\"\"Tutto risale all'estate del 2010,con lunghi periodi di insonnia che duravano settimane,stavo nel letto,non vedevo vie d\u2019uscita.Non dormivo da parecchi giorni consecutivi e mi sentivo in preda a un forte esaurimento,ero stanchissimo,a quel punto ho capito che era finita\".\"\nDopo i Kamelot ha cantato nel coro di una chiesa evangelica luterana di Oslo,la \"Moss Frikirke,\"oltre ad aver eseguito lezioni di canto.\nAd aprile 2018 ritorna a cantare nei Conception,inattivi da vent'anni.Nel novembre 2018 la band ha rilasciato un EP intitolato \"My Dark Symphony\" contenente 6 brani.\nVoce.\nRoy Khan \u00e8 un tenore lirico puro. Nonostante la grande maestria con cui raggiunge le note nella zona acuta del suo range, i suoni centrali e bassi conservano un colore molto caldo ed avvolgente. Il suo timbro \u00e8 pastoso e le esecuzioni vocali sono pulite. Khan \u00e8 famoso per la sua teatralit\u00e0. All'inizio della sua carriera era solito usare molto il falsetto, abitudine che ha perso col tempo."}
{"id": "727759", "revid": "15756", "url": "https://it.wikipedia.org/wiki?curid=727759", "title": "Manilla Road", "text": "I Manilla Road sono stati un gruppo musicale heavy metal statunitense, formatosi a Wichita, Kansas nel 1977.\nSono considerati uno dei gruppi pi\u00f9 importanti dell'epic metal, avendo contribuito al suo sviluppo insieme con Manowar, Virgin Steele e Cirith Ungol.\nStoria.\nLe origini (1976-1979).\nLe basi su cui sarebbero sorti i Manilla Road vennero create nel 1976, quando il cantante e chitarrista Mark Shelton instaur\u00f2 un rapporto di amicizia con il bassista Scott Park. I due, legati dalla passione per la musica rock, fondarono i Manilla Road e iniziarono a suonare qualche data nei bar della zona di Wichita insieme a vari batteristi. La loro canzone \"Herman Hill\" (ispirata dalla rissa scatenatasi la domenica di Pasqua del 1979 al Wichita's Herman Hill Park) li port\u00f2 all'attenzione del pubblico e inizi\u00f2 a ricevere airplay sulle radio locali. Per completare la prima formazione stabile della band, il batterista Rick Fisher si un\u00ec a Shelton e a Park nel luglio del 1979.\nI Manilla Road produssero, promossero e parteciparono a un concerto all'East High School Auditorium di Wichita, e vennero incoraggiati a produrre un vero e proprio full-length di debutto.\nI primi album (1979-1982).\n\"Invasion\" venne registrato nell'inverno del 1979 e pubblicato localmente su Roadster Records, che sarebbe stata l'etichetta della band per i prossimi due album. I Manilla Road iniziarono un'intensa attivit\u00e0 live per la promozione dell'album, le cui vendite furono buone e costanti. \"Invasion\" raggiunse presto il numero uno sulla \"rock playlist\" della KMUW-FM, radio locale, e divenne l'album pi\u00f9 a lungo presente sulla playlist negli otto anni di storia dello show.\nIncoraggiati dai positivi giudizi della stampa, dal crescente numero di fan e dal buon numero di vendite i Manilla Road concordarono con la Roadster Records la pubblicazione di un secondo album, intitolato semplicemente \"Metal\", che venne registrato nei primi mesi del 1982. In maggio i Manilla Road supportarono i Krokus nella loro data di Wichita. \"Metal\" venne pubblicato nell'agosto 1982, stavolta distribuito su larga scala dalla WIN Records &amp; Video. I Manilla Road suonarono in vari club in Kansas e in Oklahoma per supportare l'album. Ancora una volta, le nuove canzoni vennero accolte con entusiasmo da radio, stampa e fan. Una canzone inedita, \"Flaming Metal System\" (in seguito pubblicata sulla ristampa di \"Crystal Logic\"), apparve su una compilation della Shrapnel Records, \"U.S. Metal #3\", che venne distribuita anche in Europa. Cos\u00ec i Manilla Road iniziarono a farsi conoscere in tutti gli Stati Uniti d'America, nel Regno Unito e in Europa.\nI classici (1983-1986).\nNel dicembre 1983 i Manilla Road pubblicarono il loro terzo album, \"Crystal Logic\". Questo disco \u00e8 considerato, insieme ai suoi due successori, album fondamentale per la nascita del genere epic metal. Infatti in esso si pu\u00f2 iniziare a riscontrare l'eclettismo del vero epic metal, quell'accostamento di heavy metal (cfr. \"The Riddle Master\", \"The Ram\"), rock settantiano (cfr. \"Feeling Free Again\"), ritmiche veloci (cfr. \"Necropolis\"), parti rallentate (quasi doom metal, cfr. \"The Veils of Negative Existence\") e parti acustiche (cfr. \"Dreams of Eschaton\") che andr\u00e0 a creare uno dei sottogeneri pi\u00f9 di nicchia della scena heavy metal. I Manilla Road ancora una volta supportarono l'album con un'intensa attivit\u00e0 live, e ricevettero i favori del pubblico e della critica.\nNel 1984 il batterista Rick Fisher lasci\u00f2 la band e venne rimpiazzato da Randy \"Thrasher\" Foxe, i cui virtuosismi alla batteria diventeranno un altro punto di forza della band in futuro. La band abbandon\u00f2 la Roadster Records e firm\u00f2 per l'etichetta francese Black Dragon Records (il cui catalogo comprendeva band quali Candlemass e Savage Grace), sotto la quale pubblicarono il loro secondo capolavoro: \"Open the Gates\". Questo \u00e8 forse l'album pi\u00f9 conosciuto della band, forse perch\u00e9 ricevette una massiccia distribuzione e promozione in Europa. Mark Shelton venne intervistato per l'edizione tedesca della rivista Metal Hammer. Le liriche trattavano principalmente un concept riguardante leggende arturiane e miti nordici. \"Open the Gates\" conferm\u00f2 la fama crescente della band, che crebbe ancora con il terzo \"classico\", \"The Deluge\", pubblicato nel 1986 sempre su Black Dragon Records, il disco pi\u00f9 epicheggiante e progressive della band fino ad allora (la titletrack era infatti una trilogia). In questo album il drumming di Randy Foxe inizi\u00f2 a divenire una componente importante nell'alchimia della band, e diede all'insieme dell'album un tono decisamente tecnico.\nLa seconda met\u00e0 degli anni '80 e lo scioglimento (1987-1992).\nNel 1987 venne pubblicato \"Mystification\", un album registrato in soli 6 mesi partendo dalla pubblicazione di \"The Deluge\", che conferm\u00f2 quanto detto per i precedenti tre album: esso \u00e8 suonato nel classico stile dei Manilla Road e le sue liriche restano epiche (stavolta basate sulle opere di Edgar Allan Poe). Le reazioni del pubblico e della stampa furono sempre positive, ma meno rispetto a quelle per gli ultimi tre album. La band intraprese un tour insieme ai Liege Lord che attravers\u00f2 tutti gli Stati Uniti, e durante il quale venne registrato il primo album dal vivo ufficiale dei Manilla Road: \"Roadkill\". Esso ricevette giudizi positivi, ed \u00e8 tutt'oggi un ottimo esempio della potenza live della band.\nNel 1988 i Manilla Road tornarono sul mercato con \"Out of the Abyss\", album pi\u00f9 influenzato dal thrash metal della band fino ad allora, e per questo apprezzato di meno dai fan pi\u00f9 puristi. Anche le liriche dell'album riflettevano questo \"incattivimento\" del sound, arrivando a trattare argomenti pi\u00f9 \"oscuri\" come le scritture di Howard Phillips Lovecraft e Clive Barker. L'ultimo album della band prima dello scioglimento fu \"The Courts of Chaos\", pubblicato nel 1990. La registrazione dell'album fu molto difficile per la band, dato che Park e Foxe avevano litigato pesantemente e si rifiutarono di restare insieme nello studio, e quando casualmente i due si incontravano nessuno dei due proferiva parola. La maggior parte del lavoro venne quindi svolta da Mark Shelton. Dopo la pubblicazione dell'album e qualche data live i problemi tra Park e Foxe non sembravano attenuarsi, cos\u00ec Shelton decise di sciogliere la band per cercare di far riappacificare i due. Ma ci\u00f2 non avvenne mai, e \"The Courts of Chaos\" divenne l'ultimo album dei Manilla Road per molti anni a venire.\nNel 1992 la Black Dragon Records pubblic\u00f2 un nuovo album dei Manilla Road, \"The Circus Maximus\", che era in realt\u00e0 un album solista di Mark Shelton. \nReunion (2000-2018).\nVerso la fine degli anni novanta l'interesse verso i Manilla Road ricominci\u00f2 a crescere, dato che molte delle nuove epic metal bands li citavano come principali influenze. Mark Shelton, che nel frattempo aveva intrapreso un progetto chiamato Shark, cominci\u00f2 quindi a considerare una riunione della band. Reunion che avvenne nel giugno 2000, con un concerto della band (Mark pi\u00f9 tre nuovi membri, Scott Peters alla batteria insieme a Bryan Patrick e Mark Anderson al basso e alla chitarra acustica) al festival Bang Your Head!!! a Balingen, in Germania. A questa data segu\u00ec una performance al Wacken Open Air, il pi\u00f9 importante festival metal d'Europa.\nLa riunione si concretizz\u00f2 nel 2001, con la pubblicazione di un nuovo full-length album: \"Atlantis Rising\", pubblicato su Iron Glory Records, e seguito nel 2002 da \"Spiral Castle\". \u00c8 sempre del 2002 la pubblicazione di \"Mark of the Beast\", album \u201cperso\u201d originariamente registrato nel 1981 e scartato per concentrarsi sulla produzione di \"Metal\". Nel 2003 i Manilla Road pubblicano il loro tredicesimo full-length: \"Gates of Fire\", album dai toni molto epicheggianti e suddiviso in tre trilogie. Nel 2004 la band (con una nuova formazione: Mark Shelton accompagnato da Cory Christner alla batteria e Harvey Patrick al basso) ha intrapreso un tour, denominato \"Road of Kings\", che ha toccato Germania, Italia e Grecia, e successivamente si \u00e8 messa a lavorare a un nuovo album.\nIl nuovo disco, dal titolo \"Voyager\" \u00e8 uscito nel 2008 per l'italiana My Graveyard Productions, che ha portato la band al Play it Loud Festival dello stesso anno, garantendole un posto da headliner.\nNel 2011 la band, con un'ulteriore nuova formazione composta da Bryan Patrick alla voce e da Josh Castillo al basso (oltre a Mark Shelton e a Cory Christner) ha pubblicato un nuovo album, \"Playground of the Damned\". Insieme ai Brocas Helm, hanno svolto un'intensa attivit\u00e0 live dal 2009 al 2011. Sempre insieme alla band vanta numerose presenze al festival Keep It True. Nel 2013 esce l'album \"Mysterium\", mentre nel 2015 \u00e8 la volta di \"The Blessed Curse\". Nel 2017 esce l'album \"To Kill a King\". Il 27 luglio 2018 il leader e cantante della band, Mark Shelton, muore all'et\u00e0 di 60 anni."}
{"id": "727760", "revid": "287204", "url": "https://it.wikipedia.org/wiki?curid=727760", "title": "Siepone", "text": "Il siepone \u00e8 un sistema di allevamento dell'olivo. Il nome \u00e8 dovuto alla formazione di una vegetazione continua nel senso del filare, assimilabile ad una siepe ma abbastanza sviluppata in altezza.\nDescrizione.\nQuesta forma rientra nel raggruppamento delle controspalliere alte. La struttura \u00e8 composta da un asse monocaule sul quale s'inseriscono senza un ordine predefinito pi\u00f9 branche, con portamento assurgente, a partire da 40-60 cm. L'intera chioma ha un portamento cespuglioso poco espanso sia in profondit\u00e0 sia in larghezza, con altezze di 3-5 metri. Le piante sono piuttosto ravvicinate lungo la fila, perci\u00f2 le chiome formano una parete produttiva continua.\nPotatura d'allevamento.\nLa potatura d'allevamento non richiede interventi cesori e sfrutta la naturale basitonia dell'olivo. In questo modo le piante giungono ad una precoce produzione, in genere a partire dal terzo anno. Negli anni successivi ci si limita a rimuovere le ramificazioni pi\u00f9 basse per facilitare le operazioni di raccolta. La chiusura della fila si ottiene al 4\u00ba-5\u00ba anno. \nMettendo a dimora piante che hanno gi\u00e0 un discreto sviluppo si pu\u00f2 avere un inizio di produzione anche al secondo anno.\nPotatura di produzione.\nLa potatura di produzione richiede la rimozione di branchette esaurite e, dopo il 7\u00ba-8\u00ba anno, qualche taglio di diradamento per rimediare all'eccessivo infoltimento.\nUna peculiarit\u00e0 del siepone \u00e8 l'adattamento alla potatura meccanica.\nPropriet\u00e0.\nIl siepone ha il vantaggio di una precoce produzione che raggiunge rese non trascurabili gi\u00e0 al 6\u00ba-7\u00ba anno grazie al sesto d'impianto fitto. Questa forma di allevamento \u00e8 infatti concepita per distanze di 2-3,5 metri sulla fila e di 6-7 metri fra le file, con investimenti di 400-600 piante ad ettaro. Nonostante la resa di ogni pianta sia bassa, la resa ad ettaro diventa considerevole nei primi anni perch\u00e9 si anticipa lo sfruttamento della superficie investita. \nLa forma si presta per l'allevamento di cultivar a portamento assurgente, fra le quali emerge in particolare la cultivar \"Frangivento\" o \"Cipressino\".\nA fronte dei suddetti pregi vanno segnalati anche alcuni svantaggi di non trascurabile portata:\nNel complesso questa forma di allevamento non ha riscontrato particolari favori e resta valida in generale per costituire barriere frangivento perimetrali o interne all'oliveto. In questo caso la forma di allevamento permette di sfruttare i benefici del frangivento offrendo nel contempo un'integrazione di produzione che altrimenti non si potrebbe avere con altri apprestamenti protettivi."}
{"id": "727761", "revid": "110157", "url": "https://it.wikipedia.org/wiki?curid=727761", "title": "Adachi (Tokyo)", "text": " \u00e8 un quartiere speciale a nord del centro di Tokyo. Confina a nord con le citt\u00e0 di Kawaguchi, Soka e Yashio nella prefettura di Saitama, a sud con i quartieri speciali di Kita, Arakawa e Katsushika. Il quartiere \u00e8 attraversato a sud dal fiume Arakawa mentre il fiume Sumida divide Adachi dai quartieri sudoccidentali.\nAl 1\u00ba aprile 2008 il quartiere era abitato da persone, con una densit\u00e0 di persone/km\u00b2 su un'area di .\nIl quartiere \u00e8 attraversato dalla importante superstrada urbana di Tokyo, dalla Chiyoda line e dalla Joban line, tramite la stazione di Ayase.\nStoria.\nNell'826 (epoca Heian) venne fondato il tempio Nishiarai Daishi. Dall'epoca Muromachi all'epoca Sengoku il clan Chiba controllava la regione. Nel 1594 venne costruito il grande ponte Senju. Nel periodo Edo il quartiere era diviso fra l'amministrazione dello shogunato Tokugawa e parte sotto l'amministrazione del tempio Kan'ei-ji (ora ad Ueno). Senju fu una delle quattro stazioni di posta sul Nikk\u014d Kaid\u014d. Nel 1932 Adachi divenne quartiere di Tokyo, di cui il 15 marzo 1947 divenne quartiere speciale."}
{"id": "727763", "revid": "767487", "url": "https://it.wikipedia.org/wiki?curid=727763", "title": "Logit", "text": "In matematica e in statistica la funzione logit \u00e8 una funzione definita sull'intervallo formula_1 tipicamente valori rappresentanti probabilit\u00e0. Viene definita come:\ndove formula_3 \u00e8 il logaritmo naturale e formula_4 \u00e8 detto odds.\nLa funzione formula_5 \u00e8 invertibile e la sua inversa \u00e8 la funzione sigmoide:\nLa funzione \"logit\" trova applicazione nella regressione logistica e nella variabile casuale logistica.\nStoria.\nLa funzione \"logit\" venne introdotta da Joseph Berkson nel 1944 che coni\u00f2 il termine. Il termine \u00e8 analogo al simile probit introdotto da Chester Ittner Bliss nel 1934. Successivamente, nel 1949, G. A. Barnard coni\u00f2 il termine \"log-odds\" che indica il logit della odds di probabilit\u00e0 di un evento."}
{"id": "727764", "revid": "22475", "url": "https://it.wikipedia.org/wiki?curid=727764", "title": "Renault Floride", "text": "La Renault Floride \u00e8 vettura sportiveggiante di fascia medio-bassa, prodotta tra il 1959 ed il 1963 dalla casa automobilistica francese Renault.\nStoria.\nGenesi e debutto.\nA met\u00e0 degli anni cinquanta la gamma Renault era composta da due modelli: la 4CV, piccola, economa e briosa (basti pensare ai suoi successi in campo sportivo), e la pi\u00f9 grande e signorile Fr\u00e9gate. Una gamma piuttosto ridotta, che al proprio interno presentava un vuoto da colmare. Per questo motivo i vertici Renault fecero avviare un progetto destinato alla produzione di una vettura di nicchia che ispirasse allegria, spensieratezza, voglia di vacanze e di tempo libero, una vettura che unisse l'economia di una Renault Dauphine (ormai prossima al debutto) all'eleganza di una cabriolet. Nelle intenzioni di Pierre Dreyfus, neo presidente della Renault da poco succeduto al defunto Lefaucheux, la vettura avrebbe dovuto avere uno sbocco commerciale anche negli Stati Uniti. Per questo Dreyfus part\u00ec per un viaggio negli States assieme a Fernand Picard, responsabile dello sviluppo progetti. Al suo ritorno in Francia, Dreyfus ebbe un incontro con il designer italiano Luigi Segre, presidente della Ghia, a cui commission\u00f2 lo sviluppo di una vettura sportiveggiante di fascia bassa, proprio sulla base della \"Dauphine,\" che potesse incontrare anche i gusti del pubblico statunitense. Prese dunque l'avvio il progetto \"1092\". Fin da subito, Segre si avvalse della consulenza del giovane designer Virgil Exner Jr., figlio del pi\u00f9 noto Virgil Exner che in quegli anni lavorava alla Chrysler. La consulenza di Exner fu importante in quanto avrebbe potuto fare da tramite fra le idee di Segre ed i gusti del pubblico d'oltreoceano. Il giovane Exner invi\u00f2 alcune bozze a Segre, il quale le gir\u00f2 alla Renault. I vertici della Casa della Losanga furono convinti subito e diedero quindi il via alla realizzazione dei primi prototipi. Una prima \"maquette\" in creta fu realizzata dal direttore generale della Ghia, Giovanni Savonuzzi e, dopo l'approvazione da parte del Consiglio di amministrazione della Renault, venne dato il via alla costruzione del primo prototipo, denominato \"Dauphine Sport\". E qui cominciarono i problemi: per il primo prototipo, Segre si avvalse in subappalto dell'apporto di Pietro Frua, considerato a tutt'oggi il padre stilistico della \"Floride\". Ma, poco dopo la realizzazione del prototipo \"Dauphine Sport,\" si accese un contenzioso fra Virgil Exner Jr, Luigi Segre e Pietro Frua per la paternit\u00e0 del progetto. Nel giro di poco tempo, si accese un'altra disputa, questa volta fra Segre e Frua, poich\u00e9 Frua non fu retribuito da Segre per la sua prestazione. Cos\u00ec, la disputa continu\u00f2 sotto altre spoglie: Frua, ormai frustrato dai vani tentativi di contattare Segre, vendette il suo progetto alla svizzera Ghia-Aigle, nata per volont\u00e0 della stessa Ghia ed in seguito evolutasi autonomamente fino a diventare indipendente (e quindi concorrente della stessa Ghia). Fu cos\u00ec che al Salone di Ginevra del marzo 1958, l'azienda elvetica espose il prototipo, ribattezzato \"Dauphine GT\". Quando Dreyfus, aggirandosi fra gli stand, pass\u00f2 davanti a quello di Frua e della Ghia-Aigle, pretese spiegazioni dal designer italiano, il quale raccont\u00f2 tutta la storia. Dreyfus, altamente contrariato, si rec\u00f2 da Segre, anch'esso presente alla kermesse ginevrina, e gli ordin\u00f2 di trovare immediatamente una soluzione. In seguito, le tensioni fra Segre e Frua continuarono fino ad arrivare ad una causa legale che si sarebbe trascinata fino ai primi anni sessanta.\nI fatti accaduti al Salone di Ginevra del 1958 fecero s\u00ec che il pubblico pensasse ad un debutto quasi imminente della nuova \"scoperta\" della Renault, ma i tempi non erano ancora completamente maturi e, per il debutto ufficiale del modello definitivo, i curiosi avrebbero dovuto attendere fino all'autunno seguente, quando la \"Floride\" definitiva sarebbe stata presentata al Salone di Parigi. E comunque, la presentazione ancora non bast\u00f2 a convincere i vertici Renault, tanto che per la produzione effettiva si sarebbe dovuto attendere addirittura fino al mese di maggio del 1959. E anche qui sorsero alcuni problemi: l'enorme successo riscosso dalla \"Dauphine\" fece s\u00ec che l'impianto di Flins, dove quest'ultima era prodotta, non potesse essere sfruttato che per sostenere la forte domanda del mercato nei confronti della stessa \"Dauphine\", per cui la produzione della \"Floride\" dovette essere dirottata verso due aziende esterne, ossia le carrozzerie Chausson e Brissonneau et Lotz. A quest'ultima furono delegate le operazioni relative all'assemblaggio finale. La commercializzazione fu avviata due mesi dopo, a luglio.\nDesign esterno ed interno.\nLa Floride era proposta fin dall'inizio sia come spider a due posti secchi, sia come coup\u00e9: in entrambi i casi, la sua linea riprendeva per sommi capi quelli che erano i tratti tipici delle auto sportive, con una calandra piuttosto appuntita ed affilata. I grandi fari tondi inglobati per met\u00e0 nel muso erano invece una caratteristica della maggior parte delle vetture di quegli anni, specialmente le sportive di piccola e media taglia. Come la \"Dauphine\" da cui derivava, anche la \"Floride\" presentava un paraurti anteriore che al centro si inarcava verso l'alto, in modo da consentire l'accesso al vano della ruota di scorta, ricavato proprio in quel punto. Il cofano anteriore, sotto il quale si trovava il bagagliaio, era liscio e privo di nervature di qualsiasi genere. La fiancata era forse la parte pi\u00f9 originale dell'intero corpo vettura: dalla parte anteriore, che riprendeva inizialmente la semplicit\u00e0 del muso, partiva una molura cromata che tagliava in due la fiancata intera. Anche nel sottoporta vi era una sottile linea cromata che metteva in rilievo quella zona. La parte posteriore della fiancata era caratterizzata invece da una presa d'aria quasi verticale e tagliata in due dalla linea cromata principale. Per quanto riguardava invece la coda, erano evidenti le due pinne posteriori che alloggiavano i due fari di forma ovoidale allungata, impreziositi da una cornice color argento. Il coperchio del vano motore era anch'esso liscio e privo di nervature o qualsiasi altro elemento che ne turbasse l'aspetto. Tra le due pinne si apriva la grande griglia per l'estrazione del calore dal vano motore. Caratteristico della coda della Floride era anche il paraurti posteriore, assai avvolgente.\nL'abitacolo della \"Floride\" tradiva la parentela con la \"Dauphine,\" soprattutto per ci\u00f2 che concerne il cruscotto, direttamente derivato da quest'ultima. Il volante a due razze era sprovvisto di clacson, alloggiato invece in una leva posta a sinistra del volante. Trattandosi di una vettura a motore posteriore, mancava la comodit\u00e0 di un ampio bagagliaio, presente invece nella maggior parte delle altre piccole spider o coup\u00e9 ad architettura tradizionale (motore anteriore, trazione posteriore). Anteriormente era comunque presente un vano per il carico dei bagagli, che, pur penalizzato dalla ingombrante presenza dei passaruota, riusciva comunque ad offrire una capacit\u00e0 di 240 litri, ai quali si aggiungevano i 175 litri della zona dietro ai due sedili posteriori.\nMeccanica e motore.\nLa Floride riprende pianale e meccanica dalla Dauphine, presentando quindi una configurazione meccanica analoga, con motore e trazione posteriore: tale soluzione, dato l'evidente sbilanciamento nella distribuzione delle masse tra retrotreno ed avantreno, rendeva la Floride piuttosto impegnativa da governare nelle curve pi\u00f9 difficili. Il motore era il classico 4 cilindri da 845 cm\u00b3, qui nella versione montata anche sotto il cofano della \"Dauphine Gordini\". Tale unit\u00e0 motrice era in grado di erogare 38 CV DIN di potenza massima (40\u00a0CV SAE) a 5200 giri/min. L'alimentazione era a carburatore monocorpo Solex. Il cambio era manuale, inizialmente a sole 3 marce, di cui la prima non sincronizzata. L'impianto frenante era anch'esso piuttosto semplice, prevedendo i tamburi sulle quattro ruote, mentre lo sterzo era a cremagliera. Lo schema delle sospensioni prevedeva un avantreno a ruote indipendenti con bracci triangolari ed un retrotreno a ruote indipendenti con semiassi oscillanti. Su entrambi gli assali erano montate molle elicoidali ed ammortizzatori idraulici telescopici.\nEvoluzione.\nPochi mesi dopo l'avvio della commercializzazione, e comunque entro la fine del 1959, la gamma della \"Floride\" si arricch\u00ec con l'arrivo della versione cabriolet a due posti pi\u00f9 due. Come optional per le versioni aperte fu presto reso disponibile anche un hard-top. Nello stesso periodo il retrotreno fu sottoposto ad aggiornamenti per migliorare la tanto criticata tenuta di strada: dopo essere stato montato sulla \"Dauphine\", anche sulla \"Floride\" arriv\u00f2 quindi il sistema \"Aerostable\", consistente nell'integrazione delle molle posteriori con dei tamponi in gomma. Tuttavia, i risultati ottenuti non furono all'altezza delle aspettative, ragion per cui nell'autunno del 1960 venne montato anche un ripartitore di frenata, allo scopo di non creare scompensi durante le frenate, specialmente quelle d'emergenza. Per quanto riguarda l'accoglienza del pubblico, va detto che nonostante i suoi problemi di stabilit\u00e0, la vettura conobbe subito un buon successo di vendite, relativamente alla categoria nella quale andava ad inserirsi. La cadenza produttiva giornaliera, inizialmente fissata fino a 75 esemplari al giorno, dovette essere portata fino a 200 per far fronte alla domanda. Il successo fu tanto pi\u00f9 sorprendente se si pensa che il prezzo di listino, fissato dalla Casa a 850\u00a0000 franchi al momento della presentazione a Parigi nel 1958, fu portato ad 878.500 franchi al momento dell'avvio della commercializzazione. Negli Stati Uniti la \"Floride\", commercializzata con il nome di \"Caravelle\", conobbe invece solo un successo parziale: in effetti, alla sua presentazione, avvenuta a New York nel gennaio del 1959, la vettura riusc\u00ec a collezionare ben 13\u00a0000 ordini. Il problema \u00e8 che si trattava di ordinativi per la versione decapottabile, mentre inizialmente era stata prevista la commercializzazione della sola versione coup\u00e9. Ci\u00f2 provoc\u00f2 ritardi eccessivi nelle consegne, che finirono con l'esasperare la clientela. Una grande spinta per l'immagine della \"Floride\", sia quella destinata all'Europa che quella destinata negli States, venne dalla nota attrice francese Brigitte Bardot, che ne divenne testimonial pubblicitaria e ne volle anche una come auto personale. Dal 1960, per\u00f2, le vendite crollarono a causa dell'incompatibilit\u00e0 fra lo stile di guida americano ed i piccoli motori che equipaggiavano le varie \"Dauphine\" e \"Floride\" esportate oltreoceano, senza contare i vari episodi di guasti meccanici.\nNel marzo 1962 fu presentata la \"Floride S\", equipaggiata con il nuovo motore Cl\u00e9on da 956\u00a0cm\u00b3 che arrivava ad erogare 48\u00a0CV a 5500 giri/min. Si trattava della stessa motorizzazione che un anno pi\u00f9 tardi sarebbe andata ad equipaggiare le versioni di base della Renault 8. La \"Floride S\" si distingueva esternamente dalla \"Floride\" di base per l'assenza delle prese d'aria laterali, ormai divenute superflue in quanto il nuovo motore possedeva il radiatore montato posteriormente e non pi\u00f9 anteriormente. D'altra parte, la \"Floride S\" aveva una nuova presa d'aria costituita da una fila di feritoie verticali all'estremit\u00e0 posteriore del cofano motore. Comunque sia, gli alloggiamenti delle vecchie prese d'aria erano ancora visibili, ma sprovvisti di aperture. Altre importanti differenze tecniche con la \"Floride\" di base erano l'impianto frenante a quattro dischi ed il cambio manuale a 4 marce. Nello stesso anno fu tolta di produzione la coup\u00e9, sostituita dalla corrispondente versione coup\u00e9 della neonata Caravelle. Quanto alla \"Floride\", essa non vide pi\u00f9 novit\u00e0 di sorta nella propria gamma: nell'autunno del 1963 scomparve definitivamente dai listini e venne sostituita dalle versioni aperte della \"Caravelle\"."}
{"id": "727765", "revid": "44939", "url": "https://it.wikipedia.org/wiki?curid=727765", "title": "SnRNA", "text": ""}
{"id": "727766", "revid": "44939", "url": "https://it.wikipedia.org/wiki?curid=727766", "title": "Small nuclear ribonucleoproteins", "text": ""}
{"id": "727767", "revid": "44939", "url": "https://it.wikipedia.org/wiki?curid=727767", "title": "SnRNP", "text": ""}
{"id": "727769", "revid": "6923", "url": "https://it.wikipedia.org/wiki?curid=727769", "title": "Audi quattro", "text": "L'Audi quattro \u00e8 un'autovettura coup\u00e9 prodotta dalla casa automobilistica tedesca Audi tra il 1980 ed il 1991. Come suggerito dal nome, \u00e8 nota per essere stata la prima auto europea di grande serie ad adottare la trazione sulle quattro ruote.\nStoria.\nLe origini della \"quattro\".\nIl progetto della \"quattro\" prese le prime mosse nel febbraio del 1977, da un'iniziativa dell'allora responsabile Audi per i telai, J\u00f6rg Bensinger, il quale diventer\u00e0 di l\u00ec a poco il team manager del progetto relativo alla futura sportiva a trazione integrale, ma sempre sotto la supervisione di Ferdinand Pi\u00ebch, all'epoca direttore tecnico dell'Audi. Durante alcuni test svolti in Finlandia su vari modelli, Bensinger valut\u00f2 che le tradizionali berline a trazione anteriore erano svantaggiate rispetto al fuoristrada Iltis (che nonostante fosse stata presentata l'anno successivo con il marchio Volkswagen era stata progettata dalla Audi). Quest'ultimo, infatti, garantiva maggiore motricit\u00e0 non solo in fuoristrada, dov'era pi\u00f9 prevedibile, ma anche su strade pubbliche con scarsa aderenza, come quelle bagnate o innevate. Bensinger, che aveva in precedenza lavorato per BMW, Porsche e Mercedes, concluse che la trazione integrale poteva essere la soluzione a quelli che considerava i principali problemi che affliggevano le auto di grande potenza: scarsa maneggevolezza e trazione su superfici scivolose, eccessiva usura degli pneumatici e repentini cambiamenti di comportamento a seguito di accelerazioni e decelerazioni in curva. I problemi evidenziati da Bensinger potevano tradursi anche in un inferiore livello di sicurezza su strada, specie per quanto riguardava le vetture pi\u00f9 prestazionali. In definitiva, anche se Pi\u00ebch viene oggigiorno considerato come il \"padre\" dell'Audi \"Quattro\", gran parte della paternit\u00e0 va effettivamente riconosciuta a Bensinger, che sollev\u00f2 il problema della sicurezza su strada e dell'ottimizzazione della motricit\u00e0, sottoponendolo all'attenzione del consiglio di amministrazione del'Audi, oltre a svilupparlo concretamente in seguito.\nNon si trattava precisamente di un'idea nuova: precedentemente altri modelli, come la Jensen Interceptor FF del 1968 e la Subaru Leone AWD del 1972 avevano caratteristiche simili, ma se la prima era un'auto poco pi\u00f9 che artigianale, la seconda era un prodotto giapponese di scarsa diffusione, per cui la trazione integrale su larga scala era in Europa ancora sconosciuta. Oltre alla prospettiva di rafforzare il profilo tecnico di Audi rispetto ai maggiori concorrenti europei, a giocare un ruolo decisivo nello sviluppo del progetto fu anche la decisione della FIA di ammettere, a partire dal 1979, le auto a trazione integrale al campionato del mondo Rally. \nInizialmente Bensinger intendeva installare un sistema a quattro ruote motrici su una vettura esistente, ma l'ingegner Ferdinand Pi\u00ebch, membro del consiglio di amministrazione e responsabile del reparto sviluppo e ricerca, propose di progettare un'auto del tutto nuova per promuovere l'iniziativa. Nel settembre del 1977 venne quindi avviato il progetto \"EA 262\" che prevedeva, trainato dal auspicato successo della \"quattro\", la produzione di massa di automobili a trazione integrale su larga scala. Una delle difficolt\u00e0 maggiori nello sviluppo di un progetto cos\u00ec innovativo in quegli anni, fu imposta proprio dal direttivo della Casa dei quattro anelli, che limit\u00f2 enormemente il budget disponibile. Per questo, si cerc\u00f2 di attingere il pi\u00f9 possibile da quanto gi\u00e0 disponibile. Nel corso di quello stesso 1977, ed in accordo con Walter Treser, responsabile del settore Sviluppo Avanzato (veicoli speciali), Bensinger realizz\u00f2 il primo prototipo, denominato \"A1 quattro 80\", in pratica un'Audi 80 seconda generazione, sulla quale venne installata proprio la trasmissione della \"Iltis\", senza differenziale centrale, mentre le sospensioni furono derivate da quelle dell'Audi 200, con retrotreno identico all'avantreno ma ruotato di 180\u00b0 per permettere l'interfacciamento fra differenziale ed albero di trasmissione. Gi\u00e0 la soluzione dell'avantreno ruotato e montato posteriormente fu sintomatica di quanto ridotto fosse il budget messo a disposizione dall'Audi. Il motore di questo prototipo venne comunque dotato di turbocompressore per avvicinarsi di pi\u00f9 a quello che avrebbe dovuto essere il progetto definitivo. In seguito a diversi test su strade di montagna condotti in Austria tra la fine del 1977 l'inizio del 1978, la realizzazione si rivel\u00f2 comunque inadeguata a trasmettere potenze elevate alle ruote e tecnicamente poco sofisticata. Senza contare il frequente verificarsi di vibrazioni dovute alla grezza natura del tipo di trasmissione utilizzato, pi\u00f9 consona ad un fuoristrada duro e puro che non ad una granturismo ad altre prestazioni. Inoltre l'assenza di un differenziale centrale rendeva scomodo l'utilizzo della vettura sui fondi difficili ed in particolare nella manovre in spazi stretti. Furono allora incaricati gli ingegneri Hans Nedvidek e Franz Tengler di realizzare una trasmissione il pi\u00f9 possibile compatta, leggera e raffinata idonea ad equipaggiare un'automobile sportiva. L'idea generale non fu comunque solo quella di produrre una vettura sportiva, ma di impiegarla anche in ambito sportivo per dimostrare la validit\u00e0 delle teorie di Bensinger. Per questo, si stabil\u00ec inizialmente che la vettura avrebbe dovuto essere prodotta in 400 esemplari, almeno per ottenere l'omologazione nel gruppo 4 e per poterla impiegare nel Mondiale Rally. Non mancarono i dubbi, addirittura relativi alla vendibilit\u00e0 della vettura seppur solo in quel numero esiguo di unit\u00e0 prodotte, ma alla fine si decise di far proseguire il progetto. Nei primi mesi del 1978, dopo il test austriaco, si procedette quindi alla riprogettazione di un nuovo sistema di trazione integrale permanente, ivi compreso un differenziale centrale progettato e costruito ex-novo. Il prototipo cos\u00ec equipaggiato, ancora con carrozzeria mutuata dalla contemporanea Audi \"80\", fu testato nell'aprile 1978 sulla pista di Hockenheim con un motore da 160 CV e messo a confronto con una allora nuovissima Porsche 928, spinta invece da un motore V8 da 240 CV. I risultati furono entusiasmanti, visto che il prototipo riusc\u00ec a far registrare un tempo sul giro solo di poco inferiore a quello della coup\u00e9 di Zuffenhausen. Meno confortanti i risultati ottenuti con un secondo prototipo, equipaggiato con un motore da 170 CV, ma modificato in maniera tale da raggiungere per brevi periodi una potenza massima di 286 CV. Ebbene, questo motore, portato a tale livello di potenza si incendi\u00f2, fatto che pose il problema di come annullare questi rischi quando la vettura veniva \"spremuta\" a fondo. La soluzione a tale problema si ebbe nel montaggio di un intercooler in maniera tale da raffreddare il turbocompressore ed impedire cos\u00ec l'innescarsi di incendi anche a potenze ben superiori. Un terzo test su fondo erboso ripido e sdrucciolevole si concluse ancora una volta con risultati incoraggianti, fatto che convinse la dirigenza Audi a far proseguire il progetto. \nRest\u00f2 a quel punto il problema di come rendere pi\u00f9 leggero e compatto l'intero sistema di trazione integrale, una volta appurata la validit\u00e0 del differenziale centrale su una vettura ad alte prestazioni. Mentre il differenziale centrale fu derivato nientemeno che dalla piccola Audi 50 (alcune fonti sostengono che esso derivi ancora dall'Audi \"80\", ma analisi pi\u00f9 accurate sembrano invece attribuire la provenienza del differenziale dalla piccola Audi), l'ingegner Nedvedek ricorse ad una soluzione tanto ingegnosa quanto complessa per permettere la realizzazione di un sistema di trazione integrale compatta e leggera, soluzione che viene meglio illustrata nel paragrafo seguente. Con l'intero gruppo motopropulsore e la meccanica quasi definitivi si arriv\u00f2 all'autunno del 1979, quando si rese necessaria un'ulteriore sessione di collaudi per un nuovo prototipo, che ancora montava la carrozzeria dell'Audi \"80\". Tester d'eccezione fu il pilota di rally finlandese Hannu Mikkola, un veterano gi\u00e0 con brillanti esperienze sportive (Ford, Peugeot e Toyota figurano nel suo curriculum). Non solo Mikkola fu entusiasta del comportamento del prototipo, ma anzi, disdisse il suo contratto di pilota con la Ford e firm\u00f2 invece per l'Audi gi\u00e0 dal 1980. \nIntanto stavano prendendo forma anche le linee definitive della vettura, che per ragioni di budget si prefer\u00ec derivare direttamente dall'Audi Coup\u00e9, anch'essa in procinto di essere immessa sul mercato. Invece, a soli tre mesi dalla presentazione, prevista per il mese di marzo del 1980 al Salone di Ginevra, non fu ancora definita la denominazione ufficiale. Fu ancora Walter Treser a suggerire la parola \"quattro\" come denominazione che potesse sottolineare i sofisticati contenuti tecnici della vettura. Al quartier generale della Volkswagen gli strateghi di marketing proposero invece \"Carat\" come denominazione commerciale, una parola che voleva essere l'acronimo di \"Coup\u00e9-All-Rad-Antrieb-Turbo\" (Coup\u00e9 turbo a trazione integrale), ma Treser fece loro notare come \"Carat\" fosse anche la marca di un profumo, fatto che avrebbe finito per sminuire l'immagine della vettura, oltre a comportare ovvii problemi relativi al copyright. Si stabil\u00ec quindi \"quattro\" (scritto con l'iniziale minuscola) come denominazione definitiva per la vettura.\nDebutto commerciale.\nLa \"quattro\" fu presentata al salone di Ginevra del 1980 e si rivel\u00f2 la reginetta della manifestazione elvetica, calamitando su di s\u00e9 l'attenzione del pubblico. Naturalmente anche la stampa si gett\u00f2 a capofitto nello stand Audi, ma alla fine solo un ristretto numero di giornalisti riusc\u00ec a provare in anteprima la nuova nata di casa Audi. In tutto, fra vetture destinate allo stand e vetture destinate alla stampa, furono solo ventiquattro gli esemplari di preserie prodotti e questa fu la principale ragione per cui solo pochi giornalisti riuscirono a testare la vettura al suo debutto.\nLo stile.\nLo stile dell'Audi \"quattro\" si rifaceva strettamente a quello dell'Audi Coup\u00e9 disegnata da Giugiaro poco tempo prima. Ma stavolta, a mettere mano alle linee della vettura fu l'inglese Martin Smith che arriv\u00f2 all'Audi nel febbraio del 1977, proprio mentre Bensinger e Pi\u00ebch ebbero il loro primo colloquio a proposito della futura Audi \"quattro\". Anche qui, si concesse a Smith un budget ridotto, a fronte del quale Pi\u00ebch volle delle linee che esaltassero soprattutto il lato tecnico della vettura. Per questo motivo, le linee della \"quattro\" non si discostarono moltissimo da quelle della \"Coup\u00e9\", pur essendo quest'ultima molto meno aggressiva nella vista d'insieme e pur essendo la \"quattro\" immediatamente riconoscibile dalla sua \"sorella minore\". Per questo, non cambi\u00f2 di molto neppure il Cx, sceso da 0,45 a 0,43. Fondamentalmente vennero allargati i passaruota, non tanto per un vezzo estetico fine a s\u00e9 stesso, quanto per la necessit\u00e0 di contenere le ruote all'interno della carrozzeria, dal momento che l'impiego dei lunghi assali di derivazione Audi \"200\" le avrebbe altrimenti fatte sporgere di molto dalla linea dei parafanghi. Questo fu il principale aggiornamento che confer\u00ec al corpo vettura un aspetto molto pi\u00f9 aggressivo rispetto a quello della \"Coup\u00e9\", che fin\u00ec per esaltarne l'aspetto tecnico e per differenziare nettamente la \"quattro\" dalle normali \"Coup\u00e9\" a trazione anteriore. Vennero ridisegnati anche i paraurti, con la differenza che in questo caso essi vennero realizzati in poliuretano e resi pi\u00f9 aggressivi e grintosi. Sempre in poliuretano fu anche l'inedito spoiler posteriore sopra il lunotto. \nAll'interno erano stati installati sedili sportivi dai rivestimenti piuttosto vistosi, ma la plancia era identica a quella della \"80\". La strumentazione di bordo non era molto completa, mancando addirittura il termometro dell'acqua, una lacuna piuttosto pesante anche in quegli anni per una sportiva di alto livello. Le prime \"quattro\" furono caratterizzate anche da un insieme di levette poste vicino al freno a mano e che servivano ad attuare il blocco dei differenziali centrale e posteriore. \nLa tecnica.\nLe scocche della Coup\u00e9 GT venivano trasferite alla Baur di Stoccarda, che si occupava di modificare il pianale per creale l'alloggiamento per la trasmissione posteriore, quindi l'auto veniva trasferita a Ingolstadt per essere completata, all'interno del capannone n. 2 destinato all'allestimento dei modelli unici. Anche le sospensioni, indipendenti sulle quattro ruote, adottavano principalmente componenti mutuati da altri modelli Audi gi\u00e0 in produzione, in particolare dall'ammiraglia \"200\" (semiassi e molle) e dalla media \"80\" (sterzo a cremagliera e telaietti ausiliari). Lo schema fu di tipo MacPherson su entrambi gli assi e, come si \u00e8 gi\u00e0 detto, entrambi gli assi corrispondevano quasi completamente ad un avantreno di origine Audi \"200\", di cui uno (quello destinato al retrotreno della \"quattro\") fu ruotato di 180\u00b0. Quanto al motore, la scelta ricadde su quello pi\u00f9 potente allora disponibile, un 5 cilindri in linea di 2144 cm\u00b3 che gi\u00e0 equipaggiava l'ammiraglia della gamma, la Audi 200. Tale unit\u00e0, un monoblocco in ghisa con testate in lega leggera e distribuzione SOHC, disponeva di iniezione meccanica Bosch K-Jetronic ed era sovralimentata con turbocompressore KKK-k26, ma con in pi\u00f9 il montaggio di un intercooler aria/aria, cosa che permise di elevare la potenza dai 170 CV originari fino a 200. L'impianto frenante era a 4 dischi, dei quali quelli anteriori erano autoventilanti. \nL'aspetto pi\u00f9 interessante naturalmente era la trazione integrale permanente con tre differenziali. Il motore era montato longitudinalmente davanti l'assale anteriore ed il cambio manuale a 5 marce dietro di esso, come nelle convenzionali auto a trazione posteriore. Da qui la potenza veniva trasmessa ad un albero cavo lungo circa 26\u00a0cm fino al differenziale centrale che la distribuiva ai due assali, posteriormente all'uscita della scatola ed anteriormente attraverso un albero coassiale a quello secondario ed alloggiato dentro di esso. La complessa soluzione permetteva di ridurre gli ingombri, inserendo cambio e due differenziali all'interno di un unico gruppo. La trasmissione del moto al differenziale posteriore avveniva tramite un albero in due pezzi, unito da un giunto cardanico e collegato a entrambi i differenziali da giunti omocinetici. Il differenziale centrale ripartiva la coppia in egual misura (50/50) fra i due assali. Il differenziale anteriore era sempre libero mentre gli altri due erano bloccabili separatamente tramite comandi sulla console. Tali comandi erano inizialmente dei semplici cavi azionati da leve poste ai lati del cambio a cloche.\nEvoluzione.\nNonostante si trattasse di un modello di costruzione quasi artigianale ed un prezzo che sfiorava i 50.000 marchi, nei primi due anni ne furono realizzate quasi duemila, a fronte dei 400 esemplari inizialmente preventivati. Ci\u00f2 pose le basi per proseguire con la commercializzazione della vettura. L'Audi \"quattro\" divenne cos\u00ec rapidamente uno status-symbol alternativo alle solite supercar o alle berline di lusso dell'epoca. Oltre al successo di vendite, la produzione venne impostata fin da subito a circa dieci vetture al giorno per poter procedere pi\u00f9 rapidamente all'omologazione nel gruppo 4 del mondiale rally.\nLa carriera commerciale dell'Audi \"quattro\" si articol\u00f2 in tre serie fondamentali, in cui la vettura fu identificata dagli addetti ai lavori mediante tre sigle: \"WR\", \"MB\" ed \"RR\".\nLa Serie \"WR\" (1981-1987).\nLe prime Audi \"quattro\" presero la sigla interna di \"WR\": la serie \"WR\" viene a sua volta suddivisa in tre fasi. La prima fase, nota semplicemente come \"WR\", era riconoscibile esteticamente per il frontale a fari sdoppiati ripreso da quello della \"200\" e fu anche quella dotata delle gi\u00e0 citate levette di controllo dei differenziali, un sistema grezzo e rumoroso che fin\u00ec per essere sostituito rapidamente da servocomandi a depressione con tasti di bloccaggio in controfase e commutatori. Il passaggio dall'uno all'altro sistema di controllo dei differenziali avvenne nell'aprile del 1981 e venne incluso ancora nella primissima serie \"WR\". \nLa seconda fase di questa prima serie \"WR\" fu siglata \"WR II\" e comparve nell'agosto del 1982. La vettura si distingueva dalla precedente serie \"WR\" per il frontale a fari integrali di forma rettangolare, dal disegno simile a quelli montati sulle contemporanee Audi 90. Nell'abitacolo, la strumentazione divenne elettroluminescente, mentre la strumentazione piuttosto spartana fino a quel momento montata venne sostituita con una molto pi\u00f9 lussuosa dotata di un avveniristico cruscotto digitale parlante con computer di bordo. Nel dicembre del 1983 venne rivisitato il cruscotto, ora dotato di interruttori supplementari sui lati, e i sedili che furono rivestiti in tweed con inserti in pelle. Per quanto riguardava la meccanica venne rivista la rapportatura del cambio, che a questo punto incluse una terza ed una quarta marcia pi\u00f9 corte, mentre venne rivisto il comparto sospensioni, con nuovi trapezi e geometrie rivisitate al retrotreno. Vennero anche montati pneumatici maggiorati, con battistrada passato da 205 a 215 mm di larghezza. L'ABS, fino a quel momento optional, divenne di serie.\nNell'agosto del 1984 fu introdotta la \"WR III\": il frontale venne leggermente rivisitato, con nuovi fari integrali leggermente pi\u00f9 inclinati e con un logo anteriore pi\u00f9 grande. Inoltre i fari posteriori divennero bruniti e lo spoiler posteriore divenne in tinta con la carrozzeria. Internamente vi fu l'arrivo di una nuova strumentazione di colore verde e che integrava il termometro olio e il voltmetro, entrambi del tipo a led. Questa serie rimase in listino per circa tre anni.\nLa serie MB (1987-1989).\nNel 1987 la cilindrata del motore aument\u00f2 leggermente passando da 2144 a 2226\u00a0cm\u00b3. Il motore fu dotato di una nuova testata, di nuovi iniettori, di punterie idrauliche al posto di quelle meccaniche, rapporto di compressione pi\u00f9 alto, sensore del battito in testa, dispositivo cut-off, turbocompressore raffreddato a liquido. La potenza rimase invariata ma la coppia massima veniva raggiunta a regime inferiore (270 Nm a 3000 giri/minuto anzich\u00e9 3500). Per contro vi fu un leggero miglioramento nei consumi. L'innovazione pi\u00f9 importante fu tuttavia la sostituzione del complesso differenziale centrale con un differenziale autobloccante Torsen che distribuiva automaticamente la coppia all'assale con maggiore trazione, fino ad un massimo del 75 %. Esternamente comparvero le scritte identificative in coda: la scritta \"quattro\" a destra, il logo al centro e la scritta del costruttore sulla sinistra. Nell'abitacolo, il cruscotto divenne retroilluminato in rosso e con tecnologia a cristalli liquidi, mentre scomparve il manometro del turbo (sostituito da indicatori luminosi) e il computer di bordo perse la funzione vocale. Inoltre il sedile anteriore passeggero divenne regolabile in altezza.\nNella met\u00e0 del 1988 la quattro scomparve dai listini europei per circa un anno, quando riapparve in una nuova edizione l'anno seguente.\nLa serie \"RR\" (1989-1991).\nTale edizione fu indicata con la sigla \"RR\", venne introdotta appunto nel 1989 e fu caratterizzata ancora una volta da novit\u00e0 in ambito tecnico: il motore da 2226\u00a0cm\u00b3 ad iniezione elettronica fu dotato di una inedita testata a 4 valvole per cilindro, per un totale di 20 valvole. Il motore fu inoltre dotato di doppio catalizzatore, di un intercooler maggiorato e in tale configurazione fu in grado di erogare 220 cavalli a 5900 giri/minuto. Internamente vi fu l'arrivo di nuovi rivestimenti in tessuto jacquard e di un nuovo volante a tre razze, mentre esternamente la vettura si riconosceva dalle serie precedenti unicamente per lo scarico a due terminali e, sempre in coda, per l'eliminazione della scritte identificative.\nLa \"quattro\" usc\u00ec di produzione nel 1991. In totale ne furono costruite 11.452. Non essendo mai cambiato il nome commerciale dell'auto (salvo per la 20v), le varie versioni vengono abitualmente distinte usando il codice del motore: \"WR\" per quella originale, \"MB\" per il motore 2.226\u00a0cm\u00b3 ed \"RR\" per il venti valvole. Soltanto per i mercati nordamericano, svizzero e giapponese il motore 2144 fu prodotto in una versione depotenziata a 160 CV (codice \"WX\") per adeguarlo a pi\u00f9 stringenti norme anti-inquinamento.\nIl nome che divenne un marchio.\nInternamente designata come \"Typ 85\" (codice di produzione che condivise con la versione coup\u00e9 della Audi 80), la nuova vettura fu battezzata con un nome commerciale che richiamasse immediatamente la principale caratteristica dell'auto, ovvero le quattro ruote motrici. La dirigenza Volkswagen propose il nome \"Carat\" (acronimo, in tedesco, di \"coup\u00e8 a trazione integrale con motore turbo\"), ma Walter Treser obiett\u00f2 che esisteva gi\u00e0 un profumo femminile con quel nome. Fu lo stesso Treser a suggerire il nome \"quattro\", l'ispirazione venne dal nome del sistema di trazione integrale utilizzato da Jeep, chiamato \"Quadra-trac\". Inizialmente soltanto la lettera \"q\" minuscola venne depositata, ma ben presto venne coperta da copyright l'intera parola \"quattro\", scritta tutta minuscola (iniziale compresa).\nConfortata dal successo della coup\u00e9 e concordemente al piano industriale promosso da Piech, gi\u00e0 nel novembre del 1982 Audi rese disponibile la trazione integrale sulla \"80\" e l'anno successivo fu la volta della \"100\" e della \"200.\" Tutte erano identificate con il marchio \"quattro\" come suffisso dopo il nome del modello. A partire da allora Audi opt\u00f2 per fornire gran parte della gamma con questa configurazione e ne fece una propria peculiarit\u00e0 tecnica, oltre che commerciale. Con l'utilizzo del marchio \"quattro\" in luogo dei pi\u00f9 diffusi \"4x4\" o \"4WD\" (four wheeldrive) si diffuse rapidamente anche fra gli altri costruttori la tendenza ad identificare il proprio sistema di trazione integrale con un nome specifico. All'interno del gruppo Volkswagen soltanto Audi ha utilizzato questo logo (VW, per esempio ha usato \"Syncro\" prima e \"4motion\" in seguito). In seguito alla diffusione del logo \"quattro\" su tutti i modelli Audi dotati di trazione integrale e per distinguerla da essi, la coup\u00e9 originale viene oggi comunemente soprannominata ur-quattro (\"ur\", in lingua tedesca significa \"primordiale\", \"originale\").\nNell'ottobre del 1983 Audi fond\u00f2 a Neckarsulm, nei pressi di Stoccarda, una divisione chiamata \"quattro\" GmbH, societ\u00e0 che si occupa della progettazione, sviluppo e costruzione delle versioni pi\u00f9 sportive della gamma Audi, come i modelli \"R\" ed \"RS,\" oltre che di accessori e prodotti per il merchandising. Il complesso di 3500 m\u00b2 \u00e8 situato nell'area in cui sorgeva lo stabilimento della defunta NSU Motorenwerke AG, oggi conosciuto come \"Audi's aluminium plant\". A fine 2016 la societ\u00e0 \u00e8 stata rinominata in \"Audi Sport GmbH\".\nConcept car.\nAudi quattro Concept.\nPer celebrare il 30\u00ba anniversario della \"quattro\", Audi present\u00f2 al Salone di Parigi del 2010 la \"Audi quattro concept\", una concept car costruita sulla piattaforma della RS5. Mossa da un motore cinque cilindri TFSI da 2,5 litri e 402 CV (300\u00a0kW) di potenza, era dotata di cambio manuale a sei rapporti e della sesta generazione della trazione integrale \"quattro\". Diversamente dall'auto a cui si ispirava, era dotata solamente di due posti. Della vettura fu prevista una piccola produzione di serie (200-500 esemplari) ma il progetto fu soppresso nel 2012 e la Quattro Concept rimase allo stadio di prototipo.\nSport quattro Concept.\nUn'operazione analoga fu compiuta nel 2013 al Salone di Francoforte con la presentazione della \"Audi Sport quattro Concept\", show car dotata di meccanica ibrida e realizzato per festeggiare l'anniversario della \"Sport quattro\". Un secondo esemplare di quest'auto, denominato \"Laserlight concept\", fu esposto al CEV di Las Vegas (il salone dell'elettronica di consumo) nel 2015 per mostrare un nuovo sistema di illuminazione stradale basato su diodi laser.\nAttivit\u00e0 sportiva.\nLa \"quattro\" fu concepita principalmente per il mondiale rally, anche se partecip\u00f2 anche ad alcune altre manifestazioni. Gi\u00e0 il suo debutto assoluto avvenne nel 1980, dapprima come vettura sperimentale per le attivit\u00e0 sportive ufficiali ed in seguito, sempre nel corso del 1980, nel Janner Rally in Austria. \nLe prime Audi \"quattro\".\nIl suo debutto nel mondiale rally si ebbe invece nel gennaio 1981 al Rally di Montecarlo, con Hannu Mikkola e Mich\u00e8le Mouton come piloti. Purtroppo, il debutto non fu dei migliori per gli equipaggi Mikkola/Hertz e Mouton/Pons, a causa di guasti e malfunzionamenti alle vetture da essi pilotate. And\u00f2 meglio alla gara successiva, in Svezia, dove Mikkola trionf\u00f2 davanti alle due Ford Escort di Vatanen e Airikkala. In totale le \"quattro\" di Mikkola e Mouton disputarono 8 delle 12 gare previste. Basata in gran parte sulla versione stradale, la vettura da gara disponeva di un motore in grado di erogare circa 304 CV fra i 4000 ed i 7500 giri/min. Complessivamente, nel 1981 la \"quattro\" conquist\u00f2 tre vittorie ed a fine stagione i due piloti si classificarono rispettivamente terzo ed ottava. Con la vittoria al Rallye di Sanremo, Mich\u00e8le Mouton divenne la prima ed unica donna a vincere una prova del campionato mondiale. La Audi conquist\u00f2 soltanto il quinto posto, anche a causa del fatto che il Rally di Svezia, dove Mikkola vinse, non assegnava punti per il campionato costruttori. Mich\u00e8le Mouton fece coppia fra l'altro con una navigatrice torinese, Fabrizia Pons, coppia riconfermata per l'anno seguente, sempre su Audi \"quattro\". Per questo, la Mouton non fu solo la prima donna a vincere una tappa del mondiale rally, ma fece anche parte di un equipaggio tutto femminile.\nNel 1982 Audi schier\u00f2 tre auto con al volante Mouton, Mikkola e Stig Blomqvist. Le \"quattro\" utilizzate nel 1982 furono per l'ultima volta omologate in Gruppo 4: l'anno successivo sarebbero infatti entrate a far parte delle gruppo B, che proprio in quel 1982 aveva debuttato in affiancamento al gruppo 4 stesso. Le Audi \"quattro\" preparate per il mondiale rally 1982 montavano un motore con monoblocco in lega di alluminio, erano state sottoposte ad una sostanziosa cura dimagrante ed erogavano potenze massime comprese fra i 320 e i 340 CV. I tre piloti conclusero la stagione rispettivamente seconda, terzo e quarto (battuti dalla Opel di Walter R\u00f6hrl), ma grazie alle sette vittorie complessive l'Audi si aggiudic\u00f2 il campionato marche. \nAudi quattro A1.\nCon l'ingresso del nuovo regolamento tecnico, nel 1983 Audi iscrisse la \"quattro\" nel nuovo gruppo B, dando luogo alla \"quattro A1\": per esigenze omologative, l'Audi \"quattro\" venne ridotta di cilindrata da 2144 a 2109 cm\u00b3 grazie all'adozione di un albero motore dalle manovelle leggermente pi\u00f9 corte. Il motore sub\u00ec inoltre ulteriori rivisitazioni, cosicch\u00e9 la potenza crebbe di circa 20 CV di potenza, le auto giovarono di passaruota pi\u00f9 larghi e differenti rapporti del cambio. In alcune gare venne inoltre introdotto uno spoiler posteriore maggiorato in cui era inserito il radiatore dell'olio.\nI piloti erano Mikkola e Mouton: Stig Blomqvist gareggi\u00f2 sempre per l'Audi, ma al volante di un'Audi \"80 quattro\" debitamente preparata. La \"quattro A1\" disput\u00f2 solamente le prime quattro gare prima di essere sostituita dalla \"quattro A2\", ma riusc\u00ec a vincerne due (entrambe ad opera di Hannu Mikkola). In una di queste due gare, ossia il Rally di Portogallo, Mich\u00e8le Mouton si classific\u00f2 invece al secondo posto.\nAudi quattro A2.\nNella 5\u00aa gara della stagione 1983 la \"A1\" venne definitivamente rimpiazzata dalla seconda evoluzione della \"quattro\" da rally, la \"A2\". Esteriormente riconoscibile solo per l'aggiunta di prese d'aria di raffreddamento per i freni (poste su entrambi i lati fra la porta ed il passaruota posteriore). Soprattutto per\u00f2, il motore cinque cilindri in linea adottava un nuovo blocco in alluminio con cilindrata portata a 2135\u00a0cm\u00b3. La cubatura originale di 2144\u00a0cm\u00b3 infatti, moltiplicata per il 1,4 (come previsto dal regolamento tecnico come fattore di equivalenza fra motori sovralimentati e aspirati) si traduceva in una cilindrata superiore ai 3 litri, fatto che comportava un peso minino di 1005\u00a0kg. Al debutto nel 1981 ci\u00f2 non rappresent\u00f2 un problema poich\u00e9 l'auto, all'inizio dello sviluppo, non avrebbe raggiunto tale soglia. Con l'introduzione del gruppo B tuttavia il peso minimo fu innalzato a 1100\u00a0kg. Grazie a tale stratagemma (ottenuto tramite una riduzione dell'alesaggio da 86,4 a 85,5\u00a0mm), la cilindrata equivalente della \"quattro\" fu portata sotto i 3000\u00a0cm\u00b3, categoria in cui il peso minimo era di 960\u00a0kg. Pur non essendoci dati ufficiali, il peso della A2 era probabilmente inferiore alla tonnellata, anche se alcune fonti dichiarano la sua massa come compresa fra i 1.000 ed i 1.100\u00a0kg a seconda della gara. Le prestazioni del motore salirono a livelli compresi fra i 360 ed i 400 CV.\nPer al versione \"A2\", vennero confermati Mikkola e Mouton, mentre Blomqvist torn\u00f2 anch'esso al volante di una \"quattro\". Le \"A2\" furono schierate per la prima volta al Tour de Corse del 1983 ma nessuna raggiunse il traguardo. Ci\u00f2 nonostante nel prosieguo della stagione Mikkola trionf\u00f2 in altri due rally (oltre quelli gi\u00e0 conquistati ad inizio anno con la \"A1\") e divenne campione del mondo. Il campionato marche fu invece ad appannaggio di Lancia, con Audi sconfitta per appena 2 punti.\nNel 1984 la squadra Audi affianc\u00f2 ai propri piloti anche Walter R\u00f6hrl (schierando cos\u00ec ben quattro auto ufficiali) e conquist\u00f2 otto prove, imponendosi sia nel mondiale piloti (con Stig Blomqvist) che in quello costruttori. Anche se uno degli otto successi fu ottenuto da Blomqvist al volante della nuova \"Sport quattro\", che aveva progressivamente rimpiazzato la A2 durante la stagione, tutti i punti conquistati nella classifica costruttori furono conseguiti dalla A2 poich\u00e9 tale prova era valida solo per il campionato piloti. Fu l'ultimo anno di gare per la \"quattro\" a passo lungo che la stagione successiva venne dismessa in favore della \"Sport quattro\".\nSport quattro.\nPer far fronte all'aumentata competitivit\u00e0 degli avversari, che a loro volta avevano schierato vetture a quattro ruote motrici per rispondere al dominio Audi nei rally (su tutte la \"Peugeot 205 T16\"), nel 1984 la casa di Ingolstadt present\u00f2 la Sport quattro. Rispetto alla sua progenitrice aveva un passo accorciato di ben 32\u00a0cm e la carrozzeria era realizzata, sempre presso la Baur, in materiale composito. Adottava una evoluzione del il motore 5 cilindri a quattro valvole per cilindro, con monoblocco in alluminio, distribuzione bialbero anzich\u00e9 monoalbero e cilindrata ridotta a 2133\u00a0cm\u00b3 per esigenze regolamentari. Molto pi\u00f9 performante delle precedenti motori, gi\u00e0 nella versione omologata era in grado di erogare 306 CV. La \"Sport quattro\" non sostitu\u00ec la quattro a passo lungo, poich\u00e9 a differenza della seconda fu concepita esclusivamente per essere destinata alle competizioni. La produzione della Sport termin\u00f2 infatti nel 1986, mentre la \"quattro\" fu ritirata dal mercato soltanto cinque anni dopo. Ne vennero realizzate appena 224, poco pi\u00f9 di quante necessarie per l'iscrizione al campionato mondiale Rally."}
{"id": "727771", "revid": "38120", "url": "https://it.wikipedia.org/wiki?curid=727771", "title": "Ronald Stoppable", "text": ""}
{"id": "727774", "revid": "2110845", "url": "https://it.wikipedia.org/wiki?curid=727774", "title": "Radi Nedel\u010dev", "text": "Le sue pitture descrivono principalmente i paesaggi, la vita del villaggio ed i festival.\nRadi Nedel\u010dev \u00e8 membro dell'unione degli artisti bulgari ed \u00e8 stato insignito dell'ordine Metodio e Cirillo, la pi\u00f9 alta onorificenza per l'arte e la cultura in Bulgaria."}
{"id": "727776", "revid": "124123", "url": "https://it.wikipedia.org/wiki?curid=727776", "title": "Antonio Casimir Cartellieri", "text": "Biografia.\nI suoi genitori erano cantanti: il padre Antonio Maria Gaetano era un tenore italiano e la madre Elisabeth B\u00f6hm una cantante originaria di Riga. Quando essi si separarono, nel 1786 ca., egli and\u00f2 con la madre a vivere a Berlino. Ivi ricevette le prime lezioni di composizione. Nel 1791 prese il posto di compositore di corte presso il conte Oborsky e l'anno successivo fu nuovamente a Berlino, dove riscosse notevole successo con la cantata \"Contimar und Zora\" e con il singspiel \"Die Geisterbenschw\u00f6rung\". Grazie al sostegno del suo datore di lavoro pot\u00e9 recarsi a Vienna, ove si perfezion\u00f2 con Antonio Salieri e Johann Georg Albrechtsberger. Nel 1795 conobbe Ludwig van Beethoven, assieme al quale studi\u00f2 musica. Sempre in questo anno mise in scena l'oratorio \"Gioas re di Giuda\". Nel 1796 accett\u00f2 l'invito dei principi Lobkowicz di essere assunto presso la loro corte come compositore, posto che gli garant\u00ec indipendenza economica e molta stima. Nel 1803 si spos\u00f2 con Franziska Kraft, dal quale matrimonio nacquero tre figli. A soli 35 anni mor\u00ec d'infarto. Fino alla morte rimase in amicizia con Beethoven.\nConsiderazioni sull'artista.\nLa musica di Cartellieri in parte risulta essere stata influenzata dai contemporanei viennesi e in alcune sue caratteristiche anticipa il romanticismo. Il famoso canone \"Oh come lieto in seno\" della sua opera \"Il segreto\" fu erroneamente attribuito a Wolfgang Amadeus Mozart."}
{"id": "727777", "revid": "1749553", "url": "https://it.wikipedia.org/wiki?curid=727777", "title": "Small nucleolar RNA", "text": "Gli small nucleolar RNA (\"piccoli RNA nucleolari\", abbreviati come snoRNA) sono piccole molecole di RNA in grado di favorire alcune modificazioni chimiche dell'RNA ribosomiale e dei trascritti di altri geni che codificano per molecole di RNA. Si ritiene che queste modificazioni (solitamente metilazioni o pseudouridilazioni) siano in grado di aumentare l'attivit\u00e0 dell'rRNA maturo. \nGli snoRNA sono RNA di 60-300 nucleotidi spesso codificati a partire da sequenze introniche delle proteine ribosomiali e sintetizzati dunque dalla RNA polimerasi II. Altre volte possono essere trascritti indipendentemente come unit\u00e0 policistroniche.\nGli snoRNA sono una componente delle small nucleolar ribonucleoprotein (\"piccole ribonucleoproteine nucleolari\" o snoRNP), composte appunto di snoRNA e di proteine.\nTipicamente, lo snoRNA conduce l'intero complesso snoRNP presso l'esatto sito di modificazione dell'RNA bersaglio, appaiandosi ad esso. In seguito la componente proteica catalizza la modifica della molecola di RNA bersaglio. "}
{"id": "727778", "revid": "44939", "url": "https://it.wikipedia.org/wiki?curid=727778", "title": "SnoRNA", "text": ""}
{"id": "727780", "revid": "44939", "url": "https://it.wikipedia.org/wiki?curid=727780", "title": "Small nucleolar ribonucleoprotein", "text": ""}
{"id": "727781", "revid": "44939", "url": "https://it.wikipedia.org/wiki?curid=727781", "title": "SnoRNP", "text": ""}
{"id": "727782", "revid": "1305772", "url": "https://it.wikipedia.org/wiki?curid=727782", "title": "Santa Matilde", "text": "Con il nome di Santa Matilde, sono venerate diverse Sante e Beate:"}
{"id": "727784", "revid": "1305772", "url": "https://it.wikipedia.org/wiki?curid=727784", "title": "Purkinje", "text": ""}
{"id": "727787", "revid": "196390", "url": "https://it.wikipedia.org/wiki?curid=727787", "title": "Patriarca Atenagora I", "text": ""}
{"id": "727789", "revid": "287204", "url": "https://it.wikipedia.org/wiki?curid=727789", "title": "Bibliografia internazionale sull'Inquisizione", "text": ""}
{"id": "727791", "revid": "19933", "url": "https://it.wikipedia.org/wiki?curid=727791", "title": "Speed Power Metal", "text": ""}
{"id": "727796", "revid": "767487", "url": "https://it.wikipedia.org/wiki?curid=727796", "title": "Odds", "text": "In statistica, con il termine inglese odds si intende il rapporto tra la probabilit\u00e0 formula_1 di un evento e la probabilit\u00e0 che tale evento non accada, cio\u00e8 la probabilit\u00e0 formula_2 dell'evento complementare:\nEsempio: nella cittadina statunitense di Framingham, su un totale di 656 soggetti appartenenti alla classe di et\u00e0 fra 50 e 60 anni all'epoca della prima rilevazione, 130 di costoro svilupparono una coronaropatia, come rivelato dopo 12 anni da una visita posteriore (\"Framingham Heart Study\"). La probabilit\u00e0 \"p\" dell'evento \"sviluppo di una coronaropatia\" \u00e8 data dalla proporzione 130/656=0,20. L'\"odds\" di sviluppare una coronaropatia \u00e8: \"p\"/(1-\"p\")=0,20/(1-0,20)=0,20/0,80=0,25; ossia, 1 a 4.\nIl logaritmo naturale dell\"'odds\" formula_4 \u00e8 detto logit.\nIl rapporto tra due \"odds\" \u00e8 detto odds ratio, ed entrambi i concetti vengono usati frequentemente nella statistica sanitaria."}
{"id": "727798", "revid": "11557", "url": "https://it.wikipedia.org/wiki?curid=727798", "title": "Vapore tipologie", "text": ""}
{"id": "727809", "revid": "123376816", "url": "https://it.wikipedia.org/wiki?curid=727809", "title": "Colnago (azienda)", "text": "La Colnago \u00e8 un'azienda italiana produttrice di biciclette da corsa fondata da Ernesto Colnago nel 1954.\nStoria.\nL'attivit\u00e0 imprenditoriale di Ernesto Colnago, gi\u00e0 per alcuni anni dipendente della fabbrica di biciclette Gloria, inizia nel 1954 a Cambiago, in Via Garibaldi 10, con una piccola bottega artigiana prima di riparazione di bici e poi di produzione di telai. Nel 1955 il ventitreenne Colnago partecipa al Giro d'Italia come vice meccanico per la Nivea-Fuchs di Fiorenzo Magni, poi vincitore della corsa; due anni dopo fornisce i telai alla Leo-Chlorodont, con Gastone Nencini vincitore del Giro d'Italia, mentre nel 1960 equipaggia la Philco capitanata da Guido Carlesi.\nNel 1960, ai Giochi olimpici di Roma, Luigi Arienti vince la medaglia d'oro dell'inseguimento a squadre con una bici Colnago (anche se marchiata con altro nome). Nel 1963 Colnago diventa meccanico della Molteni, rimanendovi per undici anni e costruendo telai (anche in questo caso marchiati da altri nomi) per ciclisti come Michele Dancelli, Gianni Motta, Rudi Altig e soprattutto Eddy Merckx. Nel 1970, dopo la vittoria di Dancelli alla Milano-Sanremo, viene preso come simbolo dell'azienda l'asso di fiori, oggi in tutto il mondo associato alla Colnago quando viene inserito in contesto ciclistico. Nel 1972 Colnago produce la bici per il record dell'ora di Eddy Merckx, un mezzo molto innovativo e che grazie a tubazioni speciali e con l'uso di componenti estremamente alleggeriti arriva a pesare solamente 5.750 grammi.\nNel 1974 il nome di Colnago \u00e8 associato per la prima volta in maniera diretta a una squadra professionistica, comparendo sui pantaloncini della Scic diretta da Carlo Chiappano e capitanata da Gianbattista Baronchelli, ciclista che quell'anno si classifica secondo al Giro d'Italia. Negli stessi anni Colnago fornisce anche la formazione spagnola KAS. Nel 1977 debutta da professionista in Scic Giuseppe Saronni: sulle bici prodotte da Colnago il campione lombardo garegger\u00e0 per tutta la carriera, pur con formazioni diverse (dopo Scic, Gis Gelati per due anni, Del Tongo per sette, infine Malvor e Diana), ottenendo grandi successi, tra cui le vittorie ai Giri d'Italia 1979 e 1983 e il titolo mondiale 1982 a Goodwood in maglia azzurra. Saronni rimarr\u00e0 legato ad Ernesto Colnago anche nella successiva carriera di dirigente, in particolare con la Lampre (dal 1991 al 1999) e poi di nuovo dal 2017 con la prima squadra araba inclusa nel World Tour, l'UAE Emirates, al quale proprio Colnago fornisce le biciclette.\nNel 1980 Colnago equipaggia i ciclisti dell'Unione Sovietica ai Giochi olimpici di Mosca; negli stessi anni fornisce anche la squadra belga Boule d'Or, il cui \"leader\" Freddy Maertens \u00e8 campione del mondo 1981 a Praga, e quella olandese Kwantum Hallen, con cui avvia un sodalizio destinato a durare per 25 stagioni consecutive, fino al 2008. Nel decennio 1980-90 l'azienda porta avanti un lavoro di ricerca molto spinto. Dopo aver lanciato nel 1983 il telaio Colnago Master, nel 1986 avvia una collaborazione con Ferrari, che nel 1987 permette di presentare il telaio Concept: tubi e congiunzioni in fibra di carbonio, freni idraulici, ruote a tre raggi disegnate dallo stesso Enzo Ferrari e cambio inglobato nella corona.\nNel 1995 un nuovo telaio, il C40, \u00e8 il primo in fibra di carbonio a vincere alla Parigi-Roubaix, grazie a Franco Ballerini del team Mapei; la stessa Mapei, equipaggiata da Colnago per nove stagioni, vincer\u00e0 la corsa francese altre quattro volte tra il 1996 e il 2000, sempre su C40. Dal 2010 al 2012 Colnago d\u00e0 quindi il nome alla squadra di Roberto Reverberi, nota come Colnago-CSF Inox.\nNel maggio 2020 Ernesto Colnago cede a 88 anni la maggioranza dell'azienda ad un fondo arabo di Abu Dhabi, Chimera Investments Llc.\nNello stesso anno Tadej Pogacar vince il Tour de France in sella a una bicicletta del costruttore di Cambiago. Nel 2021 il giovane campione sloveno fa ancora meglio: vince nello stesso anno Liegi Bastogne Liegi, Tour de France e Giro di Lombardia, impresa che era riuscita per l'ultima volta ben 49 anni prima (1972) ad Eddy Merckx, in entrambi i casi su biciclette Colnago.\nModelli.\nColnago Master.\nAgli anni ottanta risale l'inizio della produzione del Colnago Master, un telaio che ha fatto storia, con tubazioni trafilate a freddo, dalla particolare sezione \"stellare\", con cui Saronni vinse il Giro d'Italia. Particolare la forcella introdotta allora, denominata \"Precisa\", che aveva la caratteristica di avere gli steli diritti e non ricurvi come in tutte le altre bici. Tale caratteristica divenne una prerogativa delle Colnago da allora.\nColnago C35.\nNel 1989, dalla collaborazione con la Ferrari, nasce il C35, un telaio per celebrare il 35\u00ba anniversario della fondazione della Colnago, disponibile in modello da corsa e da mountain bike.\nColnago Colner.\nLa Colnago Colner \u00e8 una bicicletta creata dalla Colnago per il ciclismo su strada, la cui produzione \u00e8 durata dal 22 dicembre 1998 al 5 agosto 2002. Fu utilizzata da vari ciclisti professionisti nel corso degli anni 90.\nIl peso \u00e8 poco superiore ai 10\u00a0kg, con un telaio in acciaio e diverse verniciature prodotte. I raggi e i cerchi sono in acciaio inossidabile e le gomme con le rispettive camere d'aria di fabbrica Michelin.\nColnago Concept.\nTelaio sviluppato per essere il pi\u00f9 veloce possibile, in continuit\u00e0 con il primo progetto Colnago Concept, ovvero il primo telaio con tubi e congiunzioni in fibra di carbonio sviluppato da Ernesto Colnago in collaborazione con Enzo Ferrari nel 1986. Combinazione di potenza e velocit\u00e0, ogni dettaglio del progetto Concept \u00e8 stato sviluppato dalla Colnago per portare le performance aerodinamiche ad un livello superiore.\nColnago C60.\nTelaio in fibra di carbonio realizzato a mano nella sede di Cambiago, con congiunzioni e tubazioni a forma di stella. Le sezioni dei tubi sono aumentate di volume, con pareti pi\u00f9 sottili. Il progetto di questa bicicletta punta a maggiore rigidit\u00e0 e resistenza alle flessioni. Forcellini posteriori pensati per ridurre il peso e ottenere maggiore rigidit\u00e0 laterale.\nColnago Ottanta5.\nIl 9 febbraio 2017, nel giorno dell'ottantacinquesimo compleanno di Ernesto Colnago, ha avuto luogo a Milano la presentazione dell'ultima nata fra le biciclette dell'azienda di Cambiago, chiamata appunto Ottanta5 in onore all'et\u00e0 del fondatore della Colnago."}
{"id": "727810", "revid": "287204", "url": "https://it.wikipedia.org/wiki?curid=727810", "title": "Audi 80", "text": "LAudi 80 \u00e8 un'autovettura di fascia media (le prime generazioni) e medio-alta (le ultime) costruita in pi\u00f9 serie dalla casa automobilistica tedesca Audi tra il 1972 e il 1995.\nBreve storia.\nL'Audi \"80\" fu destinata a sostituire la gamma F103, composta da diversi modelli le cui denominazioni commerciali erano legate strettamente alla potenza massima erogata dai loro motori (e fra l'altro comprendevano gi\u00e0 una primissima Audi \"80\"). L'Audi \"80\" debutt\u00f2 come concorrente di vetture prodotte da Case generaliste, come ad esempio la Renault 12 e la Fiat 131, per poi distaccarsi da tale ampia schiera di modelli rivali ed allinearsi invece al ruolo di berlina di segmento D appartenente alla fascia premium, ossia quel genere di modelli caratterizzati da finiture particolarmente curate e, quasi sempre, dotate di equipaggiamenti ricchi e/o all'avanguardia, e quindi anche da prezzi di listino pi\u00f9 alti. Quattro furono le generazioni di Audi \"80\" prodotte: tutte furono proposte nella classica carrozzeria di tipo berlina a 3 volumi e a 4 porte. Ma nelle prime due generazioni venne anche proposta come berlina a 3 volumi e a 2 porte solamente. Una variante station wagon venne proposta inizialmente per i soli mercati nordamericani e con la denominazione di Audi \"Fox Variant\", basata unicamente sulla prima generazione dell'Audi \"80\". La carrozzeria giardinetta debutt\u00f2 nei mercati europei solo sulla base della quarta generazione."}
{"id": "727812", "revid": "287204", "url": "https://it.wikipedia.org/wiki?curid=727812", "title": "Jules Pascin", "text": "Pascin studi\u00f2 l'arte del disegno all'Acad\u00e9mie Colarossi. Come il suo contemporaneo, Henri de Toulouse-Lautrec, ha disegnato il paesaggio nei dintorni ed i suoi amici, sia uomini che donne, come soggetti per i suoi dipinti. Malgrado il vizio della frequentazione di varie feste, Pascin ha generato migliaia di dipinti ad acquerello e degli abbozzi, pi\u00f9 le illustrazioni e le caricature che ha venduto a vari giornali e riviste. Pascin desiderava stare bene, ma in un momento della sua vita \u00e8 stato profondamente depresso per l'incapacit\u00e0 di ottenere il successo critico con i suoi sforzi.\nSi suicid\u00f2 alla vigilia di un'esposizione prestigiosa dei suoi quadri e, il giorno del suo funerale, tutte le gallerie di Parigi chiusero in segno di lutto."}
{"id": "727814", "revid": "767487", "url": "https://it.wikipedia.org/wiki?curid=727814", "title": "Greenmail", "text": "La greenmail \u00e8 una strategia di corporate governance che viene di solito utilizzata da una societ\u00e0 oggetto di scalata (societ\u00e0 target) al fine di impedire la scalata stessa.\nNel momento in cui il management della target ha ricevuto notizia dell'acquisto da parte di un'altra societ\u00e0 di un pacchetto di azioni della societ\u00e0 target e dopo aver conosciuto le intenzioni \"ostili\" dell'acquirente, il management della target lancia un'offerta su quel pacchetto di azioni, proponendosi di comprarlo ad un prezzo pi\u00f9 alto che quello di mercato. In questo modo, l'azienda acquirente pu\u00f2 vedere conveniente la vendita di quel pacchetto di azioni, e rinunciare, per questo, alla scalata, in cambio di profitto.\nCome \u00e8 evidente, questa tecnica avviene a scapito degli azionisti della societ\u00e0 target, in quanto l'acquisto avviene utilizzando fondi della societ\u00e0 stessa, e a vantaggio del management, che evita cos\u00ec il pericolo di un cambio ai vertici dopo l'acquisizione."}
{"id": "727816", "revid": "599013", "url": "https://it.wikipedia.org/wiki?curid=727816", "title": "Krymtrolleybus", "text": "Krymtrolleybus \u00e8 un'azienda di trasporto pubblico della Repubblica autonoma di Crimea e ne gestisce la rete di filovie urbane e interurbane. La linea n. 52 \u00e8 la pi\u00f9 lunga del mondo, con 86\u00a0km di percorso\nStoria.\nL'azienda \u00e8 stata costituita nel 1959, poco prima dell'inaugurazione della rete urbana di Sinferopoli, il 7 ottobre 1959.\nRisale al 1961, invece, il completamento della linea interurbana in grado di collegare in circa 2 ore e mezza Sinferopoli, principale citt\u00e0 della Crimea dotata di stazione ferroviaria e aeroporto internazionale, con le pi\u00f9 frequentate localit\u00e0 di villeggiatura sulle coste del Mar Nero.\nEsercizio.\nLa \"Krymtrolleybus\" gestisce linee urbane ed interurbane.\nParco aziendale.\nLa flotta della Krymtrolleybus, ripartita in 4 depositi, \u00e8 composta da quasi 500 vetture, met\u00e0 delle quali sono incredibilmente filobus \u0160koda 9Tr costruiti negli anni '60-'80; molto rappresentati anche gli \u0160koda 14Tr, oltre a pochi esemplari di JuMZ-T2 e qualche nuovo modello a marchio Belkommunmash e Isuzu.\nLe pi\u00f9 affollate linee urbane di Sinferopoli, come quella per l'aeroporto contraddistinta dal numero 9, sono esercitate con filosnodati (\u0160koda 15Tr, JuMZ-T1, ZiU10).\nNei mesi invernali si utilizzano prevalentemente filobus di produzione pi\u00f9 recente, mentre nella stagione balneare si impiegano nelle zone turistiche moltissimi \u0160koda 9Tr dalle carrozzerie sgargianti."}
{"id": "727819", "revid": "287204", "url": "https://it.wikipedia.org/wiki?curid=727819", "title": "Friedrich von Matthisson", "text": "Vita e opere.\nDopo aver studiato teologia e filologia nell'Universit\u00e0 di Halle, fu nominato nel 1781 insegnante nella Scuola filantropica di Dessau, seminario allora famoso che ebbe per\u00f2 un rapido declino tanto che nel 1784 Matthisson lasci\u00f2 l'insegnamento e visse due anni a Nyon, in Svizzera, sul lago di Ginevra. \nNel 1794 venne nominato lettore alla corte della principessa Louisa di Anhalt-Dessau. Nel 1812 entr\u00f2 al servizio del re del W\u00fcrttemberg, fu fatto nobile e Consigliere di legazione, Intendente del teatro di corte e direttore della Biblioteca reale di Stoccarda. Si ritir\u00f2 nel 1828 risiedendo a W\u00f6rlitz, presso Dessau. \nMatthisson godette di grande popolarit\u00e0 per la raccolta di poesie, \"Gedichte\" (1787), apprezzate da Schiller per la loro dolcezza malinconica e le belle descrizioni paesaggistiche; il verso \u00e8 melodioso ma poca \u00e8 la sincerit\u00e0 del sentimento espresso. La sua \"Adelaide\" fu musicata da Beethoven e le sue memorie, \"Erinnerungen\" (1810 - 1816), mantengono anche oggi un certo interesse.\nI suoi \"Scritti\" apparvero in otto volumi dal 1825 al 1829: mentre il primo volume raccoglie le sue poesie, gli altri volumi raccolgono le sue memorie e un nono volume, apparso nel 1833, contiene la sua biografia stilata da Heinrich Doring. Le sue \"Literarischer Nachiass\", con una scelta dell'epistolario, furono pubblicate in quattro volumi nel 1832."}
{"id": "727820", "revid": "15756", "url": "https://it.wikipedia.org/wiki?curid=727820", "title": "Bruno I di Colonia", "text": "Origine.\nSecondo il \"Widukindi I\", era il figlio maschio terzogenito del duca di Sassonia e re dei Franchi orientali, Enrico I di Sassonia (876 \u2013 936) e della sua seconda moglie, Matilde di Ringelheim (890 \u2013 968), che secondo la \"Vita Mahthildis Regin\u00e6 Antiquior\" era la figlia del conte Teodorico e della moglie Reinilda di Frisia, discendente dai vikinghi danesi.Enrico I di Sassonia, secondo la \"Thietmari Merseburgensis episcopi chronicon\", era figlio del duca di Sassonia, Ottone I e di Hedwige di Babenberg (856 - 903, figlia di Enrico di Babenberg e d'Ingeltrude).Bruno I di Colonia come confermano gli \"Annales Hildesheimenses\" era fratello del re dei Franchi Orientali e futuro imperatore, Ottone I.\nBiografia.\nEssendo l'ultimo dei cinque figli di Enrico e di sua moglie Matilde, sin dalla nascita venne avviato alla carriera ecclesiastica e all'et\u00e0 di quattro anni venne affidato ai canonici della cattedrale di Utrecht che ne curarono l'educazione. Il suo precettore pi\u00f9 importante fu Israele il Grammatico, forse un bretone, il quale, prima di diventare precettore di Bruno, era stati un intellettuale di spicco presso la corte del re Atelstano.\nAttorno al 940 fece ritorno a corte, dove suo fratello Ottone, duca di Sassonia e re dei Franchi Orientali, ne fece uno dei suoi consiglieri, nominandolo cancelliere del regno: arcicancelliere per i territori germanici, carica che tenne dal 940 al 953. Ottone I gli affid\u00f2 anche l'educazione dei figli.\nBrunone venne citato, come fratello (\"germani nostri Brunonis\"), nel documento n\u00ba 100 degli \"Ottonis I diplomata\", datato 30 aprile 948. Dopo la sua ordinazione sacerdotale (950 circa), fu abate commendatario dei monasteri di Lorsch e Corvey. In quel periodo, tra il 951 ed il 952, Brunone fu reggente del regno durante l'assenza del fratello, recatosi in Italia per combattere Berengario II. Dopo il rientro di Ottone dall'Italia, nel 952, Brunone fu nominato arcicancelliere per il \"Regnum Italicum\".\nDopo che (9 luglio 953) era morto l'arcivescovo di Colonia Wicfrido, come ci viene confermato dagli \"Annales Colonienses\", Brunone, secondo i \"Flodoardi Annales\", venne eletto arcivescovo di Colonia e, come viene confermato anche dal \"Reginonis Chronicon, Continuator Reginonis Trevirensis\"; (venne consacrato il 25 settembre 953). Fu lui a far erigere per la sua sede episcopale l'abbazia di San Pantaleone, capolavoro dell'arte romanica.\nSempre nel 953, ancora secondo i \"Flodoardi Annales\", confermato anche dal \"Reginonis Chronicon, Continuator Reginonis Trevirensis\", ricevette dal fratello il ducato di Lotaringia, che era stato tolto a Corrado il Rosso per la ribellione avvenuta in quello stesso anno. Il suo governo garant\u00ec alla regione una certa indipendenza sia dal re dei Franchi Occidentali (grazie alla sua influenza sulle sorelle Gerberga, moglie di Luigi IV ed Edvige, moglie di Ugo il Grande e madre di Ugo Capeto) che dal re dei Franchi Orientali, suo fratello Ottone I; secondo la \"Thietmari Merseburgensis episcopi chronicon\", dopo aver preso il potere in Lotaringia, Brunone chiam\u00f2 a s\u00e9 il cognato, Ugo il Grande, prospettandogli la possibilit\u00e0 di sostituire Ottone I sul trono dei Franchi Orientali, ma poi pentitosi non diede seguito al progetto, lasciando Ugo frustrato e addolorato.Nel 954, alla morte di Luigi IV, la sua influenza sul cognato Ugo, permise la pacifica successione di Lotario IV a re dei Franchi Occidentali.\nAnche quando il conte di Hainaut, Reginardo III, nel corso del 957, si ribell\u00f2, Brunone, grazie alla sua capacit\u00e0 di governo, riusc\u00ec a ristabilire la pace e secondo le \"Gesta Episcoporum Cameracensium\" Brunone esili\u00f2 Reginardo in Boemia, e la contea di Hainaut, nel 958, fu data a Goffredo.\nA seguito di questa ribellione seguita poi da un'altra, nel 959, secondo lo storico, Georges Poull, nel suo libro \"La Maison souveraine et ducale de Bar\" (1994), Brunone, in quello stesso anno, assunse il titolo di arciduca e divise il territorio nei ducati dell'Alta Lorena e della Bassa Lorena, designando come duca di Alta Lorena, il conte di Bar, Federico I, marito di sua nipote, Beatrice (figlia di sua sorella Edvige), mentre la Bassa Lorena, era gi\u00e0 stata assegnata al nuovo conte di Hainaut, Goffredo.\nInsieme alla madre, tra il 961 ed il 964, fu coreggente dell'Impero durante l'assenza del fratello, recatosi in Italia per essere incoronato imperatore.\nBrunone secondo la \"Thietmari Merseburgensis episcopi chronicon\", mor\u00ec l'11 ottobre (\"V. Id. Octob.\") del 965 (come ci viene confermato dagli \"Annales Colonienses\"), nel tredicesimo anno della sua investitura (\"in the thirteenth year after his ordination\"). La morte di Brunone l'11 ottobre (\"5. Idus Octobris\") del 965 viene confermata anche dal \"Reginonis Chronicon, Continuator Reginonis Trevirensis\", dove ricorda che fu succeduto dall'arcivescovo Fulcmaro (\"Fulchmarus in episcopato successit\"), mentre secondo gli \"Annales Colonienses\" fu succeduto dal arcivescovo Poppo.\nCulto.\nBruno fu proclamato santo per acclamazione subito dopo la morte: il suo culto venne approvato e confermato da papa Pio IX nel 1870. La sua memoria liturgica cade l'11 ottobre."}
{"id": "727822", "revid": "439868", "url": "https://it.wikipedia.org/wiki?curid=727822", "title": "Tait\u014d", "text": " \u00e8 un quartiere speciale di Tokyo, che confina con i quartieri di (da nord in senso orario): Arakawa, Sumida, Ch\u016b\u014d, Chiyoda, Bunkyo, Kita.\nNel 2008 il quartiere era abitato da circa 175.000 persone, con una densit\u00e0 di 15.890 persone/km\u00b2 su un'area di 10.08\u00a0km\u00b2.\nTait\u014d divenne quartiere speciale il 15 marzo 1947."}
{"id": "727823", "revid": "92920", "url": "https://it.wikipedia.org/wiki?curid=727823", "title": "Cavaliere bianco (finanza)", "text": "La tecnica del cavaliere bianco (White Knight) viene usata in finanza come difesa per impedire la scalata di una societ\u00e0 (detta target) da parte di un'altra (acquirente). In altre parole, \u00e8 una delle strategie di difesa dalle acquisizioni ostili.\nEssa consiste nell'invitare una societ\u00e0 amica ad acquistare un consistente pacchetto di azioni, in modo che esso non possa essere venduto all'acquirente, che cos\u00ec pu\u00f2 vedere fallito il proprio tentativo di scalata. L'acquisto avviene in accordo con il management, che evidentemente ritiene il takeover \"ostile\", poich\u00e9 potrebbe comportare un ricambio ai vertici dell'azienda.\nUna variante di questa tecnica consiste nella vendita degli asset della societ\u00e0 target ad una societ\u00e0 amica non a rischio di scalata, come avviene, ad esempio, quando la societ\u00e0 amica ha un azionariato non diffuso."}
{"id": "727824", "revid": "1318658", "url": "https://it.wikipedia.org/wiki?curid=727824", "title": "Dialetto resiano", "text": "Il dialetto resiano (in resiano \"ro\u015bajanski langa\u010d\" o \"ro\u015bajansk\u00eb lenga\u010d\", in sloveno \"rezijansko nare\u010dje\") \u00e8 un dialetto dello sloveno, anche se pi\u00f9 parti ne reclamano il rango di lingua indipendente da esso in quanto gi\u00e0 presente nella Val Resia prima della definizione stessa del termine \"sloveno\" applicato alle popolazioni oltre confine. \u00c8 endemico della Val Resia, in Friuli, e si \u00e8 originato dall'insediamento altomedievale di trib\u00f9 slave nelle Alpi e Prealpi Giulie, molto probabilmente contingente alla stessa ondata migratoria che condusse nei secoli successivi alla costituzione del gruppo etnico-culturale sloveno.\nRispetto all'evoluzione culturale, linguistica e nazionale la Val Resia \u00e8 rimasta sostanzialmente isolata rispetto al resto del blocco sloveno, bench\u00e9 la sua area di pertinenza linguistica confini non solo ad est con l'area dell'Isonzo sloveno (per un breve tratto geograficamente impervio) ma anche, a sud, con la \"Benec\u00eca\" o Slavia friulana, altra area di minoranza linguistica slovena. I resiani hanno sviluppato un'identit\u00e0 forte, distinta da quella slovena, per via dello storico isolamento dal mondo sloveno e infatti la lingua tetto dei resiani \u00e8 l'italiano e non lo sloveno.\nL'Atlante Mondiale delle Lingue in Pericolo 2009 dell'UNESCO classifica il resiano come \"in pericolo\" (indice 3).\nEvoluzione.\nPer questo motivo le caratteristiche della parlata, che nonostante la ridotta quantit\u00e0 di locutori risulta addirittura frazionata in quattro varianti diverse, si sono evolute in modo del tutto differente rispetto alla maggioranza delle varianti slovene e rispetto alle stesse variet\u00e0 slave contermini. Per spiegare tale variabilit\u00e0 si \u00e8 anche ipotizzato che i pionieri di questa colonizzazione slava fossero oriundi di localit\u00e0 diverse da quelle degli altri progenitori degli sloveni, probabilmente a loro volta provenienti al momento della migrazione di massa dall'area dell'attuale Polonia meridionale e Slovacchia settentrionale. In particolare si \u00e8 a lungo sostenuto che i resiani dovessero avere un'origine da collocare nei gruppi slavi-orientali, in ragione della particolare somiglianza fonetica della loro parlata con il russo, tale da rendere i due idiomi tra loro intercomprensibili in modo relativamente facile (circostanza confermata nella memoria popolare dall'evento dell'occupazione cosacca della Carnia avutasi durante la seconda guerra mondiale, quando i nativi resiani riuscirono facilmente a capire e farsi capire dagli occupanti che, come seconda lingua, praticavano appunto il russo): tale ipotesi \u00e8 tuttavia sfumata dopo attenti studi filologici e linguistici che hanno ricondotto le origini linguistiche del resiano sostanzialmente alle stesse origini dello sloveno. \n hanno mostrato come il resiano sia un idioma di transizione tra i gruppi dialettali carinziano, parlato nella Val Canale, e quello litorale, parlato nell'alta Valle dell'Isonzo (nei comuni di Caporetto e Plezzo) e nella Slavia friulana. Questa teoria si basa sulla presenza di elementi dialettali cariziani e di quelli isontini nel resiano, come anche su numerose affinit\u00e0 del resiano attuale con i testi medievali in lingua slovena, provenienti dall'antico Ducato di Carinzia. Lo studio della toponomastica rivela infatti che nel Medio Evo esisteva un continuum linguistico tra la Resia e la Val Canale, interrotto tra il XII e il XIV secolo dalla romanizzazione della Valle del Fella, producendo cos\u00ec il distacco del resiano dai dialetti carinziani. Mentre i dialetti carinziani continuarono il loro sviluppo introducendo molte innovazioni, il resiano mantenne alcuni tratti arcaici, scomparsi da altri dialetti sloveni.\nStudi di J.B. de Courtenay indicano che il Resiano pu\u00f2 avere origini slave ma non slovene.\nIn tale pubblicazione, datata 1878, si sostiene che i Resiani non sono Bulgari, non sono Sloveni nel senso proprio della parola e nemmeno Serbo-Croati nel senso stretto. Si sostiene invece che rappresentano, dal punto di vista glottologico, una stirpe slava indipendente.\nVengono esposti riferimenti a presenze slave nella regione del Friuli ma si parla di similitudini evidenziando le enormi divergenze fra il carattere generale dei dialetti resiani e di quelli sloveni a cui fa riferimento.\nCome si pu\u00f2 notare dal documento uno studioso vede nell'armonia vocalica resiana una notevole somiglianza con il celto e ritiene verosimile che la lingua resiana abbia sub\u00edto una influenza celta o che i Resiani siano Celti slavizzati.\nPer gli slavisti il dialetto resiano \u00e8 un dialetto sloveno. \u00c8 noto inoltre che \u201clo stesso de Courtenay nel 1927 fa sapere di aver cambiato la citata opinione sui dialetti resiani. \u201cIl mio materiale raccolto dopo la pubblicazione dei miei opuscoli che vi si riferiscono, contiene molti indizi contrari alla mia teoria, esposta 50 anni fa. L'argomento dovrebbe subire una vigorosa revisione.\u201d\nPer Han Steenwijk, linguista docente all'Universit\u00e0 di Padova, il resiano ha \"un gran numero di concordanze di fenomeni linguistici con lo sloveno e questo fatto linguistico \u00e8 unanimemente accettato\"..\nDal XV secolo, con l'annessione del Friuli alla Repubblica di Venezia, il legame della Resia con la Carinzia si \u00e8 ridotto, e in seguito all'evoluzione storica i resiani tendono a non identificarsi con la cultura slovena. Dal punto di vista genetico risulta (Corrain e Capitanio, 1987) che le popolazioni della valle sono piuttosto omogenee tra loro, ma isolate rispetto aquelle dell'Europa centro-orientale. Si ha una bassa correlazione anche tra i genotipi dei resiani e quelli degli sloveni contermini.\nLe origini di tale diversit\u00e0 e peculiarit\u00e0 resiana sono quindi spiegate oggi in ragione sia del particolare status storico della comunit\u00e0, che mai \u00e8 appartenuta o politicamente si \u00e8 relazionata a istituzioni nazionali o politiche d'Oltralpe ma al contrario \u00e8 sempre gravitata sulla societ\u00e0 carnica/friulana ed \u00e8 sempre stata soggetta allo stesso controllo politico del Friuli storico, sia per il particolare isolamento geografico che ha reso la valle pi\u00f9 naturalmente protesa agli scambi con la valle del Fella piuttosto che con quella dell'Isonzo.\nTale isolamento storico \u00e8 testimoniato anche su base genetica, dal momento che la popolazione della valle costituisce un unicum, soprattutto dal punto di vista dell'antropologia fisica: recenti e approfonditi studi hanno testimoniato infatti l'elevatissima diffusione nei nativi resiani di alcuni rarissimi caratteri che risultano quasi del tutto assenti tanto nella popolazione carnica che in quella slovena. Nel corso del 2008 e del 2009 sono stati condotti studi genetici di notevole importanza al fine di creare una mappa genetica molto approfondita di questa comunit\u00e0 e inoltre raffrontare con una certa attendibilit\u00e0 il patrimonio genetico dei resiani con quello di altre popolazioni europee, al fine di individuare il gruppo geneticamente pi\u00f9 affine.\nUfficialit\u00e0.\nLo stato italiano tutela e riconosce il resiano come una variante dello sloveno: le leggi statali 482/99 e 38/2001, tutelano le varianti dello sloveno, cio\u00e8 i dialetti sloveni tra cui il resiano, alla stessa stregua della lingua standard, prevedendo quindi la possibilit\u00e0 di insegnare a scuola il dialetto resiano, tuttavia \u00e8 diffusa in Val Resia una forte sensazione di estraneit\u00e0 al corpo linguistico sloveno. \nIl consiglio comunale di Resia ha comunque approvato, nel gennaio del 2007 una delibera con la quale reclama l'inclusione della valle nella lista dei comuni nei quali sar\u00e0 vigente la Legge di tutela della minoranza linguistica storica slovena (legge 38/2001), tuttavia dopo una stagione di forti proteste il consiglio comunale di Resia ha anche votato, con la delibera num. 38 del 13 agosto 2010, la richiesta di uscire dalla legge 38 e incaricato il sindaco di promuovere ogni azione legittima finalizzata alla salvaguardia dell'etnia Resiana.\n\u00c8 in corso in questo senso una battaglia legale per il riconoscimento del Resiano come lingua minoritaria distinta dallo Sloveno. Al 2019, la polemica risulta rientrata e non \u00e8 stata richiesta alcuna fuoriuscita dalla L. 38/2001 (e L. 482/99). Regolarmente ogni anno i Comuni resiani richiedono i fondi a loro spettanti come \"minoranza linguistica slovena\".\nL'art. 2 della L. 482/99 e la legge 38/2001 non riconoscono dialetti ma solo lingue; cos\u00ec, ad esempio, nel caso della minoranza linguistica friulana nella L. 482/99, art. 2 si legge: \"popolazioni parlanti il friulano\", senza alcuna indicazione dei dialetti della lingua friulana. Idem per la lingua slovena. I 4 dialetti resiani sono dunque riconosciuti e tutelati in quanto \"sloveni\".\nProgrammi in dialetto resiano vengono curati dalla stazione radio della RAI in lingua slovena \"Radio Trst A\" di Trieste.\nAntico canto della Val Resia.\nQuesto \u00e8 un canto dedicato al monte Canin (2.587 m), montagna simbolo della Val Resia:"}
{"id": "727827", "revid": "964", "url": "https://it.wikipedia.org/wiki?curid=727827", "title": "San Bruno I di Colonia", "text": ""}
{"id": "727828", "revid": "1543377", "url": "https://it.wikipedia.org/wiki?curid=727828", "title": "Eldar (Warhammer 40.000)", "text": "Eldar, nell'universo fittizio di \"Warhammer 40.000\", \u00e8 una razza umanoide dai tratti marcatamente elfici. Sono una delle razze pi\u00f9 antiche ed avanzate nella storia dell'universo anche se comunque pi\u00f9 giovani di Necron, C'Tan e Antichi, da cui discendono (e questo spiega l'incredibile odio che intercorre tra i Necron e gli Eldar, vedi anche La guerra dei Cieli). I loro eserciti generalmente hanno nella velocit\u00e0 e nella tecnologia i loro punti di forza.\nLe razze di Warhammer 40.000 in genere rispecchiano analoghe razze del precedente \"Warhammer Fantasy\" e gli Eldar in particolare richiamano negli aspetti generali gli Elfi. La razza degli Eldar \u00e8 suddivisa in tre gruppi: vi sono gli Eldar degli Arcamondi simili agli Elfi Alti, gli Eldar Oscuri simili agli Elfi Oscuri e gli Eldar Esoditi come gli Arlecchini e i Corsari, che richiamano gli Elfi silvani. La loro formazione in Arcamondi (vedi Eldar degli Arcamondi) e la loro potenza enorme, ora ridotta notevolmente, ricordano molto la storia dell'Antica Grecia, divisa in citt\u00e0-stato indipendenti, e oramai relegata a potenza militare di second'ordine al tempo dell'Impero Romano.\nBiologia.\nGli Eldar hanno un aspetto molto simile a quello degli umani, ma sono generalmente pi\u00f9 alti, aggraziati, eleganti, con lineamenti delicati ed hanno orecchie a punta. Gli Eldar hanno riflessi migliori e movimenti pi\u00f9 rapidi degli umani. I loro sensi sono pi\u00f9 affinati e sono molto pi\u00f9 percettivi. Si ritiene che il modo migliore per distinguere un Eldar da un umano da una certa distanza sia osservarne i movimenti che, nel caso si tratti di un Eldar, avvengono con una grazia difficilmente riscontrabile in un essere umano.\nIl corpo di un Eldar non contiene grasso, le loro fibre muscolari sono dense e scattanti, come si pu\u00f2 vedere dalla loro grazia e agilit\u00e0, e le loro ossa sono pi\u00f9 leggere di quelle umane (e mancanti del midollo). Gli organi interni di un Eldar non hanno una diretta correlazione con quelli umani, e mostrano in confronto una pulizia estetica ed una grazia impensabile. La loro cavit\u00e0 addominale contiene piastre d'osso che fungono da cassa toracica secondaria, a protezione degli organi digestivi e riproduttivi. In ogni caso, non ci sono enzimi chimici o fluidi digestivi nello \"stomaco\" di un Eldar. Si pensa che la riproduzione degli Eldar sia progressiva, tanto che il passaggio dei gameti avvenga in stadi. Il loro cervello ha un'estrema densit\u00e0 di materia grigia, con una sorta di gangli e denti che fuoriescono dal teschio, a differenza dei denti umani che sono semplicemente divisi dal teschio. Un Eldar ha generalmente una abilit\u00e0 innata nella \"reattivit\u00e0\", e a volte i loro movimenti sono troppo rapidi da seguire con occhio umano.\nGli Eldar sono molto longevi per gli standard umani, e molti di loro vivranno centinaia o addirittura migliaia di anni, finch\u00e9 non siano tra l'altro uccisi, e non morti di morte naturale. Come razza hanno un alto livello di abilit\u00e0 psichica, che utilizzano come base della loro tecnologia. Devono coltivare il loro potenziale psichico continuamente, cosa che sembra allungare tra l'altro la loro vita, proporzionalmente alla loro abilit\u00e0. In questo modo i leader e i Veggenti Eldar possono vivere per molte migliaia di anni. In ogni caso, la morte di un Eldar \u00e8 semplicemente la distruzione del suo corpo fisico: l'anima di un Eldar viene, al momento della morte, raccolta in una Pietra Spirituale.\nStoria.\nGli Eldar esistenti sono essenzialmente un popolo di rifugiati, pochi e dispersi, ci\u00f2 che rimane del loro precedente potere e della loro grandezza. Pure in queste circostanze, rimangono una delle razze pi\u00f9 potenti della galassia. Un tempo gli Eldar erano praticamente la razza pi\u00f9 potente della galassia, dominandone una significante porzione, e vivevano nella sicurezza della loro prosperit\u00e0. Nonostante ci fossero altre razze tecnologicamente avanzate e militarmente potenti, nessuna era in grado di mettere realmente in pericolo la nazione Eldar. Il disastro, quando avvenne, provenne dall'interno. Consumati dall'arroganza e con l'assoluta mancanza di lavoro o fatica, gli Eldar cominciarono a perseguire qualunque curiosit\u00e0 o desiderio. Culti votati alle conoscenze esoteriche, ai piaceri fisici, e molti altri divertimenti oltraggiosi si diffusero rapidamente. Non ci volle molto tempo prima che molti degli Eldar s'incamminassero lungo una via oscura, abbassandosi allo studio di oscuri segreti, alla ricerca di gratificazioni istantanee e di violenza sfrenata.\nMolti degli Eldar cominciarono a sentirsi a disagio vedendo le azioni dei loro compagni, e il pi\u00f9 saggio dei Veggenti, dotati di poteri psichici, li avvert\u00ec che il cammino edonistico che molti della loro razza avevano intrapreso li avrebbe portati solo al male e alla sofferenza. Disgustati, alcuni degli Eldar incorrotti che avevano mantenuto i costumi tradizionali lasciarono i mondi centrali dell'Impero Eldar per stabilirsi nelle regioni pi\u00f9 esterne, mentre altri rimasero e tentarono di cambiare la pericolosa direzione che la loro razza aveva preso.\nSe questo tipo di problemi \u00e8 generalmente distruttivo per qualunque tipo di societ\u00e0, lo fu in modo particolare per gli Eldar. Attraverso i reami paralleli interdimensionali del Warp, le emanazioni psichiche delle attivit\u00e0 corruttrici intraprese dagli Eldar cominciarono a raggrupparsi, rinforzate dalle anime degli Eldar corrotti. Come i vizi di tali esseri crescevano, questa concentrazione di corruzione fece altrettanto, finch\u00e9 non arriv\u00f2 a prender vita assumendo la forma nel quarto Dio del Chaos Slaanesh, il Divoratore di Anime e nemesi degli Eldar. L'eruzione psichica che accompagn\u00f2 la sua nascita nel Warp risucchi\u00f2 nell'Immaterium le anime degli Eldar nel raggio di migliaia di anni luce, e il risveglio della sua coscienza fu cos\u00ec potente che cre\u00f2 un buco interdimensionale tra lo spazio fisico e il Warp, risucchiando i mondi natii degli Eldar in un limbo di parziale esistenza. Questa regione \u00e8 ora nota come Occhio del Terrore, ed \u00e8 la patria delle forze del Chaos.\nDa questo momento, che \u00e8 conosciuto solamente come \"La Caduta\" e corrisponde con l'inizio dell\"Era delle Lotte\" sui mondi abitati dagli umani, gli Eldar sono un popolo spezzato e disperso tra le stelle, mancante di coesione e di obiettivi comuni. Molti dei mondi esterni del perduto Impero Eldar sono degenerati ad un livello primitivo, mentre i sopravvissuti dei perduti mondi natali Eldar vagano per le stelle in colossali flotte nomadi, ognuna indipendente dall'altra. Tutti gli Eldar sono stati segnati grandemente dalla Caduta e dalla nascita di Slaanesh.\nIl dio rimane nel Warp sempre desideroso di consumare nuove anime Eldar, anche se sembra stia nascendo un nuovo dio Eldar Ynnead, il dio della morte, che uccider\u00e0 Slaanesh e far\u00e0 rinascere Khaine. Si legge in diversi libri degli eserciti che tuttavia Asuryan ed il pantheon eldar furono s\u00ec spazzati via ma non cancellati definitivamente, in quanto Asuryan, Lileath, Kurnous ed i vari dei continuano ad esistere imprigionati nello stomaco di Slaanesh: infatti il potere di Asuryan che tiene separato il Warp e lo spazio reale continua ad esistere e tiene lontano il \"giorno del demone\". Nel codex dei demoni del Chaos, si legge che Isha sia stata catturata da Nurgle, che la tiene imprigionata ai piedi del suo trono come una sorta di trofeo definendosi un suo \"ammiratore\". Numerosi tentativi degli eldar di soccorrerla sono falliti, ed intere armate di Veggenti eldar sono rimaste imprigionate nel regno di Nurgle sotto forma di alberi di cristallo che il dio si compiace di ammirare durante le passeggiate nei suoi giardini. Tuttavia quando Ynnead si dester\u00e0 e distrugger\u00e0 Slaanesh, liberando e rafforzando la maggior parte del pantheon eldar, \u00e8 probabile che Asuryan in persona si far\u00e0 avanti per salvare Isha.\nMitologia.\nGli Eldar sono conosciuti come un popolo molto spirituale, e molto della loro cultura \u00e8 basata sui loro cicli mitologici. Il pi\u00f9 famoso di questi cicli era la Guerra nei Cieli, un epico conflitto fra le divinit\u00e0 Eldar, divisi in due fazioni, l'una guidata da \"Vaul\", dio della forgia, l'altra da \"Khaine\", dio della guerra. Segue un riassunto del poema:\nIn principio.\nIn principio, il pantheon Eldar, guidato da Asuryan, il Re Fenice, cre\u00f2 la razza degli Eldar. In questi primi giorni di mito e leggenda Eldar, non vi era nessuna barriera tra dei e mortali - le divinit\u00e0 camminavano fra gli Eldar, insegnando loro e dirigendoli verso un'era di pace e prosperit\u00e0.\nMa un giorno, Lileath, la Dea Vergine, sogn\u00f2 che un gruppo di mortali avrebbe causato la distruzione di Khaine, il dio Eldar della guerra. Poich\u00e9 Lileath era ben nota per i suoi sogni profetici, Khaine prese questa profezia molto seriamente e decise di eliminare la razza Eldar piuttosto che farsi eliminare da essa. Le dimensioni del massacro furono cos\u00ec grandi che Isha, la dea della terra, chiese ad Asuryan di fermarlo. Asuryan lo fece, e cre\u00f2 una barriera fisica tra gli Eldar e i loro dei, separandoli per sempre, e decretando che nessuna divinit\u00e0 sarebbe intervenuta o avrebbe pi\u00f9 comunicato con un Eldar. Perci\u00f2, la guerra di Khaine contro gli Eldar fu fermata, almeno per un po'.\nIsha e Kurnous.\nQuesto fu troppo per Isha, e per il suo consorte Kurnous, dio della caccia. Isha e Kurnous amavano i loro figli Eldar e non potevano immaginare di separarsene. Indirizzarono a Vaul, il dio della forgia, le loro lamentele, e il gentile Vaul accett\u00f2 di aiutarli. Con il suo aiuto forgiarono delle pietre dello spirito, attraverso le quali i mortali Eldar avrebbero potuto comunicare con gli dei. Con queste pietre, Isha e Kurnous continuarono ad insegnare e a fare da mentori ai loro figli mortali in segreto.\nLa pace non dur\u00f2 ancora a lungo per\u00f2, poich\u00e9 un giorno Khaine incontro per caso i due che comunicavano con gli Eldar e inform\u00f2 immediatamente di questo Asuryan. Nonostante Asuryan fosse amico di Isha e Kurnous, essi avevano infranto le sue leggi e decret\u00f2, sebbene riluttante, che i due dei sarebbero stati consegnati a Khaine, che ne avrebbe fatto ci\u00f2 che voleva.\nKhaine tortur\u00f2 Isha e Kurnous, utilizzando ogni crudele arte che conosceva. Molti degli dei credevano che Khaine stesse esagerando, e segretamente sostenevano il tentativo di Isha e Kurnous di ristabilire un contatto con gli Eldar, ma solo Vaul ebbe il coraggio di sostenerli in pubblico. Chiese il loro rilascio, ed infine lui e Khaine arrivarono ad un accordo: in un anno, Khaine avrebbe rilasciato Isha e Kurnous in cambio di cento spade. Vaul era un fabbro di primissima abilit\u00e0, tanto che una sua singola lama era di incalcolabile valore - ed inoltre, un singolo mortale con una Spada di Vaul potrebbe affrontare e resistere un migliaio di avversari con armi comuni.\nLe cento spade e la Guerra dei Cieli.\nVaul si mise immediatamente al lavoro, spinto dal fatto che avrebbe finalmente potuto interrompere la sofferenza dei suoi compagni. Sfortunatamente per\u00f2, riusc\u00ec a completare solamente novantanove spade, cosa che avrebbe reso inutile l'accordo. Allora prese una lama dei mortali e la nascose fra le altre, sperando che il dio della guerra non se ne accorgesse. Subito dopo la consegna Khaine era cos\u00ec soddisfatto delle armi che rilasci\u00f2 Isha e Kurnous immediatamente, dilettandosi nell'osservare l'arte che aveva forgiato quelle spade. Fu solamente quando Isha e Kurnous si erano allontanati da molto che Khaine si accorse di quella singola spada.\nIl dio url\u00f2 di rabbia, accusando Vaul di essere un truffatore, un bugiardo, e un ladro. Si mise subito alla caccia del dio fabbro per fagliela pagare, scatenando una guerra che suddivise gli dei in due fazioni, quella di Khaine e quella di Vaul. Tale guerra che prosegu\u00ec in una sanguinosa guerriglia per le successive ere. Alcuni D\u00e8i cambiarono fazione, ci furono grandi atti di eroismo e di maligna perfidia, e la guerra arriv\u00f2 anche fra gli Eldar, tra diverse fazioni all'interno del loro reame mortale. Asuryan non prese mai le parti di nessuno, guardando impassibile il massacro e lentamente pentendosi della sua impetuosit\u00e0 nel condannare Isha e Kurnous. Questa guerra venne chiamata la Guerra nei Cieli (Questa non \u00e8 la sola \"storia\" che racconta delle cento spade, un'altra parla degli Eldar e di Khaine che si scontrarono con i Necron, fallendo a causa della singola lama dei mortali).\nLa spada Anaris.\nNegli ultimi tempi della Guerra nei Cieli Vaul forgi\u00f2 l'ultima spada, quella che sarebbe stata destinata a Khaine, la pi\u00f9 grande di tutte, e la chiam\u00f2 Anaris. Impugnando la temibile arma Vaul si fece avanti per combattere con Khaine. Lo scontro fu lungo e intenso, ma neanche Anaris era all'altezza del suo avversario: Khaine sconfisse Vaul, lo fer\u00ec ad una gamba rendendolo zoppo e lo incaten\u00f2 alla sua forgia.\nMa lo spirito-falco Faolch\u00fa, che aveva combattuto per Vaul, prese Anaris e la consegn\u00f2 direttamente a Eldanesh, il pi\u00f9 grande degli Eldar. Impugnando Anaris, Eldanesh della Luna Rossa sfid\u00f2 Khaine: l'eldar si batt\u00e9 con vigore, ma nulla poteva opporsi a Khaine ed il dio spezz\u00f2 il corpo del suo avversario. Dopo l'atroce omicidio, Asuryan maledisse Khaine: per fargli ricordare dell'atto la sua mano destra \u00e8 costantemente imbevuta di sangue. Cos\u00ec Khaine guadagn\u00f2 il titolo di Kaela Mensha, la 'Mano Insanguinata', e fu da allora conosciuto come Khaine dalla Mano Insanguinata. Asuryan aveva visto abbastanza del massacro e dichiar\u00f2 la guerra conclusa. Khaine aveva avuto la sua vendetta e lasci\u00f2 il campo di battaglia soddisfatto.\nLa caduta degli Eldar.\nMillenni dopo, la razza Eldar lasci\u00f2 per la prima volta il suo mondo natale e viaggi\u00f2 fra le stelle, forgiando un grande impero interstellare, e crebbe decadente e molle. I loro pensieri edonistici ed egoistici e le loro emozioni si raggrupparono nel Warp in un nuovo e mortale dio del Chaos - Slaanesh. La nascita di Slaanesh provoc\u00f2 un \"urlo\", che risucchi\u00f2 nel Warp migliaia di anime degli Eldar e segn\u00f2 la fine del pantheon Eldar. Slaanesh elimin\u00f2 viscidamente le divinit\u00e0 Eldar - Lileath, Asuryan, persino la vecchia cieca Morai-Heg, vennero uccisi uno dopo l'altro da Slaanesh e dai suoi demoniaci servitori. Khaine, il miglior guerriero tra gli dei, combatt\u00e9 con Slaanesh ma venne distrutto in un milione di pezzi, che diventarono gli Avatar psichici di Khaine che possono essere evocati su un campo di battaglia dai migliori Veggenti Eldar e offrendo in sacrificio un Esarca. Questo fece avverare la profezia di Lileath, e gli Eldar furono la causa della distruzione di Khaine, anche se lui combatt\u00e9 per la loro protezione. Isha, la dea della guarigione pare che sia stata catturata da Nurgle. Solo Cegorach, il Dio Ridente, venerato dai misteriosi arlecchini, guerrieri che vestono strane maschere e armature, riusc\u00ec a fuggire da Slaanesh nascondendosi nell'ombra di Khorne, e Cegorach e il vile Principe del Piacere continuano a combattere sino a questi giorni, danzando la Danza Senza Fine per salvare le anime degli Eldar dal principe oscuro.\nSebbene questo sia certamente il pi\u00f9 conosciuto dei loro miti, la mitologia degli Eldar \u00e8 costituita da moltissime storie ed ogni Eldar conosce almeno le principali. La ricchezza della mitologia si riflette, tramite intricati e continui riferimenti, nella lingua che risulta incredibilmente complessa e quasi incomprensibile ad un uomo. Ad esempio la parola \"Faolch\u00fa\", che in genere si riferisce al mezzo corazzato anti-gravit\u00e0 degli Eldar, pu\u00f2 riferirsi allo spirito falco dei miti e alle sue azioni, dando al vocabolo una valenza che trascende quella comune.\nIl termine Guerra dei Cieli \u00e8 utilizzato occasionalmente anche per riferirsi alla guerra tra la razza umanoide dei Necron e gli Antichi molti milioni di anni fa quando la galassia era ancora giovane. Questa \"non\" \u00e8 la stessa guerra di cui si parla nei miti Eldar, ha semplicemente lo stesso nome anche se alcuni sostengono che una riflette l'altra. Sebbene \"La Guerra dei Cieli\" sia un mito nel senso che da molti millenni si \u00e8 perso a ogni prova e/o registrazione storica che li riguarda, bisogna ricordare che gli \"dei\" Eldar esistono realmente nell'universo di Warhammer 40,000. Sono la manifestazione collettiva del subconscio di un gruppo di creature dai grandi poteri psichici accumulati nel tempo. Slaanesh \u00e8 stato creato in questo modo mentre la nuova divinit\u00e0 Eldar \"Ynnead\" si va formando ora.\nMolte delle divinit\u00e0 Eldar sono trasposizioni degli dei della mitologia greca. Ad esempio, Khaine si rif\u00e0 al greco Ares, entrambi irosi ed amanti della guerra. Simili parallelismi esistono tra Isha e Demetra, Vaul e Efesto, Asuryan e Zeus.\nCaratteristiche dell'esercito Eldar.\nGli Eldar in genere sfruttano la loro velocit\u00e0 e la loro potenza di fuoco per vincere le battaglie. Le loro tattiche si focalizzano principalmente su veloci assalti e rapidi spostamenti attraverso il campo di battaglia. Dispongono infatti di armi di assalto estremamente efficaci e specializzate, e di rapidi veicoli equipaggiati con motori anti-gravit\u00e0.\nTra tutti gli eserciti di Warhammer 40.000 gli Eldar spiccano per la loro capacit\u00e0 di mettere in campo un enorme numero di specialisti. Molti guerrieri Eldar sono infatti estremamente efficaci in una particolare tipologia di combattimento ma estremamente deboli se utilizzati in altro modo. Ad esempio i Tetri Mietitori distruggono facilmente la fanteria pesante, ma sono in estrema difficolt\u00e0 se devono affrontare un veicolo. Per giocare in modo efficace, pi\u00f9 che con ogni altro esercito \u00e8 quindi fondamentale disporre adeguatamente le truppe ed assegnare ad ogni squadra il giusto obiettivo.\nCon gli ultimi aggiornamenti, quello degli \"Arlecchini\", una derivazione del regolamento base per gli Eldar, dopo che era stato escluso dai tornei per due edizioni, ritorna tra gli eserciti ammessi.\nI codex della terza edizione per le varie fazioni Eldar non sono pi\u00f9 ammessi nei tornei, ma il nuovo codex Eldar ne riprende molti aspetti.\nTecnologia.\nLa tecnologia degli Eldar, di base psichica, \u00e8 molto pi\u00f9 avanzata rispetto a quella degli umani dell'Imperium. Gli Eldar possiedono armi di potenza tale da distruggere interi pianeti con armi a raggi gamma e astronavi che possono attraversare la galassia in un istante. All'apice della loro potenza gli Eldar comandavano forze in grado di creare interi pianeti e trasmutare la sostanza dell'Immaterium e crearono in questo modo una rete interdimensionale di portali che gli permetteva di spostarsi istantaneamente da un pianeta all'altro del loro impero. La sostanza che usano principalmente per la creazione dei loro artefatti \u00e8 lo spettrosso, duro come l'adamantio e molto pi\u00f9 flessibile. Essa viene attivata grazie all'energia della mente degli Eldar\nFazioni Eldar.\nDopo la Caduta, gli Eldar si divisero in gruppi socialmente e culturalmente differenziati. Si possono individuare dei gruppi principali che qui elenchiamo:\nEldar degli Arcamondi.\nAl tempo della Caduta non tutti gli Eldar rimasero sui mondi principali dell'impero che erano caduti nelle tentazioni di Slaanesh. Molti rimasero liberi dalla corruzione del Chaos e lottarono per salvare la loro specie dall'abisso. Incapaci di riuscirci i pi\u00f9 grandi tra Veggenti Eldar videro l'oscurit\u00e0 arrivare e intrapresero uno sforzo titanico per salvare la loro gente. Per ogni pianeta fu costruita una gigantesca astronave, navi cos\u00ec grandi da essere quasi dei piccoli pianeti esse stesse. Gli Eldar non ancora corrotti furono fatti salire sulle navi e furono caricate opere d'arte, piante, animali ed ogni cosa della cultura Eldar che si riusc\u00ec a salvare. In questi Arcamondi, come saranno chiamati in seguito, inizi\u00f2 l'esodo degli Eldar. L'onda d'urto psichica del risveglio di Slaanesh raggiunse e distrusse alcuni degli Arcamondi, altri rimasero in orbita attorno all'Occhio del Terrore ed altri ancora viaggiano per la galassia tuttora. Il loro numero rimane incerto visto che i contatti tra loro sono occasionali.\nI pi\u00f9 importanti Arcamondi sono:\nNegli Arcamondi probabilmente vive la maggior parte degli Eldar anche se non \u00e8 possibile dire esattamente quanti siano; rappresentano comunque i soli depositari di ci\u00f2 che rimane delle antiche cultura e tecnologia Eldar. La maggior parte degli Arcamondi trasportano anche altre forme di vita originarie dei pianeti Eldar che sono curate e mantenute con attenzione. Sebbene ogni Arcamondo sia indipendente dagli altri vanno spesso in aiuto uno dell'altro. Solo raramente dissapori tra gli Arcamondi degenerano in battaglie.\nGli Esoditi.\nDurante La Caduta, la degenerazione degli Eldar non avvenne senza opposizione. Alcuni Eldar, i pi\u00f9 previdenti, cominciarono a criticare apertamente il lassismo dei loro concittadini e a denunciare la nascita dei crudeli culti edonistici dedicati al Caos. Furono perlopi\u00f9 ignorati e a volte trattati come folli o fanatici puritani. Alla fine il collasso della societ\u00e0 Eldar, che si verific\u00f2 poco prima della nascita di Slaanesh, convinse anche i pi\u00f9 risoluti tra loro a rinunciare a mettere un freno al nascente regno di morte e depravazione. Quanti non erano stati ancora toccati dal Chaos decisero di abbandonare i mondi Eldar e colonizzarne di nuovi, liberi dalla strisciante corruzione. Questi Eldar sono ora noti come gli Esoditi perch\u00e9 intrapresero l'esodo dagli ormai persi mondi originari dell'Impero Eldar prima che fosso troppo tardi, essi credono nel Dio Ridente, ultima divinit\u00e0 rimasta.\nI mondi degli Esoditi sono in genere considerati retrogradi e rustici se comparati agli Arcamondi, sebbene posseggano buona parte della tecnologia Eldar. Questi mondi sono in genere pi\u00f9 tolleranti degli Arcamondi e spesso accolgono forestieri. Gli Eldar Arlecchini scelgono i membri delle loro bande principalmente su questi mondi.\nGli Esoditi a volte entrano in conflitto con altre specie che cercano di colonizzare i loro mondi. In questi casi ricevono spesso aiuto dagli Arcamondi, in particolare Biel-Tan. Pi\u00f9 di una volta l'Imperium ha subito questa amara lezione.\nArlecchini.\nGli Arlecchini sono i seguaci dello strano dio Eldar Cegorach agili alti e con movimenti cos\u00ec rapidi che l'occhio umano non riesce a percepire. Sono guerrieri vagabondi che hanno costruito accuratamente maschere, impressionanti gesti mimici e acrobatici che raccontano la storia della mitologia Eldar. Essi indossano costumi esotici e dai molti colori, disegnati con colori sgargianti per rappresentare figure del ciclo mitico Eldar. I gruppi di Arlecchini vagano per i portali visitando i mondi e altre fortezze degli esuli Eldar per rimembrare le storie dell'antico ciclo mitico attraverso canzoni e danze. Questi strani spettacoli sono altamente simbolici e sono considerati importanti eventi per gli Eldar. Gli Arlecchini appaiono anche in momento di bisogno durante le battaglie per combattere assieme agli Eldar, aiutandoli nell'interesse di un qualche obiettivo nascosto. Gli Arlecchini sono noti per combattere per la razza Eldar nella sua interezza. Combattono infatti sia con gli Esoditi, sia con gli Eldar d'Arcamondo sia con gli Eldar Oscuri. Sono combattenti molto abili che affrontano il nemico quasi interamente in combattimenti ravvicinati. Sono ben noti per aver aiutato anche altre razze contro i guerrieri del Caos. Le loro immense abilit\u00e0 bilanciano il loro esiguo numero: raramente viaggiano in gruppi superiori ai 10 o 20 membri. Sono unificati dal loro \"Grande Piano\", e sono l'unico gruppo che mantiene una certa unit\u00e0 fra i vari gruppi che compongono la razza Eldar. Come l'Ordo Malleus, sono nemici giurati del Caos. Loro compito \u00e8 custodire la \"Biblioteca Nera\", il luogo dove \u00e8 contenuta l'intera conoscenza degli Eldar sul Caos; l'ingresso \u00e8 permesso solo a pochi inquisitori ed agli \"Illuminati\" (umani sopravvissuti alla possessione del Caos), ed anche costoro vengono sorvegliati a vista. Tutti gli Arlecchini vengono sottoposti ad una prova, che si dice liberi le loro anime dall'influsso di Slaanesh; per questo motivo, non indossano gemme dell'anima. Quando un Arlecchino muore, la sua anima diviene tutt'uno con quella del \"Dio Ridente\". Gli Arlecchini sono un gruppo enigmatico, persino per gli altri Eldar, e comunicano assai di rado con chi non sia uno di loro."}
{"id": "727829", "revid": "729019", "url": "https://it.wikipedia.org/wiki?curid=727829", "title": "Strada statale 31 del Monferrato", "text": "La ex strada statale 31 del Monferrato (SS 31), poi strada regionale 31 del Monferrato (SR 31) e ora strada provinciale 31 del Monferrato (SP 31), \u00e8 una strada provinciale italiana.\nPercorso.\nNel suo preciso e diretto tracciato, unisce i capoluoghi di Vercelli e Alessandria, passando per Casale Monferrato. Tranne che in prossimit\u00e0 degli unici tre centri importanti (Vercelli, Alessandria e Casale) risulta tendenzialmente una strada a poco traffico, e il tipo di ambienti che attraversa \u00e8 rigorosamente rurale: risicolo-pianeggiante nel vercellese, collinare nell'alessandrino.\nLa strada ha inizio a Vercelli, dalla ex strada statale 11 Padana Superiore, e, dirigendosi verso sud, tocca i centri di Stroppiana, Villanova Monferrato, Casale Monferrato, dopo il quale interseca la ex strada statale 457 di Moncalvo, Occimiano e Mirabello Monferrato. Dopo alcuni km in cui non vengono toccati pi\u00f9 centri principali, termina infine in localit\u00e0 San Michele (Alessandria), dove si immette sulla ex strada statale 10 Padana Inferiore.\nAvvenimenti recenti.\nIn seguito al decreto legislativo n. 112 del 1998, dal 2001 la gestione \u00e8 passata dall'ANAS alla Regione Piemonte, che l'ha classificata come strada regionale con la denominazione di \"strada regionale 31 del Monferrato (SR 31)\"; le competenze sono quindi passate all'ARES (Agenzia Regionale Strade).\nA seguito poi del D.R. 9-5791 del 27 aprile 2007 della Regione Piemonte e la conseguente soppressione dell'ARES, dal 1\u00ba gennaio 2008 \u00e8 stata infine riclassificata come provinciale e consegnata alla Provincia di Vercelli e alla Provincia di Alessandria, per le rispettive tratte territoriali di competenza. La nuova denominazione \u00e8 divenuta quindi \"strada provinciale 31 del Monferrato (SP 31)\".\nStrada statale 31 bis del Monferrato.\nLa ex strada statale 31 bis del Monferrato (SS 31 bis), ora strada provinciale 31 bis del Monferrato (SP 31 bis), \u00e8 una strada provinciale italiana di media importanza.\nPercorso.\nCostituisce collegamento fra la ex strada statale 31 del Monferrato e la ex strada statale 11 Padana Superiore, nei pressi di Chivasso.\nIn seguito al decreto legislativo n. 112 del 1998, dal 2001, la gestione \u00e8 passata dall'ANAS alla Provincia di Alessandria, alla Provincia di Vercelli e alla Provincia di Torino."}
{"id": "727831", "revid": "879117", "url": "https://it.wikipedia.org/wiki?curid=727831", "title": "Sfera di Riemann", "text": "In matematica e pi\u00f9 precisamente in analisi complessa, la sfera di Riemann \u00e8 una particolare superficie di Riemann, definita aggiungendo un \"punto all'infinito\" al piano complesso. \n\u00c8 anche chiamata retta proiettiva complessa, in simboli formula_1 o piano complesso esteso, in simboli formula_2\n\u00c8 possibile quindi vedere la sfera di Riemann da diverse prospettive tra loro complementari. A livello algebrico si considera il punto all'infinito come risultato dell'operazione \nIn questo contesto il piano complesso esteso \u00e8 analogo alla retta reale estesa. Da un punto di vista topologico, il piano complesso esteso \u00e8 effettivamente una sfera, come mostrato dalla proiezione stereografica. In analisi complessa la sfera di Riemann \u00e8 la pi\u00f9 semplice superficie di Riemann compatta e quindi un oggetto centrale della teoria, utile a definire le funzioni meromorfe. \nLa sfera di Riemann \u00e8 centrale anche in altri campi della geometria, ad esempio in geometria proiettiva e geometria algebrica in quanto esempio fondamentale di variet\u00e0 complessa, spazio proiettivo e variet\u00e0 algebrica.\nCostruzione.\nSi considera dunque una sfera tangente al piano formula_4 nel suo polo SUD come in figura. Il polo SUD della sfera coincide con l'origine del piano complesso, rappresentato con gli assi di colore rosso. Quindi si stabilisce una corrispondenza biunivoca tra i punti della superficie sferica Z e i punti del piano complesso z (in blu nella figura). Per estensione, il punto coincidente con il polo NORD \u00e8 il punto all'infinito rappresentato come formula_5. Grazie a questa estensione il piano complesso diventa piano complesso \"chiuso\" e la corrispondenza biunivoca prende il nome di \"proiezione stereografica\".\nMatematicamente il punto all'infinito formula_5 va trattato come un punto per il quale l'argomento \u00e8 indefinito e il modulo \u00e8 formula_7. Un intorno del punto all'infinito \u00e8 l'insieme aperto formula_8, cio\u00e8 l'insieme dei punti maggiori di qualsiasi valore.\nFunzioni sulla sfera di Riemann.\nDetta formula_9 la sfera di Riemann, vista come il piano complesso unito con il punto formula_10 , nel senso chiarito prima, una funzione formula_11 \u00e8 detta meromorfa su formula_9 se esistono due carte formula_13 definite come segue:\ne tali che le composizioni con formula_17 siano meromorfe. Si pu\u00f2 dimostrare che le uniche funzioni meromorfe su formula_9 sono le funzioni razionali (rapporti di polinomi di formula_19), mentre discende dal teorema di Liouville che ogni funzione olomorfa sulla sfera di Riemann nel senso appena chiarito \u00e8 costante.\nLa sfera di Riemann come variet\u00e0.\nLa sfera di Riemann \u00e8 inoltre la compattificazione di Alexandrov del piano complesso, ed \u00e8 quindi omeomorfa a formula_20 ma poich\u00e9 vi \u00e8 definita una precisa struttura complessa (ogni punto ha un intorno biolomorfo a formula_21) si ottiene anche che formula_9 \u00e8 una 1-variet\u00e0 sul campo complesso. Un altro fatto che rende chiara l'importanza del ruolo rivestito dalla sfera di Riemann \u00e8 una conseguenza del Teorema di uniformizzazione di Riemann, il quale afferma che le uniche 1-variet\u00e0 semplicemente connesse sono il piano complesso, il piano iperbolico e la sfera di Riemann. Tra queste tre la sfera di Riemann \u00e8 l'unica ad essere una superficie chiusa (ossia una superficie compatta senza bordo). Quindi formula_23 ammette un'unica struttura complessa se vista come 1-variet\u00e0 complessa.\nAutomorfismi.\n \nCome in molte strutture matematiche, anche per la sfera di Riemann lo studio degli automorfismi presenta un interesse notevole; nel caso specifico gli automorfismi sono biolomorfismi invertibili di formula_9 in s\u00e9. Le uniche funzioni che soddisfano tali requisiti sono le trasformazioni di M\u00f6bius, ossia quelle della forma\ncon formula_26 numeri complessi tali che formula_27\n\u00c8 particolarmente interessante a questo proposito ricordare la struttura che S eredita se visto come quoziente topologico di formula_28 in quanto questo consente di dare una caratterizzazione delle trasformazioni di M\u00f6bius in termini di proiettivit\u00e0 di formula_29. Ad esempio usando le coordinate omogenee di formula_29 una trasformazione di M\u00f6bius pu\u00f2 essere scritta come:\nscrittura che evidenzia la corrispondenza tra le trasformazioni di questo tipo e formula_32 il proiettivizzato del gruppo lineare di dimensione due sul campo complesso."}
{"id": "727835", "revid": "486946", "url": "https://it.wikipedia.org/wiki?curid=727835", "title": "Casa di Finwe", "text": ""}
{"id": "727836", "revid": "39692", "url": "https://it.wikipedia.org/wiki?curid=727836", "title": "Riserva Regionale Bosco de l'Isola", "text": ""}
{"id": "727837", "revid": "119758380", "url": "https://it.wikipedia.org/wiki?curid=727837", "title": "Paolo Simoncelli", "text": "Gi\u00e0 professore ordinario di Storia moderna presso la facolt\u00e0 di Scienze Politiche, Sociologia, Comunicazione dell'Universit\u00e0 La Sapienza di Roma e nel 2012 \u00e8 stato direttore del Dipartimento di Scienze Politiche della stessa facolt\u00e0.\nHa pubblicato volumi e saggi sulla diffusione della Riforma protestante in Italia, sull'Inquisizione romana, sul repubblicanesimo fiorentino del XVI secolo e sui rapporti tra cultura italiana e fascismo. Ha scritto per il quotidiano Avvenire."}
{"id": "727840", "revid": "79968", "url": "https://it.wikipedia.org/wiki?curid=727840", "title": "Parlata Resiana", "text": ""}
{"id": "727845", "revid": "486946", "url": "https://it.wikipedia.org/wiki?curid=727845", "title": "Variante Croata del Molise", "text": ""}
{"id": "727846", "revid": "39692", "url": "https://it.wikipedia.org/wiki?curid=727846", "title": "Fontana del Guercio", "text": ""}
{"id": "727847", "revid": "1788047", "url": "https://it.wikipedia.org/wiki?curid=727847", "title": "Jos\u00e9 Mar\u00eda Aznar", "text": "Presidente nazionale del Partito Popolare (PP) dal 1989 al 2004, Aznar riusc\u00ec a portare alla vittoria il suo partito nelle elezioni generali nel 1996, non raggiungendo tuttavia la maggioranza assoluta. Ricevette quindi l'incarico di formare un nuovo governo, sostenuto da partiti nazionalisti catalani (CiU), baschi (EAJ -PNV) e canarini (CC). Durante il suo primo mandato, tra il 1996 e il 2000, il suo governo si \u00e8 distinto per la liberalizzazione e la deregolamentazione dell'economia, tagliando la spesa pubblica e privatizzando varie societ\u00e0 statali in settori strategici. L'economia \u00e8 cresciuta e il paese ha soddisfatto i criteri di convergenza stabiliti a Maastricht, entrando cos\u00ec nel gruppo di paesi che avrebbero adottato l'euro come nuova valuta, la disoccupazione tuttavia \u00e8 rimasta molto elevata. In altre aree, il suo governo ha dovuto affrontare l'omicidio da parte dell'ETA di Miguel \u00c1ngel Blanco, che portarono poi ai primi negoziati con l'ETA, tra il 1998 e il 1999.\nNelle elezioni del 2000, il PP ottiene invece la maggioranza assoluta e Aznar \u00e8 nominato nuovamente Presidente del governo. In questo secondo mandato, l'economia ha continuato a crescere a tassi elevati e la disoccupazione \u00e8 progressivamente diminuita.\nA livello internazionale, durante il suo governo, la Spagna progredisce nell'integrazione nella NATO e si avvicina agli Stati Uniti, specialmente dopo l'inizio del governo di George W. Bush, sostenendo la cosiddetta \"guerra al terrorismo\" e l'invasione dell'Afghanistan.\nBiografia.\nFiglio del giornalista Manuel Aznar Acedo, Jos\u00e9 Mar\u00eda Alfredo Aznar L\u00f3pez nasce a Madrid. Nel 1975 si laurea in Diritto all'Universit\u00e0 Complutense di Madrid.\nDurante la sua giovent\u00f9 milit\u00f2 nel Frente de Estudiantes Sindicalistas (FES), il sindacato degli studenti vicino all'organizzazione politica della Falange Espa\u00f1ola. Tuttavia, Aznar, come altri membri del FES, si mostrava critico verso il franchismo ed il suo movimento politico (Movimiento Nacional), rivendicando il ritorno al pensiero del fondatore della falange, Jos\u00e9 Antonio Primo de Rivera. Quest'adesione giovanile mut\u00f2, durante la transizione verso la democrazia, in un pensiero conservatore democratico, con l'adesione ad Alianza Popular (AP) nel 1979.\nNel 1982 e 1986 fu eletto deputato con AP nella circoscrizione di Avila . Nel 1987 divenne presidente della giunta della regione autonoma di Castiglia e Le\u00f3n.\nVicepresidente del suo partito dal gennaio del 1989 (divenuto Partito Popolare in quell'anno) e presidente dall'ottobre 1989, si dimise dall'incarico in Castiglia e Le\u00f3n quando venne candidato per la presidenza del governo nazionale nelle elezioni generali del 29 ottobre 1989, dove risult\u00f2 eletto come deputato nella circoscrizione di Madrid. Fu di nuovo candidato a presidente nelle successive elezioni generali del 6 giugno del 1993, nuovamente vinte dal PSOE.\nIl 19 aprile del 1995, come capo dell'opposizione, fu vittima di un attentato dell'organizzazione terrorista ETA, dal quale usc\u00ec illeso. Nelle successive elezioni generali del 3 marzo 1996, il PP di Aznar consegu\u00ec la maggioranza relativa (156 deputati su 350). Dopo lunghi negoziati con le principali formazioni nazionaliste della Catalogna (CiU), delle province basche (PNV) e delle Canarie (CC), riusc\u00ec ad ottenere l'appoggio per la formazione del governo con il voto di fiducia del 4 maggio 1996, giurando come Presidente del Governo il giorno successivo.\nAznar presidente del governo.\nNelle elezioni generali del 2000, il PP ottenne un maggior successo, con la maggioranza assoluta del parlamento. In tal modo Aznar si riconferm\u00f2 come presidente del governo per la legislatura 2000-2004. A partire dal 2002, per\u00f2, la popolarit\u00e0 del governo Aznar si vide erosa da vari avvenimenti di politica interna (sciopero generale sulla riforma della politica del lavoro, proteste sulla riforma dell'istruzione, proteste sul piano idrologico nazionale, presunte ingerenze sulle TV) e da eventi esterni (disastro ecologico della nave \"Prestige\", sostegno alla guerra in Iraq senza l'appoggio delle Nazioni Unite, disastro aereo in Turchia di un reparto che rientrava da una missione in Afghanistan). Durante gli anni della guerra in Iraq e dell'invasione dell'Afghanistan, il governo spagnolo divenne il principale sostenitore degli Stati Uniti, insieme al Regno Unito, al fine di posizionare la Spagna in una posizione di rilievo nella comunit\u00e0 internazionale.\nIl controllo del PP da parte di Aznar continu\u00f2 formalmente fino al 1\u00ba settembre del 2003, con la nomina di Mariano Rajoy a presidente del partito e candidato a presidente del governo per le elezioni del 2004. Aznar annunci\u00f2 che dopo tali elezioni si sarebbe ritirato infatti dalla politica attiva.\nTre giorni prima delle elezioni del 2004, una cellula jihadista, presumibilmente motivata dal sostegno della Spagna alle invasioni di Iraq e Afghanistan, fece esplodere dieci zaini carichi di esplosivi in quattro attentati coordinati in diverse stazioni di treni pendolari di Madrid. Il governo di Aznar inizialmente accus\u00f2 l'ETA come l'autore dell'attacco, ipotesi che mantenne per alcuni giorni, preoccupato per la perdita di voti che avrebbe potuto portare l'idea di un attacco di matrice islamista. Tuttavia, questa strategia risult\u00f2 fallimentare, poich\u00e9 il Partito Popolare perse le elezioni, non tanto per gli attacchi in s\u00e9, ma per la convinzione dell'opinione pubblica che il governo avesse mentito deliberatamente.\nSviluppi recenti.\nDopo l'inaspettata sconfitta elettorale del 14 marzo del 2004, anche dovuta alle decisioni politiche del PP sulla guerra in Iraq e soprattutto alle dichiarazioni circa gli attentati di matrice islamica dell'11 marzo del 2004, ritenute reticenti o addirittura mendaci da parte dell'opinione pubblica, il peso politico di Aznar si affievol\u00ec, limitandosi a condizionare la politica del PP con atteggiamenti molto critici e duri verso il governo del PSOE di Zapatero.\nDalla sconfitta elettorale del 2004, \u00e8 il presidente della Fondazione per l'analisi e gli studi sociali (Faes), il \"think tank\" del Partito Popolare spagnolo, inoltre, fino al 2016, \u00e8 stato anche presidente onorario dello stesso partito.\nNel giugno del 2006 - primo membro non anglosassone - fu nominato Presidente del Consiglio di amministrazione della News Corporation, propriet\u00e0 di Rupert Murdoch, composta fra gli altri da importanti dirigenti di J.P. Morgan Stanley e Rothschild Investment. La compagnia controlla grandi imprese di media come la 20th Century Fox, la Fox Broadcasting Company, il National Geographic Channel, oltre ad innumerevoli giornali, riviste e portali internet. A seguito di questa nomina Aznar si dimise da membro del Consiglio di Stato spagnolo, carica prevista dalla riforma del governo socialista di Jos\u00e9 Luis Rodr\u00edguez Zapatero per tutti gli ex-presidenti del governo.\nLa figura di Aznar, che \u00e8 venuta a presentarsi come \"l'erede della tradizione liberale spagnola\", \u00e8 uno dei riferimenti del settore liberal conservatore del centro-destra conservatore spagnolo. I suoi governi hanno portato ad un cambiamento nella direzione della politica estera spagnola, orientandola verso l'atlantismo, promuovendo un avvicinamento a Tony Blair e George W. Bush, a scapito delle relazioni con l'asse franco-tedesco.\nNel 2019 gli viene conferito alla Camera dei deputati il Premio America della Fondazione Italia USA.\nVisioni politiche.\nProblemi ambientali.\nNell'ottobre 2008, in occasione di una visita del presidente ceco V\u00e1clav Klaus nella capitale spagnola, Aznar ha affermato che il cambiamento climatico antropogenico \u00e8 una teoria \"scientificamente discutibile\", divenunta una sorta di religione, e che i suoi seguaci erano \"nemici della libert\u00e0\". Questi punti di vista erano simili a quelli espressi da Klaus nel suo libro \"Blue Planet in Green Shackles\", che \u00e8 stato pubblicato in spagnolo dalla FAES.\nIl discorso di Aznar suscit\u00f2 una certa perplessit\u00e0, dal momento che il suo governo era stato un firmatario del Protocollo di Kyoto nel 1998, e sembrava che in seguito avesse cambiato idea sui cambiamenti climatici. Nel 2009 Aznar avrebbe dovuto parlare ad una conferenza dell'Heartland Institute, annunciata come la \"pi\u00f9 grande riunione mondiale di scettici del riscaldamento globale\", tuttavia si ritir\u00f2 con breve preavviso e, in assenza di una spiegazione pubblica, venne detto che lo fece per risparmiare imbarazzo al suo partito. Il Partito Popolare ha preso le distanze dalle visioni ambientali di Aznar, classificandolo parte di una \"minoranza scettica\" all'interno dei suoi membri. Tuttavia, alcuni politici del Partito Popolare favorirono Aznar e volevano un dibattito pubblico sul cambiamento climatico, in particolare Esperanza Aguirre.\nDal 2010, per\u00f2, Aznar \u00e8 stato presidente del Consiglio consultivo del Global Adaptation Institute, un organismo che si occupava dell'adattamento ai cambiamenti climatici\nPolitica estera.\nIsraele.\nNel 2010 Aznar ha fondato \"Friends of Israel Initiative\", con l'obiettivo dichiarato di \"contrastare i tentativi di delegittimare lo Stato di Israele e il suo diritto a vivere in pace entro confini sicuri e difendibili\". Riferendosi alla sfortunata acquisizione della \"Mavi Marmara\" da parte dei commando israeliano, Aznar ha affermato nel 2010 che il mondo deve sostenere Israele perch\u00e9 \"se scende, andiamo tutti gi\u00f9\". Ha detto che \"in un mondo ideale, l'assalto del commando israeliano non sarebbe finito con nove morti e dei feriti: in un mondo ideale, i soldati sarebbero stati accolti pacificamente sulla nave\". Ha criticato la Turchia, per aver messo Israele \"in una situazione impossibile\" in cui avrebbe dovuto rinunciare alla sua sicurezza o affrontare la condanna mondiale. Aznar ha concluso che Israele \u00e8 la prima linea di difesa dell'Occidente e deve essere protetta.\nNel 2014, in un discorso alla Camera dei Comuni britannica, Aznar ha affermato che Israele \u00e8 necessaria all'Unione europea. Ha detto che il suo rapporto raccomanda che, a causa della sua cultura occidentale e dei benefici che porta l'Unione europea, Israele dovrebbe diventare un membro a pieno titolo dell'Unione europea senza condizioni preliminari.\nControversie.\nIl governo di Aznar ha conferito postumo una medaglia di merito civile a Melit\u00f3n Manzanas, il capo della polizia segreta di San Sebasti\u00e1n e il primo membro di alto profilo del governo franchista ucciso dall'ETA nel 1968. Manzanas \u00e8 stato ampiamente considerato un torturatore e Amnesty International ha condannato il premio.\nDopo le elezioni del 2004 \u00e8 stato rivelato che Aznar e il suo governo muovevano segretamente fondi pubblici in uno studio legale degli Stati Uniti per fare pressione per la concessione della Medaglia d'oro del Congresso ad Aznar. Il contratto consisteva in un primo pagamento di $ 700.000 USD per i primi sette mesi, seguito da $ 100.000 mensili fino a raggiungere la somma di $ 2 milioni.\nIn un'intervista rilasciata a BBC World il 27 luglio 2006, ha espresso dubbi sul fatto che gli \"islamisti\" fossero i soli colpevoli delle contestate bombe del treno di Madrid del 2004: \"Si conoscono in questo momento alcuni autori degli attacchi, ma non si sa chi ha immaginato l'attacco, chi \u00e8 il leader dell'attacco, chi ha avuto l'idea dell'attacco, chi ha stabilito e supportato i mezzi per l'attacco, chi ha definito la logistica degli attacchi, chi ha stabilito le strategie dell'attacco. [...] Penso che una parte degli autori siano islamisti, ma penso che questo non sia solo un attacco islamista\".\nDurante una conferenza a Washington DC all'Hudson Institute, un \"think tank\" statunitense di stampo conservatore, il 23 settembre 2006, riferendosi ai commenti di Papa Benedetto XVI su Islam e violenza, Aznar chiese perch\u00e9 i musulmani non si siano scusati per aver occupato la Spagna per 800 anni come Al-Andalus. Defin\u00ec quindi \"stupida\" l'iniziativa dell'Alleanza delle Civilt\u00e0. Il suo riferimento alle scuse fu una risposta alle dimostrazioni che chiedevano al Papa di scusarsi. Un funzionario del PP chiar\u00ec il discorso di Aznar, dicendo che il Primo Ministro aveva ritenuto inutile chiedere scusa per degli eventi storici.\nLa rivista americana Foreign Policy lo classifica tra i \"cinque peggiori ex presidenti del mondo\" per il suo comportamento post-presidenza. Secondo la rivista, Jos\u00e9 Mar\u00eda Aznar si \u00e8 distinto per la sua \"retorica estrema\", per le sue posizioni negazioniste sulla questione del riscaldamento globale, il suo rifiuto agli sforzi del dialogo interreligioso o per aver dichiarato che l'elezione di un afroamericano alla presidenza degli Stati Uniti avrebbe portato a un \"disastro economico\".\nAccuse di corruzione.\nNel 2015, dopo una serie di casi distribuiti su diversi anni, 11 dei 14 membri del governo di Jos\u00e9 Mar\u00eda Aznar nel periodo 2002-2003 sono stati incarcerati o perseguiti per atti di riciclaggio di denaro e frode fiscale. Aznar stesso \u00e8 sospettato dai tribunali spagnoli di aver beneficiato di una indennit\u00e0 di partito tra il 1990 e il 1996 per un importo di 782.695 euro.\nVita privata.\n\u00c8 sposato con Ana Botella, sindaco di Madrid dal 2011 al 2015, da cui ha avuto tre figli: Jos\u00e9, Maria Ana e Alonso. La loro figlia ha sposato Alejandro Agag a El Escorial il 5 settembre 2002 e ha quattro figli."}
{"id": "727849", "revid": "114127255", "url": "https://it.wikipedia.org/wiki?curid=727849", "title": "The Laramie Project", "text": "The Laramie Project \u00e8 uno spettacolo teatrale di Mois\u00e9s Kaufman e dei membri del Tectonic Theater Project sulle reazioni della popolazione di Laramie, cittadina nello stato del Wyoming, all'assassinio del ventunenne Matthew Shepard, l\u00ec avvenuto nel 1998, considerato un crimine d'odio motivato dall'omofobia.\nTrama.\nDiviso in tre atti, lo spettacolo raccoglie oltre 200 interviste condotte dai componenti della compagnia teatrale con gli abitanti della citt\u00e0, il diario giornaliero dei membri della compagnia e le notizie dei media al tempo. Otto attori interpretano pi\u00f9 di sessanta parti che sono descritte come la trascrizione di \"momenti\", pi\u00f9 che scene nel senso tradizionale.\nStoria delle rappresentazioni.\nLo spettacolo debutt\u00f2 nel febbraio del 2000 al Center Theatre di Denver, che \u00e8 parte del Centro per le Arti Performative (the Denver Center for the Performing Arts), ed \u00e8 stato poi rappresentato nell'Union Square Theater di New York prima del novembre del 2002, quando \u00e8 stato rappresentato a Laramie stessa.\nLa prima italiana \u00e8 avvenuta nel luglio 2020 al Napoli Teatro Festival, in una produzione del Teatro dell'Elfo di Milano per la regia di Ferdinando Bruni e Francesco Frongia. La produzione italiana, intitolata \"Il seme della violenza\", fa il suo debutto milanese al Teatro dell'Elfo nel febbraio 2021.\nTrasposizione cinematografica.\nA seguito del successo dello spettacolo, la HBO commission\u00f2 l'omonimo film \"The Laramie Project\" uscito nel 2002, anche questo scritto e diretto da Kaufman e interpretato da Christina Ricci, Steve Buscemi, Camryn Manheim, Bill Irwin, Summer Phoenix, Joshua Jackson, Clea DuVall, Janeane Garofalo e Michael Emerson. La sceneggiatura \u00e8 nello stile documentario ma alcuni eventi reali sono reinterpretati dagli attori.\nIl film \u00e8 stato premiato al Sundance Film Festival nel gennaio del 2002 ed \u00e8 stato trasmesso nella televisione statunitense dalla HBO nel marzo del 2002.\nUtilizzo scolastico.\nPoi, lo spettacolo ha cominciato a essere utilizzato nelle scuole per l'insegnamento sul tema pregiudizio e tolleranza nei programmi di educazione personale e sociale e di cittadinanza, ed \u00e8 utilizzato anche nel Regno Unito quale testo per il GCSE (General Certificate of Secondary Education) per la letteratura inglese.\n\"The Laramie Project\" \u00e8 stato rappresentato da numerose scuole e universit\u00e0, anche con attori professionisti, negli USA, nel Regno Unito e in Nuova Zelanda. Molte delle rappresentazioni negli USA sono state picchettate da rappresentanti di Fred Phelps, pastore di una chiesa battista indipendente, rappresentato nello spettacolo e noto per la sua propaganda anti-gay."}
{"id": "727850", "revid": "93556", "url": "https://it.wikipedia.org/wiki?curid=727850", "title": "Arteriola", "text": "L'arteriola \u00e8 un vaso sanguigno, di diametro molto piccolo (0,2 mm) che si estende e si dirama dalle arterie, precedendo i capillari.\nLe arteriole possiedono una sottile parete muscolare (solitamente costituita da uno o due strati di muscolatura liscia) e costituiscono il sito principale della resistenza vascolare.\nA spiegazione di ci\u00f2 va detto che la pressione sanguigna nelle arterie \u00e8 il risultato dell'interazione tra il volume di sangue pompato dal cuore al minuto e la resistenza vascolare, chiamata tecnicamente \"resistenza periferica totale\".\nFluttuazione naturale.\nLa fluttuazione della pressione arteriosa \u00e8 dovuta alla natura pulsatile della pressione cardiaca in uscita ed \u00e8 determinata dall'interazione del volume del battito cardiaco con l'elasticit\u00e0 delle arterie principali.\nIn un sistema vascolare sano, l'endotelio (il rivestimento pi\u00f9 interno delle arteriole e degli altri vasi sanguigni) si presenta sottile e rilassato; questa condizione \u00e8 determinata da una notevole produzione di ossido nitrico nelle cellule dell'endotelio, le cui reazioni biochimiche sono regolate da un complesso sistema costituito da polifenoli, enzimi (del tipo sintasi dell'acido nitrico) e L-arginina.\nPatologia e cura.\nQualsiasi patologia che porta alla compressione del flusso sanguigno, come la stenosi, condurr\u00e0 ad un aumento della resistenza periferica totale e quindi ad ipertensione.\nLa contrazione muscolare delle arteriole pu\u00f2 essere il bersaglio di farmaci che abbassano la pressione arteriosa (antipertensivi), come ad esempio la nifedipina e la nicardipina che bloccano il trasporto del calcio nella tunica muscolare delle arteriole, portando ad un loro rilassamento. Ci\u00f2 fa s\u00ec che diminuisca la resistenza al flusso nei vasi periferici, con un generale abbassamento della pressione sistemica totale."}
{"id": "727851", "revid": "1784938", "url": "https://it.wikipedia.org/wiki?curid=727851", "title": "Charles Pinot Duclos", "text": "Uomo intelligente e brillante, condusse una vita mondana a Parigi e venne eletto all\"Accademia di Francia\", di cui ricopr\u00ec anche la carica di segretario perpetuo. Esord\u00ec con il romanzo \"La storia della baronessa Luz\" (1741) e fu anche autore di saggi. \nPer sei anni sindaco della sua citt\u00e0 natale, Dinan, e nel 1750 (grazie alla protezione di Madame de Pompadour e di Luigi XV) diventa storiografo di corte: furono pubblicate postume le sue \"Memorie segrete sul regno di Luigi XIV\" (1790) e il \"Viaggio in Italia\", resoconto di un suo viaggio del 1766."}
{"id": "727852", "revid": "1272592", "url": "https://it.wikipedia.org/wiki?curid=727852", "title": "Galindo", "text": ""}
{"id": "727853", "revid": "39692", "url": "https://it.wikipedia.org/wiki?curid=727853", "title": "Riserva Regionale Sorgenti della Muzzetta", "text": ""}
{"id": "727856", "revid": "198277", "url": "https://it.wikipedia.org/wiki?curid=727856", "title": "Giuseppe Lelj", "text": "Biografia.\nHa un figlio, Tommaso, divenuto a ua volta un calciatore nel ruolo di centrocampista.\nCarriera.\nGiocatore.\nCresciuto nel settore giovanile del , esordisce in prima squadra nella stagione 1972-1973; sempre coi giallorossi disputa da titolare il campionato di Serie C 1973-1974.\nNell'estate seguente viene acquistato dalla Fiorentina, e coi viola gioca nella stagione 1974-1975 15 incontri in campionato; contribuisce inoltre alla vittoria in Coppa Italia, nonostante nella finale dell'Olimpico contro il Milan, subentrato a inizio ripresa a Beatrice, abbandoni il campo dopo un solo minuto per infortunio. A fine stagione viene ceduto alla , ma anche a Genova, disputando solo 13 incontri.\nViene quindi ceduto al , dove diventa uno dei protagonisti della squadra che conquista la promozione in A nella stagione 1976-1977 e quindi un inatteso secondo posto in Serie A nel campionato 1977-1978. Nelle due stagioni Lelj disputa tutte le 68 partite di campionato nel ruolo di terzino destro. \u00c8 qui che viene soprannominato \"roccia d'Abruzzo\" per le sue grandi doti in marcatura e realizza la sua prima rete in massima serie, quella decisiva per la vittoria esterna contro il .\nNell'estate 1978, postosi all'attenzione dei club pi\u00f9 blasonati, torna alla Fiorentina, dove resta per due stagioni. Nell'autunno 1980 viene ceduto al Perugia, dove l'annata si chiude con la retrocessione in Serie B degli umbri. Si riscatta l'anno dopo, quando nelle file del Verona si aggiudica il campionato di Serie B 1981-1982; quindi passa alla , dove disputa solamente 10 incontri della stagione 1982-1983 prima di abbandonare la carriera agonistica con all'attivo 122 presenze e 2 reti in Serie A e 72 presenze in Serie B.\nDopo il ritiro.\nAlla fine degli anni 80 allena le giovanili del Vicenza, per poi continuare la sua carriera da allenatore nei dilettanti del Veneto guidando il Ros\u00e0, il Nove, il Camisano, il Malo e altre compagini. Riveste la carica di presidente della Nobile Provinciale, associazione di tifosi biancorossi che vuole introdurre l'azionariato popolare nella societ\u00e0 calcistica vicentina.\nDa diversi anni Lelj \u00e8 uno dei commentatori sportivi della trasmissione \"Diretta biancorossa\" dell'emittente TVA Vicenza, che segue le partite del principale club cittadino."}
{"id": "727863", "revid": "112738062", "url": "https://it.wikipedia.org/wiki?curid=727863", "title": "Friedrich Melchior von Grimm", "text": "Dopo i suoi studi a Lipsia, nel 1749 si rec\u00f2 in Francia al seguito del conte di Friese, di cui fu segretario a Parigi, e divenne poi incaricato d'affari del governo di Francoforte a Parigi. \nSostenitore della musica operistica italiana, attivo nella vita musicale parigina; amico di Denis Diderot e di Voltaire, collabor\u00f2 con gli enciclopedisti e succedette all'abate Rayal alla redazione della \"Correspondance litt\u00e9raire, philosophique et critique\" destinata ad informare le corti tedesche e russa sulla vita parigina (pubblicate poi tra 1812 ed il 1813). \nAmico e amante di Louise d'\u00c9pinay, ospit\u00f2 Mozart a Parigi. Fu con il compositore di Vienna dapprima in ottimi rapporti ed ebbe azioni di protezionismo nei suoi confronti, aiutandolo anche in situazioni di sconforto. Gli fu ad esempio vicino durante la malattia, seguita dalla precoce morte, della madre Anna Maria Pertl. Ma Mozart era una presenza troppo ingombrante, non solo dal punto di vista artistico, e ci\u00f2 porto lo stesso Barone ad intimare al compositore di lasciare Parigi alla volta di Strasburgo, finanziandogli parzialmente le spese."}
{"id": "727864", "revid": "33277", "url": "https://it.wikipedia.org/wiki?curid=727864", "title": "Friedrich Melchior Grimm", "text": ""}
{"id": "727865", "revid": "33277", "url": "https://it.wikipedia.org/wiki?curid=727865", "title": "Melchior Grimm", "text": ""}
{"id": "727866", "revid": "287204", "url": "https://it.wikipedia.org/wiki?curid=727866", "title": "Louise d'Epinay", "text": ""}
{"id": "727868", "revid": "1543377", "url": "https://it.wikipedia.org/wiki?curid=727868", "title": "Flying (David Copperfield)", "text": "Flying (letteralmente \"volare\") \u00e8 un numero di illusionismo presentato al pubblico da David Copperfield e trasmesso in televisione per la prima volta il 31 marzo 1992 dalla CBS, come ultima illusione dello speciale \"The Magic of David Copperfield XIV: F\u00b7L\u00b7Y\u00b7I\u00b7N\u00b7G - Live the Dream\".\nIn tale numero Copperfield ha volato sul palcoscenico per diversi minuti, osservato dal pubblico sia di fronte che di lato, e arrivando persino a prendere in braccio e portare con s\u00e9 in volo una ragazza (chiamata Bambi). Tutto ci\u00f2 \u00e8 eseguito davanti ad un fondale azzurro e accompagnato da alcuni brani della colonna sonora \"East of Eden Suite\" composta da Lee Holdridge per la miniserie del 1981 \"La valle dell'Eden\" (\"East of Eden\").\nPer mostrare da quanto tempo gli uomini abbiano sognato di volare e quanti tentativi abbiano fatto prima di riuscirci, tale performance \u00e8 stata preceduta dalla visione di un montaggio di vari filmati in bianco e nero in cui sono stati mostrati vari tentativi fallimentari di spiccare il volo, effettuati nei decenni passati da diverse persone, le quali avevano provato a costruire i macchinari pi\u00f9 diversi.\nUna preoccupazione di Copperfield nell'eseguire il \"suo\" volo \u00e8 stata quella di dimostrare che fosse autentico e che non stesse facendo uso di alcun \"mezzo\", come ad esempio cavi, per restare sospeso. Cos\u00ec non solo si \u00e8 fatto passare intorno dagli assistenti due coppie di cerchi (una coppia per volta), ma si \u00e8 anche fatto chiudere dentro un contenitore interamente fatto di plexiglas su cui poi \u00e8 stato posto il coperchio, e sul quale a sua volta ha camminato una assistente. Anche l\u00ec dentro Copperfield ha dimostrato di riuscire a fluttuare.\nTale illusione, come spiegato da Copperfield stesso, gli ha richiesto sette anni di prove e allenamento, per imparare a controllare il volo e a muoversi fluidamente. Un grande contributo gli \u00e8 stato fornito da Joanie Spina, coreografa che ha fatto parte del suo team di collaboratori dal 1986 al 2000.\nMetodo.\nIl metodo \u00e8 stato progettato da John Gaughan, che ha descritto il funzionamento dell'illusione nel brevetto registrato con US Patent No. 5.354.238 all'ufficio brevetti degli Stati Uniti: David Copperfield \u00e8 sostenuto da due coppie di fili di kevlar, prodotti da pochissime ditte in tutto il mondo tra cui una di Las Vegas, tanto sottili (circa \u00bc di millimetro) quanto resistenti, che rimangono invisibili al pubblico se il palco \u00e8 illuminato da luci soffuse e lo sfondo \u00e8 di color celeste. Ad un'estremit\u00e0, i fili sono montati sulle anche dell'illusionista, vicino al suo baricentro, in una cintura sotto i vestiti, cosa che permette a Copperfield di eseguire movimenti naturali mentre rimane sospeso, e all'altra estremit\u00e0 sono collegati ad una piattaforma mobile nascosta sopra il soffitto e che pu\u00f2 spostarsi fluidamente in ogni direzione grazie a delle apposite rotaie. I movimenti della piattaforma e il sollevamento dei fili sono controllati da alcuni assistenti. Durante lo spettacolo altri assistenti fanno ruotare intorno a Copperfield due coppie di anelli (una coppia per volta) in un modo che d\u00e0 l'impressione che passino anche sopra di lui, quando invece gli passano intorno solo a 270 gradi, in modo da non andare a scontrarsi con i fili. La resistenza di tali fili \u00e8 tale che ognuno \u00e8 in grado di sopportare fino a 100\u00a0kg (quindi un totale di 200 essendo due i fili che lo sollevano), il che gli consente di volare anche prendendo in braccio una persona. Nel caso del coperchio del contenitore di plexiglas, questo \u00e8 fatto in modo tale da non combaciare perfettamente con i due lati lunghi del contenitore stesso, per cui i cavi restano liberi di scorrere attraverso la sottile fessura rimasta. Non \u00e8 casuale nemmeno il modo in cui il coperchio stesso viene posato sul contenitore: gli assistenti lo fanno scorrere lungo il lato corto ed entro lo spazio che separa un filo dall'altro, in modo da mantenerli separati ed evitare che finiscano accidentalmente nella stessa fessura."}
{"id": "727869", "revid": "2130303", "url": "https://it.wikipedia.org/wiki?curid=727869", "title": "Santuario dell'Addolorata (Rho)", "text": "Il santuario dell'Addolorata \u00e8 uno dei pi\u00f9 importanti luoghi di culto mariani della Lombardia e sorge a Rho in corso Europa di fronte a viale delle Rimembranze. Nel febbraio del 1923 papa Pio XI ha elevato il santuario al rango di basilica minore.\nStoria della realizzazione.\nSul luogo dove oggi si trova il santuario nel 1522 venne eretta una piccola cappella dedicata alla Madonna della Neve, in segno di ringraziamento per una grazia ricevuta da un aristocratico dell'epoca. Sul piccolo altare venne posto un quadro, il cui autore ci \u00e8 oggi sconosciuto, raffigurante una Piet\u00e0.Il 24 aprile 1583, secondo i resoconti dell'epoca, quel quadro fu protagonista di un evento miracoloso: pianse lacrime di sangue. La cronaca conservata presso la Curia milanese racconta cos\u00ec (di seguito un estratto):\"...Era di domenica e terminata la funzione un certo Girolamo de Ferri con tre amici and\u00f2 di nuovo all'Oratorio a fare un po' d'orazione. Dopo alcune preghiere rimase solo il Ferri; questi, mentre pregava, osserv\u00f2 che il volto della sacra immagine era pallido pi\u00f9 del solito, pens\u00f2 che qualche pittore l'avesse recentemente ritoccato e ne usc\u00ec senza pi\u00f9 pensarci. Mentre ritornava in paese si incontr\u00f2 con l'amico Alessandro de Ghioldi, dal quale fu invitato a ritornare assieme all'Oratorio della Madonna. Mentre ambedue erano inginocchiati a pregare, Ghioldi, rivolgendosi a Gerolamo disse: - Vedi l\u00e0 come \u00e8 sporco quell'occhio, non era cos\u00ec quando abbiamo detto il vespro -. Gerolamo rispose: - Non era cos\u00ec neppure poco fa quando mi sono trattenuto a pregare -. [...] Gerolamo Ferri sal\u00ec sull'altare, si fece dare un pannolino e cerc\u00f2 di pulire il volto della Madonna. Se non che not\u00f2 che l'occhio della Madonna era tutto rosseggiante e che spuntavano altre due lacrime di sangue che scesero fino alle labbra, ed una terza le seguiva fermandosi sotto il mento. Fu avvertito del fatto il Prevosto Traiano Spandrio, che si rec\u00f2 sul posto con il prete Viviani Prati e con Giovanni Giolti, Notaio Apostolico. Viviani sal\u00ec sull'altare e tocc\u00f2 l'occhio della Vergine, ancora umido di sangue, tanto da bagnarsi il dito. Le pareti avevano tracce di umidit\u00e0, ma il pannolino esaminato recava evidenti macchie di sangue. Il Prevosto avvert\u00ec subito l'Ordinario di Milano. L'Arcivescovo fece svolgere le indagini con estremo rigore, e durante tale periodo si verificarono altri prodigi, e si raccolsero testimonianze sulle grazie straordinarie che anche in passato la Madonna aveva elargito. San Carlo, appena ebbe il rapporto, promosse ulteriori indagini; ma al termine esclam\u00f2: - Qui c'\u00e8 il dito di Dio -.\"\nDopo un'indagine sull'accaduto, l'arcivescovo, il futuro San Carlo Borromeo, ordin\u00f2 all'architetto Pellegrino Tibaldi la progettazione di un santuario per il culto mariano allo scopo di commemorare il miracolo. La posa della prima pietra avvenne solo un anno dopo, il 6 marzo 1584, e il nuovo luogo di culto avvolse la piccola cappella, che pure oggi \u00e8 ancora accessibile dall'esterno.\nNell'ottobre di quell'anno San Carlo torn\u00f2 nuovamente a Rho, ospite dei conti Simonetta, e prese alcune decisioni riguardo al Santuario in costruzione: met\u00e0 delle elemosine sarebbero andate ai sacerdoti del Collegio dei Padri Oblati, ai quali venne conferito il compito di supervisionare la costruzione della struttura e la loro futura gestione. Non molti giorni dopo San Carlo mor\u00ec e gli succedette Gaspare Visconti, che con un decreto conferm\u00f2 la volont\u00e0 dell'illustre predecessore. La parrocchia di Rho non accettava questa soluzione, desiderando il controllo della situazione, ma a favore degli Oblati si schier\u00f2 anche il papa Gregorio XIV.\nNel 1586 il santuario, sebbene ancora in lavorazione, venne gi\u00e0 aperto al culto dal cardinale Visconti e Federico Borromeo: l'affresco della Piet\u00e0 fu posto sull'altare maggiore, dove si trova tuttora. Da quel momento in poi per\u00f2 l'edificazione del luogo di culto fu lenta e richiese in tutto circa tre secoli. Nel 1694 vennero poste le fondamenta per il peristilio che avrebbe dovuto abbellire il santuario secondo il progetto del Tebaldi. Il 4 aprile 1721 fu ufficialmente costituito il Collegio dei Padri Oblati, per la cui edificazione viene prescelto il terreno accanto al Santuario, impedendo di fatto la realizzazione del peristilio.\nFrattanto agli inizi del XVII secolo era iniziata la decorazione delle cappelle laterali, grazie alle donazioni delle pi\u00f9 munifiche famiglie locali: fra queste i Simonetta, i Crivelli, i Visconti ed i Turri, tutti ricordati da stemmi araldici e sepolture nei pressi degli altari.\nNel 1751 sorsero problemi per un'altra intuizione del Tibaldi: la cupola venne considerata troppo costosa dal rettore del collegio, padre De Rocchi, perci\u00f2 l'architetto Giuseppe Merlo fu incaricato di rivedere il progetto. Le quattro colonne del progetto originale furono sostituite con quattro archi appoggiati su otto pilastri, riducendo gli ornamenti esterni della cupola e del lucernario. I fondi andarono comunque esauriti e i lavori poterono ricominciare solo dopo qualche anno, quando venne completata la cupola, alta 54 metri con un diametro di 18.\nIl 4 aprile 1755 la chiesa fu consacrata in una cerimonia dal cardinale Giuseppe Pozzobonelli, che la intitol\u00f2 alla Regina dei Martiri. Lo stesso cardinale diede una forte spinta alla conclusione dei lavori di edificazione del santuario, sia per quanto riguarda la cupola, di cui si \u00e8 detto sopra, sia per quanto riguarda la torre campanaria, progettata da Carlo Giuseppe Merlo e Giulio Galliori, costruita nel 1759 ed alta 75 metri, grazie a questa altezza \u00e8 la costruzione pi\u00f9 alta di Rho e uno dei campanili pi\u00f9 alti dell'Arcidiocesi di Milano. Al termine dell'era napoleonica, anche la facciata venne ridisegnata, lavoro compiuto dal neoclassico Leopold Pollack.\nNel 1876 vennero finalmente avviati del collegio (in attesa da un secolo e mezzo), ultimato nel 1911. La costruzione del santuario invece risult\u00f2 compiuta nel 1888 quando venne montato l'ultimo insieme di campane. Il santuario fu inaugurato ufficialmente e solennemente dal cardinale Andrea Carlo Ferrari nel settembre 1895; nel 1923 Papa Pio XI lo promosse al grado di Basilica romana minore.\nAlla fine del XX secolo durante un'opera di restauro l'altare fu ricostruito per opera dello scultore Floriano Bodini. Nella serie di lavori a seguire venne rinnovato l'impianto elettrico (2003), restaurate le cappelle di San Giuseppe (nel 2004), San Carlo (2007) e San Giorgio (2010).\nLa cappella originale (al posto dell'affresco miracoloso vi \u00e8 una copia) \u00e8 stata inglobata alla base dell'abside, sotto il coro, ed \u00e8 tuttora accessibile dal lato di corso Europa, all'incrocio con via Lainate.\nFra il 1880 e il 1966 la chiesa disponeva di una fermata dedicata lungo la tranvia Milano-Gallarate, gestita dalla STIE.\nDescrizione.\nL'architettura.\nIl santuario presenta una pianta a croce latina, a navata unica con quattro cappelle per lato, con una lunghezza di 74 metri ed un transetto di 43 metri; queste misure lo rendono una delle pi\u00f9 grosse basiliche della Lombardia. La cupola \u00e8 alta 54 metri, il campanile 75 metri.\nLa struttura ricalca sostanzialmente il progetto iniziale di Pellegrino Tibaldi, a parte la rinuncia al quadriportico che doveva essere eletto di fronte alla facciata.\nLa cupola, decorata da lesene binate in stile corinzio e da otto finestroni, fu progettata da Carlo Giuseppe Merlo e costruita fra il 1752 ed il 1764. La facciata \u00e8 stata invece realizzata sul progetto neoclassico di Leopold Pollack, preferito ad altri di Carlo Benedetto Merlo e Luigi Cagnola; \u00e8 ornata da due gigantesche statue di profeti e da bassorilievi neoclassici di Grazioso Rusca.\nNel piazzale del sagrato, davanti all'entrata del santuario e del Collegio degli Oblati, \u00e8 stata eretto nel 1884 un monumento bronzeo a San Carlo, disegnata dallo scultore Francesco Barzaghi e realizzata dalla Fonderia Barigozzi.\nLa decorazione interna.\nIl santuario dell'Addolorata conserva numerosi dipinti di celebri pittori barocchi lombardi.\nRisale al 1603 la decorazione della cappella di San Giuseppe per mano di Camillo Procaccini e della sua scuola, compresa una pala d'altare raffigurante il \"Riposo nella fuga in Egitto\".\nNella cappella di San Giorgio invece si possono ammirare affreschi del Morazzone, realizzati fra il 1614 ed il 1615, ed una pala d'altare di Giovanni Ambrogio Figino raffigurante \"San Giorgio e il drago\" (1606). La cappella di San Carlo fu decorata Andrea Lanzani in stile barocco nel 1684. Nella cappella dedicata a san Giovanni Battista la pala d'altare \u00e8 opera della mano del Fiammenghino, in quella di Sant'Anna il dipinto \u00e8 stato realizzato da Carlo Vimercati (1714).\nNella navata si trovano affreschi eseguiti da Giuseppe Carsana (1868-1889) e da Luigi Morgari (1890-1895) con la collaborazione di Achille e Angelo Secchi. Numerosi altri dipinti sono distribuiti in diverse parti del santuario, fra cui un \"Martirio di santa Caterina\" del Procaccini.\nLa cappelle sono decorate nella loro parte superiore da rilievi in stucco; in particolare quelli della cappella di Sant'Ambrogio sono stati realizzati nel 1806 da Grazioso Rusca. Risalgono invece al 1868 due grandi sculture in gesso opera di Pompeo Marchesi, con tema \"La Religione\" e \"San Carlo comunica san Luigi Gonzaga\".\nL'altare viene realizzato nel XVII secolo e poi ampliato su progetto di Gaetano Moretti verso la fine del XIX secolo, decorato con statue in marmo di Antonio Carminati e in bronzo di Eugenio Bellosio e Giovanni Lomazzi. La pala d'altare, seicentesca, \u00e8 di Cristoforo Storer e ritrae la posa della prima pietra del Santuario da parte di San Carlo. Il coro in legno \u00e8 opera di Antonio Maria Pozzi (1747), mentre di poco posteriori sono i pulpiti e gli organi, realizzati dal maestro Benedetto Cazzaniga. Lavori di riammodernamento dell'altare sono stati conclusi il 24 aprile 1998 con una cerimonia di riconsacrazione presieduta dal cardinale Carlo Maria Martini; la nuova struttura, in marmo di Candoglia, presenta statue disegnate da Floriano Bodini. All'arco sovrastante il presbiterio \u00e8 fissato un Crocifisso intagliato in legno con angeli, creazione di Giuseppe Antignati (1765).\nNel periodo natalizio viene installato un presepe a sagome in carta, opera del Carsana, con personaggi a grandezza naturale, con un possibile doppio allestimento, uno per il Natale ed uno per l'Epifania.\nIl collegio dei Padri Oblati.\nIl collegio venne progettato da Giulio Galliori nel 1766, ma la sua realizzazione inizi\u00f2 solamente oltre un secolo pi\u00f9 tardi, per terminare nel 1912. Costruito su un'area precedentemente pensata per il peristilio, si affaccia su un giardino all'italiana di due ettari di estensione.\nIl complesso architettonico \u00e8 organizzato intorno ad un chiostro ed ogni lato \u00e8 costituito da tre arcate con colonne binate in granito rosa di Baveno e angoli a bugnato.\nAl suo interno si trovano le abitazioni dei sacerdoti, un centro congressi, camere affittate ad ospiti, una stazione radio, una biblioteca. Sono conservate inoltre numerose opere d'arte, fra cui dipinti di Bernardino Luini, Andrea Solario, Stefano Danedi, Stefano Maria Legnani, Tommaso Legnani, Andrea Lanzani, Pietro Antonio Magatti, Fiammenghino e Giuseppe Vermiglio e una Via Crucis incisa da Giandomenico Tiepolo nel 1749.\nCampane.\nLa torre campanaria ospita un concerto di 10 campane in La2 Maggiore, fuso dai fratelli Barigozzi nel 1887.\nTutte e 10 le campane, sono inceppate a sistema ambrosiano, essendo il santuario parte della diocesi di Milano."}
{"id": "727871", "revid": "119920027", "url": "https://it.wikipedia.org/wiki?curid=727871", "title": "Arte na\u00eff", "text": "Per arte \"na\u00eff\" (dal francese \"na\u00eff\", ossia \"ingenuo\") si intende un certo tipo di produzione artistica priva di legami con la realt\u00e0 culturale e accademica della societ\u00e0 in cui \u00e8 prodotta.\nCaratteristiche.\nL'artista \"na\u00eff\" \u00e8 di solito autodidatta, privo di specifica formazione artistica, di livello culturale ed estrazione sociale modesti; raramente, almeno in origine, era professionista. Le opere \"na\u00eff\", generalmente dipinti, sono caratterizzate da una notevole semplificazione concettuale e da una certa modestia tecnica ed esecutiva, sia nel disegno che nella stesura del colore e nell'impianto prospettico e compositivo d'insieme. Il tema predominante \u00e8 la rappresentazione della realt\u00e0 sociale pi\u00f9 umile e quotidiana, generalmente in chiave favolistica, poetica o magica.\nL'arte \"na\u00eff\" possiede comunque una certa consapevolezza delle sue caratteristiche, distinguendosi in ci\u00f2 dall'arte primitiva (anche se essa \u00e8 talvolta indicata come \u00abarte neoprimitiva\u00bb), oltre che seriet\u00e0 e rigore sufficienti a porla su un altro piano rispetto all'arte dilettantistica.\nStoria.\nQuesto particolare approccio all'arte assunse rilevanza storica a partire dalla fine del XIX secolo, quando Rousseau il Doganiere espose opere di tale impostazione al \"Salon des Ind\u00e9pendants\" del 1886, suscitando interesse ed ammirazione da parte dei letterati Alfred Jarry e Guillaume Apollinaire, oltre che, anni pi\u00f9 tardi, del giovane Pablo Picasso, al pari di quanto avveniva in quegli stessi decenni per l'arte primitiva.\nA partire dai primi decenni del Novecento l'arte \"na\u00eff\" conobbe un notevole sviluppo e una certa popolarit\u00e0. In Germania, il critico Wilhelm Uhde valorizz\u00f2 l'opera della pittrice S\u00e9raphine de Senlis. In Francia, lo scrittore George Courteline espose nel 1927 a Parigi la sua collezione di dipinti \"na\u00eff\", definendola \u00ab\"Mus\u00e9e du Labeur Ing\u00e9nu\"\u00bb e riscattandola dall'appellativo di \u00abmuseo degli orrori\u00bb affibbiatole nel 1900 dalla rivista \"Cocorico\"; la collezione di Uhde venne donata al Museo d'arte moderna di Parigi, mentre riscossero successo pittori quali Louis Vivin, Camille Bamboise e Andr\u00e9 Bauchant. L'istituzione nel 1966 della Triennale d'arte \"na\u00eff\" a Bratislava contribu\u00ec al fiorire del genere nell'Europa dell'Est e in particolare in Jugoslavia, dove fu protagonista Ivan Generali\u0107, che ebbe il merito di diffondere la tecnica della pittura su vetro. Diverse mostre esportarono il genere in vari Paesi, fra cui gli Stati Uniti con Grandma Moses e l'Italia, dove si distinsero in particolare Orneore Metelli, Ezechiele Leandro, Antonio Ligabue e Dino Pasotti.\nTuttavia, l'avvento del professionismo tra gli artisti \"na\u00eff\" e l'inevitabile influenza del mercato dell'arte e delle gallerie finirono con il pregiudicare le caratteristiche che furono alla base dell'iniziale successo, ossia la spontaneit\u00e0 e l'ingenuit\u00e0.\nLa scultura e l'architettura \"na\u00eff\".\nPer quanto fosse un genere prevalentemente pittorico, in spirito \"na\u00eff\" furono realizzati notevoli\nopere scultoree, come le composizioni del minatore tedesco Erich B\u00f6deker, o addirittura architettoniche, come il \"Palais id\u00e9al\", costruito in pi\u00f9 di trent'anni da Ferdinand Cheval, di professione postino, in Francia."}
{"id": "727874", "revid": "767487", "url": "https://it.wikipedia.org/wiki?curid=727874", "title": "Victor Cousin", "text": "Biografia.\nProfessore di filosofia presso la \"Scuola Normale\" di Parigi e poi presso la locale facolt\u00e0 di Lettere, fu funzionario del governo e ministro negli anni trenta dell'Ottocento ed ebbe l'incarico di riorganizzare il sistema degli studi filosofici in Francia.\nCome filosofo, \u00e8 uno dei principali responsabili dell'introduzione in Francia dello \"Spiritualismo\", e del conseguente abbandono, da parte della filosofia francese, del \"Sensismo\". In et\u00e0 giovanile sub\u00ec l'influsso di Locke e Condillac; ma in seguito abbracci\u00f2 la corrente filosofica dell'idealismo sotto l'influenza di Maine de Biran e Schelling.\nTenne lezioni all'Universit\u00e0 parigina della Sorbona dal 1815 al 1820, quando venne sospeso dall'insegnamento, seguendo quindi la sorte di Fran\u00e7ois Guizot, con la Restaurazione. Si rec\u00f2 allora in Germania dove ebbe modo di conoscere l'Idealismo tedesco. \nUtilizz\u00f2 per primo il termine \"spiritualismo\" per definire il proprio pensiero, frutto della sintesi delle idee di Immanuel Kant, Cartesio e degli idealisti scozzesi. A questa corrente di pensiero ader\u00ec anche il filosofo Th\u00e9odore-Simon Jouffroy.\nFu reintegrato nella cattedra universitaria nel 1827 e continu\u00f2 a insegnare fino al 1832. Le sue pi\u00f9 caratteristiche intuizioni sono contenute nell'opera \"Fragments philosophiques\" (1826) in cui sostenne che fondamento della metafisica fosse l'osservazione e l'analisi dei fatti della vita cosciente. I suoi allievi si dedicarono in gran parte agli studi storici. Tra il 1824 e il 1826 ha curato un'edizione in 11 volumi delle opere di Cartesio.\nFu amico di Santorre di Santa Rosa."}
{"id": "727878", "revid": "547034", "url": "https://it.wikipedia.org/wiki?curid=727878", "title": "The Stone Roses (album)", "text": "The Stone Roses \u00e8 l'album di debutto del gruppo inglese The Stone Roses, pubblicato il 2 maggio 1989.\nRegistrato ai Battery Studios di Londra con il produttore John Leckie, l'album \u00e8 considerato fondamentale per il genere Madchester, nonch\u00e9 precursore del Britpop che si svilupper\u00e0 negli anni novanta. L'album \u00e8 stato disco di platino in Inghilterra. Nel 1999 \u00e8 stata pubblicata la versione doppio CD per il decimo anniversario, e l'album \u00e8 rientrato nelle classifiche inglesi piazzandosi alla posizione 9. La copertina dell'album fu realizzata dal chitarrista John Squire, su ispirazione di un lavoro di Jackson Pollock. La stessa fu inserita dal mensile Q Magazine tra le \"100 copertine pi\u00f9 belle di tutti i tempi\".\nContesto.\nGli Stone Roses, formatisi nel 1983, avevano pubblicato una manciata di singoli per diverse etichette. Il gruppo, proveniente da Manchester, divenne il fulcro della scena Madchester, anche se si dichiarava estraneo a questo movimento. Il suo disco d'esordio fece assurgere la band alla fama nazionale, come avvenne per Inspiral Carpets ed Happy Mondays.\nIl gruppo registr\u00f2 il disco con John Leckie, un produttore che aveva lavorato con i Pink Floyd per il disco \"Meddle\". Pubblicato dalla Silvertone, una branca della Zomba Records creata per lavorare con le nuove rock band, l'album fu registrato ai Battery Studios di Londra, con sessioni di registrazione aggiuntive ai Konk e ai Rockfield Studios.\nLa band si esib\u00ec in vari concerti di alto profilo a sostegno dell'album, di cui uno nel famoso locale notturno The Ha\u00e7ienda di Manchester, centro della scena baggy e Madchester. Il concerto che gli Stone Roses tennero a Spike Island nel 1990 di fronte a 27.000 fan fu definito la \"Woodstock\" della baggy generation.\nTracce.\nVersione decimo anniversario (1999).\nDisco 1\nDisco 2"}
{"id": "727879", "revid": "767487", "url": "https://it.wikipedia.org/wiki?curid=727879", "title": "K\u00f6zi", "text": "Biografia.\nK\u00f6zi nasce il 29 maggio 1972 a Niigata, in Giappone. Il vero nome \u00e8 sconosciuto, ma pare sia K\u014dji Hagino. K\u00f6zi inizia a suonare il pianoforte all'et\u00e0 di 6 anni, costretto dai genitori e del tutto disinteressato alla musica. Solo alle scuole medie comincia a sviluppare un certo interesse per la materia, sentendo un suo compagno di scuola suonare la chitarra elettrica. Un interesse che cresce presto in amore: appena diplomato, infatti, K\u00f6zi scappa di casa in auto con un amico e raggiunge Tokyo, dove era certo avrebbe trovato un'opportunit\u00e0 per sfondare come musicista. Dopo un periodo di ristrettezze economiche e militanza nei Girl e nei Beyond The Reinsight come chitarrista, K\u00f6zi trova lavoro in un karaoke dove conosce Mana, che al tempo si faceva chiamare Serina e lavorava anche lui l\u00ec. L'intesa fra i due travalica la semplice amicizia e si trasforma nel desiderio concreto di mettere su una band: i due hanno in mente molte idee, ma il punto fermo dei loro pensieri consiste nella necessit\u00e0 di trovare la risposta all'annosa domanda \u00abche cos'\u00e8 l'uomo?\u00bb. \u00c8 curioso notare che K\u00f6zi proveniva da una band chiamata Girl e Mana da una chiamata GIRL'e.\nLa Tokyo di fine anni ottanta/inizio anni novanta, grazie al boom economico, pullulava di gruppi, ed i due entrano a far parte di diverse formazioni. Entrambi avevano gi\u00e0 delle esperienze precedenti alle spalle, ma la prima collaborazione insieme l'hanno entrando nei Matenr\u014d, Mana come bassista e K\u00f6zi come chitarrista; la band produce un paio di demo tapes e poi si scioglie. I due decidono per\u00f2 di continuare la loro carriera fondando in prima persona una nuova formazione musicale: \u00e8 il 1992, e Mana sceglie il nome di MALICE MIZER, due parole francesi per \"malizia\" e \"miseria\", che secondo lui sono alla base di ogni azione dell'uomo; stavolta entrambi rivestono il ruolo di chitarristi e compositori (Mana il principale e K\u00f6zi in seconda), delegando tutti gli altri ruoli (canto compreso) ad altri artisti. Stavolta la strada imboccata \u00e8 buona: nonostante diversi cambi di formazione ed alterne fortune, i MALICE MIZER raggiungono in pochi anni l'apice della celebrit\u00e0, diventando in 9 anni di carriera uno dei gruppi pi\u00f9 celebrati della scena giapponese, famosi in patria ed all'estero. Il successo si basa molto anche sulla precisa divisione delle parti fra i membri del gruppo: K\u00f6zi interpreta il personaggi del clown triste, del giullare, del Pierrot, della marionetta; \u00e8 il personaggio pi\u00f9 ironico e bizzarro del gruppo, e spesso, nei live e nei videoclip, indossa i costumi di scena pi\u00f9 eccentrici e farseschi. Signori incontrastati del visual degli anni novanta, bizzarri, glam, tragici, lirici, gotici, incredibilmente ricercati tanto nell'aspetto musicale quanto in quello visivo, i MALICE MIZER faranno (e fanno tuttora) scuola fra tutte le band rock e non del Giappone. I MALICE MIZER hanno messo in pausa indeterminata la loro attivit\u00e0 nel 2001, senza uno scioglimento ufficiale.\nIn seno ai MALICE MIZER, a partire dal 1998, K\u00f6zi fa parte anche del duo degli Eve of Destiny, formato dal suo grande amico di vecchia data Haruhiko Ash come leader, compositore, vocalist e chitarrista, e da K\u00f6zi come compositore in seconda e chitarrista; la maggior parte delle composizioni del duo \u00e8 per\u00f2 di natura elettronica, solo accompagnate dalle chitarre. Gli Eve of Destiny rappresentano il lato pi\u00f9 musicalmente duro ed oscuro di K\u00f6zi, che qui smette i panni del pagliaccio per vestire quelli del rocker punk, goth e molto dark. I due sono pi\u00f9 famosi all'estero, soprattutto in Europa continentale, che non in Giappone, e nel 2005 hanno inciso il loro primo disco per una \"label\" tedesca, la Celtic Circle Records. Anche gli Eve of Destiny hanno attualmente interrotto, ma non cessato, l'attivit\u00e0.\nMessa da parte l'esperienza coi MALICE MIZER, ed oltre agli Eve of Destiny, K\u00f6zi inizia dal 2002 una carriera solista. In quello stesso anno, infatti, la sua compagna scrittrice Minako Honda pubblica il libro \"Izayoi no tsuki\", e K\u00f6zi ne scrive una evocativa colonna sonora, stampata su un CD abbinato al libro. L'anno dopo d\u00e0 alle stampe un primo doppio singolo, \"KHAOS/KINEMA\", che vale come una dimostrazione d'intenti. Nel 2004 \u00e8 la volta del suo primo album, \"Catharsis\", e del secondo singolo \"MEMENTO\" (dedicato al defunto batterista dei MALICE MIZER, Kami); infine, nel 2006 esce il suo secondo lavoro completo, \"LOKI N' ROLL\", l'ultima uscita discografica di K\u00f6zi.\nNel 2008 il musicista si dedica alle collaborazioni: a maggio lavora con Mako (ex-frontman della sciolta band deadman) nel suo primo singolo da solista \"buried with the light\", ed il 27 dicembre partecipa come guest artist al concerto di fine anno dei Moi dix Mois, la band formata da Mana dopo la pausa dei MALICE MIZER. Nel frattempo partecipa alla session band DALLE, che esordisce il 18 ottobre con K\u00f6zi alla chitarra, Satoshi dei sitha alla voce, Atsushi dei lloy al basso e Takeshi Fuchi dei Royal Cabaret alla batteria. Anche il 2009 \u00e8 caratterizzato dal lavoro con i DALLE e dalle collaborazioni e dai live con altri famosi artisti, come con il gruppo musicale rice di Y\u016bki Sakurai.\nStile.\nK\u00f6zi \u00e8 un artista dalla personalit\u00e0 musicale molto sfaccettata. Pur seguendo alcuni canoni di riconoscibilit\u00e0, quali l'elettronica ed il gusto per il farsesco, le composizioni di disco in disco risultano molto diversificate e varie fra di loro.\nIl primo doppio singolo, \"KHAOS/KINEMA\", \u00e8 il manifesto artistico di K\u00f6zi; composta da quattro brani, l'opera presenta infatti i due lati principali dello stile di quest'artista: tanto i primi due pezzi sono chiassosi, caotici, destrutturati, pesanti e disordinati (dal greco \u03a7\u03ac\u03bf\u03c2, \"khaos\", \"disordine\"), quanto gli altri due sono tranquilli, armoniosi, ritmici, leggeri ed ordinati (dal greco \u039a\u03b9\u03bd\u03b7\u03bc\u03b1, \"kinema\", \"movimento\"). Questo chiaro dualismo, ravvisabile anche nelle composizioni scritte nei MALICE MIZER (emblematiche l'ordinata \"claire ~Tsuki no shirabe~\" e la disordinata \"ILLUMINATI\"), \u00e8 il punto caratterizzante del lavoro di K\u00f6zi.\nIl background musicale di K\u00f6zi \u00e8 molto ampio e, come i suoi brani, pu\u00f2 risultare contraddittorio: l'artista giapponese ama infatti in egual misura il pop anni ottanta e la bossa nova brasiliana, la darkwave e la musica barocca, le colonne sonore degli horror italiani anni settanta e l'heavy metal. Quel che ne viene fuori \u00e8 una produzione molto varia ed insieme omogenea.\nL'iconografia visiva di K\u00f6zi \u00e8 altrettanto variegata: gi\u00e0 a partire dalle prime foto coi MALICE MIZER \u00e8 evidente la sua preferenza per il colore rosso ed il suo gusto per l'eccesso. I suoi segni di riconoscimento, ieri come oggi, sono costumi da clown, acconciature esageratissime, gorgiere, volto bianco di cerone, lenti a contatto colorate diverse, feticismo per i globi oculari e la pelle nera, per tutto ci\u00f2 che \u00e8 estroso ed in qualche modo diverso dal solito. I completi vistosi abbinati ad un atteggiamento dimesso ed allo sguardo perso nel vuoto creano la sensazione di essere di fronte ad una specie di bambola di porcellana, ad una marionetta o ad un circense. Oltre ai costumi di scena, K\u00f6zi dimostra questo suo gusto anche negli strumenti musicali: possiede una chitarra ESP customizzata color rosso intenso e sagomata con riccioli e vortici a cui ha dato un nome proprio, , ed una sua versione completamente ricoperta di un mosaico con tasselli in madre perla.\nDiscografia.\nEventuali note sono riportate dopo il punto e virgola \";."}
{"id": "727881", "revid": "116740086", "url": "https://it.wikipedia.org/wiki?curid=727881", "title": "Sei libri", "text": "Nel diritto islamico sunnita, i Sei libri ( \"al-Kutub al-sitta\") sono le principali opere di tradizioni storico-giuridiche (\"\u1e25ad\u012bth\") registrate da musulmani; per importanza subito dopo il Corano, il Testo Sacro dell'Islam, questi libri (ne) integrano la \"shar\u012b\u02bfa\".\nGli autori delle opere sono i seguenti: Bukh\u0101r\u012b, Muslim ibn al-Hajj\u0101j, Ab\u016b D\u0101w\u016bd al-S\u012bjist\u0101n\u012b, al-Tirmidh\u012b, Ibn M\u0101ja e al-Nas\u0101\u02be\u012b.\nUn pregio singolare \u00e8 riconosciuto alle opere dei primi due, ambedue chiamate \"al-J\u0101mi\u02bf al-\u1e63a\u1e25\u012b\u1e25\" (\"La sana raccolta\", \"La corretta raccolta\"), tanto da essere ricordate col duale arabo \"\u1e62a\u1e25\u012b\u1e25\u0101n\u012b\" (I due \"\u1e62a\u1e25\u012b\u1e25\"); come pure i loro autori: \"al-Shaykh\u0101n\u012b\" (I due \"shaykh\").\nConfronto con altre raccolte.\nGli sciiti aggiungono altre opere di \"\u1e25ad\u012bth\" (i Quattro libri), fra cui quelle di Ab\u016b Ja\u02bffar Mu\u1e25ammad b. Ya\u02bfq\u016bb al-Kulayn\u012b, di al-B\u0101b\u016bya al-Qumm\u012b o di Ab\u016b Ja\u02bffar Mu\u1e25ammad b. al-\u1e24asan al-\u1e6c\u016bs\u012b.\nVi sono anche raccolte di \"\u1e25ad\u012bth\", cosiddetti \"quds\u012b\" (sacri), in cui il Profeta riferisce parole di Allah che non furono raccolte nel Corano. \nEsistono poi le \"s\u012bra\" (vita), ovvero raccolte di \"\u1e25ad\u012bth\" ordinati cronologicamente per descrivere la vita di Maometto.\nEsiste tuttavia una \"Sunna\" di minor rilievo, attribuita ai suoi \u1e62a\u1e25\u0101ba e ai suoi Seguaci."}
{"id": "727882", "revid": "599013", "url": "https://it.wikipedia.org/wiki?curid=727882", "title": "J\u00e9r\u00e9my Toulalan", "text": "Biografia.\nIl padre \u00e8 un operaio specializzato nel settore aerospaziale e grazie a lui Jeremy da bambino tifa Bayern Monaco, sognando di imitare Japhet N'Doram, giocatore del Nantes. \nCaratteristiche tecniche.\nCentrocampista difensivo molto abile nei contrasti, grande capacit\u00e0 di controllo palla e grande senso dell'anticipo.\nCarriera.\nClub.\nNantes.\n2001-04 gli inizi della carriera.\nCresce nelle giovanili del Nantes, e, promosso in prima squadra, si affaccia al calcio professionistico debuttando il 23 marzo 2002 in Ligue 1 contro il Rennes (vinto 3-1) e poco dopo anche in Champions League, contro il (perso 2-1), dove rimedia la sua prima ammonizione in carriera. Il secondo anno gioca 13 partite, tra cui contro il Marsiglia (vinto 2-0), il Bordeaux (pareggiato 0-0) e un'altra volta contro il Marsiglia, match vinto 1-0, entrando all'84esimo.\n2004-05 miglior giocatore Under-21 della Ligue 1.\nIl quarto anno esordisce contro il Metz, match perso 1-0. Segna il suo primo goal da giocatore professionista il 2 ottobre 2004 contro lo Strasburgo, match vinto 2-0. In quest'anno il centrocampista diventa uno dei giocatori pi\u00f9 importanti della formazione, dove viene anche eletto migliore giocatore Under-21 del campionato francese.\n2005-06 l'ultimo anno al Nantes.\nL'ultimo esordio nel Nantes arriva nella prima giornata di campionato, contro il , match vinto 2-0. La seconda partita di campionato avviene contro il Rennes, uscendo al 40esimo minuto, match vinto 3-0. Quest'anno partecipa a partite importanti, ad esempio contro il (vinto 2-0), il Lione (perso 1-0), il Paris Saint-Germain (perso 2-0), il Saint-\u00c9tienne (pareggiato 1-1), il Lilla (perso 2-0), nel match di ritorno le pi\u00f9 importanti sono contro il Lione (perso 3-1), il PSG (pareggiata 0-0) e il Saint-\u00c9tienne (perso 1-0).\nLione.\n2006-07 gli inizi al Lione.\nNel 2005 attira le attenzioni del Lione, che pensa a lui per sostituire Essien, ceduto in Inghilterra al Chelsea per la somma record di 38 milioni di euro; l'affare dapprima non si concretizza, ma nel 2006 le due parti trovano l'accordo per il trasferimento del giocatore, chiamato questa volta a sostituire Diarra, ceduto al Real Madrid. Toulalan fa presto a convincere il pubblico del Gerland grazie alle sue qualit\u00e0 impressionanti di recupero e di piazzamento al centrocampo, e la sua intesa con il brasiliano Juninho e il portoghese Tiago diventa in breve tempo una pedina fondamentale della squadra. L'esordio avviene il 4 agosto 2006 contro la sua ex squadra, il Nantes, match vinto a Nantes 3-1. Diventa subito titolare, giocando partite importanti, come il Marsiglia (vinto 4-1), facendo anche un assist.\nFa altri 3 assist in 2 partite, contro il Lilla, match vinto 2-1, grazie ai suoi 2 assist. Il suo ultimo assist stagionale avviene contro il Nantes, ex squadra del giocatore, partita vinta 3-1. L'esordio in Champions League avviene contro il Real Madrid, match vinto 2-0. A fine anno vince il suo primo campionato in carriera e la sua prima Supercoppa.\n2007-2011 il campionato, la coppa e l'addio al Lione.\nIl secondo anno inizia con il match contro l', match vinto 2-0, facendo anche un assist. Dopo questo, in campionato, fa altri 2 assist, contro il (vinto 3-0) e il Bordeaux (vinto 4-2). Nel match perso contro il Marsiglia 3-1, Toulalan rimedia il suo primo infortunio al ginocchio, che lo lascia in panchina per 3 giorni. L'esordio in Champions League arriva contro il , match perso 3-0. Il 7 marzo 2011 rinnova il suo contratto con fino al 2015. In totale con il Lione vince 2 campionati, 2 supercoppe e 1 coppa.\nM\u00e1laga.\nIl 17 giugno 2011 viene acquistato per 11 milioni di euro dal Malaga con cui firma un contratto quadriennale da 4,2 milioni di euro all'anno. Fa il suo debutto nel campionato spagnolo il 28 agosto nella sconfitta per 2-1 contro il Siviglia, dove gioca come mediano. Segna il suo primo goal della carriera nel match Malaga-Villareal della quattordicesima giornata della Liga 2011-2012, match vinto 2-1. Il secondo goal avviene contro lo RCD Mallorca, match vinto 3-1. Il suo ultimo goal stagionale avviene contro il Getafe CF, match vinto in trasferta 3-1. L'esordio nella Coppa del Rey avviene contro il Getafe CF, match vinto 1-0.\nNel match contro il Levante UD della ventiseiesima giornata di campionato subisce una frattura alle dita dei piedi, che gli far\u00e0 chiudere la sua prima stagione in Spagna. Il secondo esordio arriva contro il Celta Vigo, match vinto 1-0. Quest'anno le sue condizioni fisiche non sono delle migliori, tanto che subisce molti falli che lo fanno rimanere in tribuna nella 4\u00aa, dalla 6\u00aa alla 10\u00aa, dalla 15\u00aa alla 18\u00aa e dalla 31\u00aa alla 36\u00aa giornata. L'esordio in Champions con la squadra spagnola avviene contro il , match pareggiato 1-1 al San Siro.\nMonaco.\nIl 6 luglio 2013 viene ufficializzato l'acquisto del giocatore da parte del Monaco per 5 milioni di euro, dove firma un biennale. L'esordio al avviene nella prima giornata di campionato contro il Bordeaux, match vinto 2-0 allo Stadio Jacques Chaban-Delmas. L'esordio in Coupe de la Ligue avviene contro il Reims, match perso 2-1, mentre la prima partita stagionale nella Coupe de France avviene contro il Vannes (vinta 3-2), dove fa un assist. Fa il suo primo gol stagionale contro lo Stade Reims, match vinto 3-2. Il 9 aprile 2015 rinnova con il club monegasco, fino al giugno 2017.\nBordeaux.\nIl 29 giugno 2016 passa a titolo definitivo al Bordeaux, con cui firma un contratto biennale.\nNazionale.\nGrazie alle ottime prestazioni, Raymond Domenech lo convoca in nazionale e lo fa debuttare l'11 ottobre 2006 contro le Isole F\u00e6r \u00d8er, in una partita del girone di qualifiche per Euro 2008. L'esordio nell'Euro 2008 avviene contro la Romania, match pareggiato 0-0. All'epoca era uno dei centrocampisti francesi pi\u00f9 apprezzati ed era visto di fatto come il successore di Mak\u00e9l\u00e9l\u00e9 in nazionale. Partecipa alla qualificazione del campionato Mondiale di calcio 2010 in Sudafrica, dove la Francia ottiene l'accesso. L'esordio nel Sudafrica 2010 avviene contro l'Uruguay, match pareggiato 0-0.\nStatistiche.\nPresenze e reti nei club.\n\"Statistiche aggiornate al 18 gennaio 2018.\""}
{"id": "727884", "revid": "60344", "url": "https://it.wikipedia.org/wiki?curid=727884", "title": "Paffia", "text": ""}
{"id": "727885", "revid": "110157", "url": "https://it.wikipedia.org/wiki?curid=727885", "title": "Fontana Records", "text": "La Fontana Records \u00e8 un'etichetta discografica olandese, con una sede attiva in Italia.\nStoria.\nLa Fontana Records fu fondata negli anni cinquanta, come sussidiaria dell'olandese Philips Phonografische Industrie (PPI). In seguito a un riassestamento del suo settore musicale la Philips decise di abbandonare la Fontana in favore della Vertigo Records e della Mercury Records. L'etichetta torn\u00f2 poi operativa negli anni settanta a seguito del suo acquisto da parte della PolyGram.\nNel 1964 venne fondata anche la Fontana U.S.A. che veniva distribuita dalla Mercury Records. Alcuni dei principali gruppi pubblicati da Fontana in quegli anni che hanno piazzato un loro singolo al primo posto nelle classifiche sono: Wayne Fontana &amp; The Mindbenders, The Troggs, The New Vaudeville Band, e Steam. Nel 1970 la Mercury interruppe le attivit\u00e0 dell'etichetta per poi riattivarle negli anni ottanta. Attualmente la Fontana \u00e8 ancora una divisione attiva della Mercury Records.\nLa Fontana in Italia.\nIn Italia l'etichetta inizia le pubblicazioni discografiche negli anni '50, dopo l'accordo con la Philips, ed entra a far parte del gruppo Phonogram.\nLa sede italiana della Fontana si trova a Milano; tra gli artisti pubblicati ricordiamo Corrado Lojacono, Dino Sarti, Anna Rusticano, Christian e Daniela Ghibli, oltre ad alcune ristampe di Fabrizio De Andr\u00e9 del catalogo Karim.\nI dischi pubblicati.\nPer la datazione ci siamo basati sull'etichetta del disco, o sul vinile o, infine, sulla copertina, qualora nessuno di questi elementi avesse una datazione, ci siamo basati sulla numerazione del catalogo; se esistenti, abbiamo riportato oltre all'anno il mese e il giorno (quest'ultimo dato si trova, a volte, stampato sul vinile)."}
{"id": "727887", "revid": "287204", "url": "https://it.wikipedia.org/wiki?curid=727887", "title": "Kozi", "text": ""}
{"id": "727892", "revid": "1318658", "url": "https://it.wikipedia.org/wiki?curid=727892", "title": "Seguaci", "text": "I Seguaci (, sing. \"t\u0101bi\u02bf\" o \"t\u0101bi\u02bf\u012b\") furono i musulmani della generazione successiva a quella di Maometto, che non ebbero pertanto modo di frequentarlo, se non fuggevolmente, come invece avevano potuto fare i Compagni (o \"a\u0101ba\") che, di fatto, furono i loro principali informatori circa il periodo in cui visse ed ag\u00ec il profeta dell'Islam.\nInferiori di poco per affidabilit\u00e0 ai Compagni, i Seguaci hanno nondimeno un enorme credito nell'Islam e numerosi \"\u1e25ad\u012bth\" hanno all'origine della catena trasmissiva il nome di uno di loro. Di loro si occupano infatti numerose opere biografiche chiamate \"\u1e6dabaq\u0101t\"."}
{"id": "727894", "revid": "767487", "url": "https://it.wikipedia.org/wiki?curid=727894", "title": "Rambo III", "text": "Rambo III \u00e8 un film del 1988 diretto da Peter MacDonald, interpretato da Sylvester Stallone. \u00c8 la terza pellicola della saga dedicata al reduce John Rambo ed \u00e8 dedicato al \"valoroso popolo afghano\".\nTrama.\nJohn Rambo, riguadagnata la propria libert\u00e0, ora vive assieme a dei monaci buddisti in Thailandia, che aiuta svolgendo per loro dei lavori e partecipando, di tanto in tanto, a degli incontri di lotta nei bassifondi per racimolare denaro da donare al monastero. Il colonnello Samuel Trautman lo raggiunge per coinvolgerlo in un'operazione americana per tentare di colpire un commando sovietico che, invaso l'Afghanistan, compie genocidi verso la popolazione locale. Rambo per\u00f2, stanco di essere coinvolto in assurde guerre, rifiuta l'invito dell'ex superiore e amico. Trautman procede comunque ma viene assalito da forze nemiche nei pressi del confine, con conseguente sterminio dei suoi uomini. Trautman viene catturato e inviato a una grande base di montagna per essere interrogato dal colonnello sovietico Zaysen e il suo scagnozzo, il sergente Kourov.\nL'ambasciatore ufficiale Robert Griggs informa Rambo della cattura di Trautman, ma si rifiuta di approvare una missione di salvataggio per paura di attirare gli Stati Uniti in guerra. Consapevole che Trautman morir\u00e0 in caso contrario, Rambo ottiene il permesso di intraprendere un salvataggio da solo a condizione che egli sar\u00e0 sconfessato in caso di cattura o di morte. Rambo vola subito a Peshawar, in Pakistan, dove intende convincere il trafficante d'armi Mousa Ghani per portarlo a Khost, la citt\u00e0 pi\u00f9 vicina alla base Sovietica, dove Trautman \u00e8 tenuto prigioniero. I Mujahideen in paese, guidati dal capo Masoud, esitano ad aiutare Rambo nel liberare Trautman. Nel frattempo, un informatore dei sovietici alle dipendenze di Ghani informa i russi, che inviano due elicotteri d'attacco per distruggere il villaggio. Anche se Rambo riesce a distruggere uno di essi con una torretta, i ribelli si rifiutano di aiutarlo ulteriormente. Aiutato solo da Mousa e un giovane ragazzo di nome Hamid, Rambo attacca la base sovietica e infligge danni significativi prima di essere costretto a ritirarsi. Hamid, cos\u00ec come Rambo, sono feriti durante la battaglia e Rambo manda via lui e Mousa prima di riprendere la sua infiltrazione. Eludendo abilmente la sicurezza di base, Rambo raggiunge Trautman proprio mentre sta per essere torturato con un lanciafiamme. Lui e Trautman salvano molti altri prigionieri e dirottano un elicottero Hind per sfuggire alla base. L'elicottero \u00e8 danneggiato durante il decollo e si blocca rapidamente, costringendo i fuggitivi a fuggire attraverso la sabbia a piedi. Un elicottero d'attacco persegue Rambo e Trautman fino a una grotta vicina, dove Rambo lo distrugge con una freccia esplosiva. Un furioso Zaysen manda un commando sotto Kourov per ucciderli, ma i russi vengono sbaragliati. Un Kourov ferito attacca Rambo a mani nude, ma \u00e8 superato e ucciso. Come Rambo e Trautman si dirigono verso il confine con il Pakistan, Zaysen e le sue forze li circondano.\nDopo essersi riparati in una trincea nel bel mezzo del campo di battaglia, si scontrano con gli agguerriti plotoni sovietici. Proprio quando sembra che per Rambo e Trautman sia la fine certa, improvvisamente un centinaio di ribelli a cavallo, guidati da Masoud, intervengono per aiutare i due a combattere contro gli invasori per la loro libert\u00e0.\nI russi, coadiuviati da Zaysen, tentano di resistere ma vengono sconfitti. Nella scena finale Rambo, alla guida di un carro armato, affronta il colonnello sovietico, alla guida di un elicottero Mil Mi-24: i due veicoli si lanciano l'uno contro l'altro a tutta velocit\u00e0, sparandosi poco prima dell'impatto: alla fine, un pauroso urto frontale determina la distruzione dell'elicottero, mentre Rambo, protetto dal veicolo corazzato, ha la meglio, uccidendo Zaysen. Infine Rambo dona il suo ciondolo portafortuna (che era di Co Bao) ad Hamid e assieme a Trautman torna in jeep in Thailandia.\nProduzione.\nIl film \u00e8 stato prodotto dalla Carolco Pictures. Gli effetti visivi sono a opera della Introvision International. Dei suoni post-produzione si \u00e8 invece occupata la Dolby Laboratories. Inizialmente il regista del film avrebbe dovuto essere Russell Mulcahy, ma pochi giorni dopo l'inizio delle riprese venne sostituito dal direttore della fotografia Peter MacDonald a causa di divergenze creative. Insieme a lui abbandonarono il film anche tre direttori della fotografia.\nIl budget per la realizzazione della pellicola ammonta a circa $ 63.000.000. Stallone chiese un Gulfstream jet (dal costo di $ 12 milioni), come parte della sua retribuzione per il film. Ne ottenne uno. Si tratta dell'ultimo film della saga di Rambo che vede la partecipazione di Richard Crenna nel ruolo del colonnello Samuel Trautman. Crenna scomparve il 17 gennaio del 2003, prima della realizzazione del quarto film. Quest'ultimo, chiamato \"John Rambo\" (2008), \u00e8 stato dedicato alla sua memoria.\nIl personaggio di Masoud (Spiros Foc\u00e1s) \u00e8 un riferimento ad A\u1e25mad Sh\u0101h Mas\u02bf\u016bd, militare e politico afghano del Fronte Unito, combattente contro il regime talebano dell'Afghanistan. Fu comandante rispettato ed amato dei combattenti islamici per la resistenza afgana contro l'invasione sovietica prima e contro il regime dei talebani poi. Durante la guerra civile afghana divergenze politiche e ideologiche lo opposero lungamente al Partito islamico di Gulbuddin Hekmatyar. Con la vittoria del fronte di Burhanuddin Rabbani, da lui sostenuto, fu nominato ministro della difesa. Stallone scelse il comico francese Marc de Jonge per il ruolo del colonnello Zaysen dopo averlo visto in una pubblicit\u00e0.\nRiprese.\nLe scene sono state riprese dal 30 agosto al 22 dicembre 1987. Il film vanta molti set sontuosi ed \u00e8 stato girato in vari continenti. L'inizio \u00e8 stato girato in Thailandia, fra Bangkok ed il monastero buddista di Chiang Mai. Il resto del film, in particolare gli esterni, sono stati girati a: Peshawar in Pakistan; in Israele fra Tel Aviv, Eilat e Jaffa; negli Stati Uniti, nell'Imperial County in California e fra la \"Fort Yuma Indian Reservation\" e la \"Yuma Territorial Prison State Park\", Arizona.\nIl budget del film fu di 65 milioni di dollari.\nColonna sonora.\nLa canzone che si sente alla fine del film \u00e8 \"He Ain't Heavy, He's My Brother\", cantata da Bill Medley. Altre canzoni sono \"It is our destiny\", cantata sempre da Bill Medley, scritta da P\u00e9ter Wolf e Ina Wolf, e \"The Bridge\", prodotta da Giorgio Moroder, scritta da Tom Whitlock, e cantata dallo stesso Moroder insieme a Joe Pizullo. Inoltre, era stata scritta una vasta colonna sonora dal compositore americano detentore di un premio Oscar Jerry Goldsmith; tuttavia, gran parte di essa, non \u00e8 stata utilizzata.\nDistribuzione.\nUscita nelle sale.\nIl film \u00e8 stato distribuito negli Stati Uniti d'America il 25 maggio 1988 dalla TriStar Pictures; in Giappone l'11 giugno dalla Toho-Towa; in Australia il 23 giugno dalla Roadshow Entertainment; in Taiwan il 25 giugno; a Davao il 28 giugno; in Uruguay il 30 giugno; in Norvegia e in Svezia (dalla Svensk Filmindustri (SF)) il 1\u00ba luglio; in Germania Ovest il 14 luglio dalla Jugendfilm-Verleih; in Finlandia il 15 luglio dalla Finnkino con il nome \"Rambo - taistelija 3\"; in Argentina il 21 luglio; nei Paesi Bassi il 4 agosto dalla Concorde Film; in Portogallo il 12 agosto; in Brasile il 19 agosto; in Regno Unito e Irlanda il 26 agosto dalla Guild Film Distribution; in Danimarca il 29 agosto; in Francia il 26 ottobre dalla Columbia TriStar Films. In Italia fu distribuito da Cecchi Gori Group Distribuzione nel dicembre 1988.\nCensura.\nIl film, a seconda del paese di proiezione, ha avuto una censura pi\u00f9 o meno \"severa\": \u00e8 stato vietato ai minori di 13 anni in Qu\u00e9bec; minori di 14 in Brasile e Cile; 15 in Svezia; 16 in Argentina, Islanda, Paesi Bassi, e Portogallo; 18 in Finlandia, Germania Ovest, Ontario, Malesia, Norvegia, Spagna, e Regno Unito. In Italia \u00e8 stato invece classificato come \"T\", ovvero visibile a tutti, in Australia \"M\" (Recommended for mature audiences), ovvero sconsigliato ai minori di 15 anni, mentre a Singapore \"PG\", ovvero che la visione dei bambini \u00e8 consigliata con la presenza di un adulto. Con il certificato numero 29127 la Motion Picture Association of America (MPAA), operante negli Stati Uniti d'America, ha valutato il film \"R\" (restricted), ovvero vietato ai minori di 17 anni non accompagnati dai genitori.\nAccoglienza.\nIncassi.\nNel primo week-end di apertura il film incassa $ 16.745.418 in patria, \u00a3 551.189 in Regno Unito, e DEM 6.685.239 in Germania Ovest. Il guadagno totale negli Stati Uniti d'America \u00e8 pari a $ 53.715.611, mentre nel resto del mondo $ 135.300.000, di cui \u00a3 1.932.302 in Regno Unito, ESP 530.637.133 in Spagna, SEK 10.558.330 in Svezia, DEM 19.767.651 in Germania Ovest, per un incasso globale di $ 189.015.611.\nCritica.\nIl film \u00e8 stato accolto in maniera mista dalla critica: su MYmovies 2,25/5, su FilmTV 4,2/10, su Movieplayer 1,9/5."}
{"id": "727909", "revid": "1869172", "url": "https://it.wikipedia.org/wiki?curid=727909", "title": "Balthasar Permoser", "text": "Biografia.\nDopo la sua formazione a Salisburgo e Vienna nel 1670 e una prima attivit\u00e0 in Baviera, trascorse un lungo periodo in Italia (1675-1689) soggiornando a Genova, Firenze e Roma, dove entr\u00f2 in contatto con Gianlorenzo Bernini e Pietro da Cortona. \nNel 1689 venne nominato scultore di corte a Dresda, dove inizi\u00f2 una lunga attivit\u00e0 per la corte di Sassonia, interrotta da viaggi in Italia, Salisburgo, Vienna e Berlino. Fedele seguace del Bernini, si interess\u00f2 a ritmi estrosi e bizzarri e si apr\u00ec a soluzioni scenografiche e ambientali: ne \u00e8 chiaro esempio il giardino dello Zwinger a Dresda (il suo capolavoro) in cui l'ornamentazione statuaria si fonde perfettamente con le architetture di Matth\u00e4us Daniel P\u00f6ppelmann."}
{"id": "727913", "revid": "118158146", "url": "https://it.wikipedia.org/wiki?curid=727913", "title": "Salmo trutta marmoratus", "text": "Salmo trutta marmoratus (Cuvier, 1829) \u00e8 da alcuni considerata una sottospecie di \"Salmo trutta\", mentre, pi\u00f9 recentemente, la specie \u00e8 stata elencata tra le dieci trote presenti in Europa come specie a s\u00e9 stante, ovvero come \"Salmo marmoratus\" (Kottelat &amp; Freyhof, 2007) . Si tratta di un pesce appartenente alla famiglia dei salmonidi e conosciuto comunemente come trota marmorata.\nDistribuzione e \"habitat\".\nLa trota marmorata \u00e8 caratteristica ed esclusiva dei bacini fluviali adriatici subalpini italiani e sloveni. Il suo areale originario va dai torrenti, anche di alta quota, ai corsi d'acqua del piano ed ai bacini lacustri di grandi dimensioni (grandi laghi subalpini), che sfociano nel mare Adriatico e drenano il versante meridionale delle Alpi.\nDescrizione.\nLe caratteristiche pi\u00f9 evidenti della trota marmorata riguardano la taglia e la livrea. \nEssa \u00e8 caratterizzata da un'alternanza di macchie chiare e scure, irregolari e spesso fuse tra loro, che formano un disegno intricato definito \"marmorizzatura\", da cui deriva il nome comune dell'animale. Essa risulta comunque fortemente influenzata sia dall'ambiente in cui vivono gli animali presi in considerazione sia dal periodo dell'anno. Si osservano infatti esemplari con striature di un grigio chiarissimo quasi bianco e altri di un marrone scuro quasi nero. Ogni fiume pare conservare un ceppo con caratteristiche morfologiche e di livrea leggermente diverse, anche se non tassonomicamente significative.\nQuesto pesce pu\u00f2 raggiungere dimensioni ragguardevoli: l'esemplare pi\u00f9 grande mai catturato in un corso d'acqua pesava poco meno di 25\u00a0kg. La forma migratrice, generalmente di sesso femminile, si sposta nei grandi laghi per la fase trofica dove pu\u00f2 incontrare le condizioni ottimali per un rapido accrescimento (la cattura record \u00e8 di un pesce di 33\u00a0kg nel lago di Lugano). Le femmine migratrici si riproducono all'et\u00e0 di 4-5 anni ad una lunghezza media di 55-60cm.\nTassonomia.\nRecenti indagini biogeografiche e molecolari sul DNA mitocondriale hanno mostrato come questo \"taxon\" sia da considerare una sottospecie di una primigenia trota che aveva trovato rifugio nel mediterraneo orientale, da cui, attraverso il mar Adriatico ha potuto espandersi nelle regioni del bacino padano veneto e in Slovenia.\nIbridazione.\nIn quanto strettamente affine, la marmorata \u00e8 facile all'ibridazione con la pi\u00f9 comune trota fario, semispecie con cui condivide l'\"habitat\". Gli ibridi risultanti sono fertili.\nLa livrea dell'ibrido ad una prima analisi risulta del tutto simile a quella della marmorata, salvo una pi\u00f9 o meno marcata puntinatura rosso/arancio di piccole dimensioni e una separazione delle striature (marmoreggiature) simile a una grossolana maculatura, sugli opercoli branchiali. Morfologicamente parlando il cranio si arrotonda, le dimensioni dell'occhio diminuiscono, cos\u00ec come le dimensioni delle pinne, e il corpo risulta nell'insieme meno affilato, tendendo ad assomigliare pi\u00f9 alla fario.\nL'ibridazione, una volta avvenuta, pu\u00f2 mitigarsi con incroci con altre marmorate, evento non raro per la condivisione delle zone di frega, in generazioni successive. Ci\u00f2 d\u00e0 origine a esemplari con le caratteristiche di ibridazione molto poco marcate, difficilmente identificabili se non da occhio esperto. Ne \u00e8 un bell'esempio l'esemplare riportato nell'immagine a lato, che pare essere ibrido di seconda generazione conservando solo aloni rossastri sul corpo e non puntini, ma marcata puntinatura sugli opercoli branchiali. Peculiare \u00e8 la marcata colorazione giallognola delle pinne ventrali e pettorali, come nella fario, dato che questo elemento generalmente si perde nell'ibrido. Negli esemplari puri infatti le pinne sono generalmente del medesimo colore di fondo del manto. \u00c8 da notare anche, all'opposto, come la morfologia generale dell'esemplare sia invece quella della marmorata, con cranio allungato e occhio prominente. Ci\u00f2 testimonia l'estrema difficolt\u00e0 dell'identificazione precisa di un esemplare ibrido, in particolare tenendo presenti le peculiarit\u00e0 morfologiche dei vari habitat, gi\u00e0 segnalate in precedenza.\nCome principio per la distinzione di massima degli esemplari, va considerata l'adesione totale alle peculiarit\u00e0 cromatiche e morfologiche della specie, prendendo come riferimento quanto osservabile in bacini ove l'ibridazione \u00e8 stata naturalmente limitata dalla differenziazione degli \"habitat\" tra fario e marmorata. Pur condividendone l'habitat in termini generali, infatti, in ecosistemi fluviali in equilibrio naturale la marmorata tende a mantenere una prevalenza sulla fario nei bacini principali, mentre quest'ultima domina gli ambienti torrentizi ove il sostentamento e l'ambientazione della specie pi\u00f9 grande risultano notevolmente pi\u00f9 difficoltosi.\nL'equilibrio dell'ibridazione naturale con la trota comune \u00e8 attualmente fortemente sbilanciato da fattori diretti e indiretti presumibilmente dipendenti dall'uomo; in particolare dall'impoverimento idrico degli areali di diffusione originale e dal conseguente ampliamento dell'\"habitat\" della fario, nonch\u00e9 dall'introduzione artificiale nei bacini principali di esemplari adulti di fario, giungendo a mettere a repentaglio la conservazione di ceppi puri di questa trota endemica.\nAllevamento.\nLa marmorata \u00e8 allevata in cattivit\u00e0 con successo solo da pochissimo tempo, con difficolt\u00e0 e in pochissimi centri: ci\u00f2 ne causa un limitato interesse economico. Attualmente la trota marmorata \u00e8 oggetto di progetti di tutela.\nConservazione.\nSecondo il comitato italiano della IUCN, questa specie si trova in serio pericolo sia per l'alterazione dei naturali \"habitat\", sia per l'introduzione di specie affini, le quali si ibridano riducendo gli esemplari geneticamente puri."}
{"id": "727917", "revid": "16066", "url": "https://it.wikipedia.org/wiki?curid=727917", "title": "Futuro indicativo", "text": ""}
{"id": "727918", "revid": "2128848", "url": "https://it.wikipedia.org/wiki?curid=727918", "title": "Burgtheater", "text": "Il Burgtheater (\"teatro di corte\"), conosciuto originariamente come K.K. Theater an der Burg, e successivamente, fino al 1920, come K.K. Hofburgtheater, \u00e8 il teatro nazionale austriaco a Vienna e uno dei pi\u00f9 importanti teatri di lingua tedesca del mondo. Viene chiamato \"die Burg\" dalla popolazione viennese.\nStoria.\nIl Burgtheater fu fatto edificare dall'imperatrice Maria Teresa d'Austria degli Asburgo da Giuseppe Galli Bibiena allo scopo di avere un teatro adiacente al suo palazzo, e fu inaugurato, con il nome di Nuovo Privilegiato Imperiale Teatro, il 14 maggio 1748 con \"La Semiramide riconosciuta\" di Christoph Willibald Gluck con Vittoria Tesi ed Angelo Amorevoli. \nAncora nel 1748 avviene la prima assoluta di \"Alexander der Grosse in Indien\" e di \"Il Siroe\" di Georg Christoph Wagenseil, \"La fata meravigliosa\" di Ignaz Holzbauer e \"Demetrio\" di Baldassare Galuppi, nel 1749 \"L'Olimpiade\" di Wagenseil ed il successo della prima assoluta di \"Achille in Sciro\" di Niccol\u00f2 Jommelli con la Tesi, nel 1753 di \"La clemenza di Tito\" di Andrea Adolfati, nel 1754 di \"Il tributo di Rispetto e d'Amore\" di Georg von Reutter, nel 1755 di \"La gara\" di Reutter e \"L'innocenza giustificata\" di Gluck con Caterina Gabrielli e Gaetano Guadagni, nel 1756 di \"Il re pastore\" di Gluck con la Gabrielli, nel 1758 \"La fausse esclave\" di Gluck ed \"Il finto pazzo\" di Niccol\u00f2 Piccinni, nel 1760 \"Issipile\" di Giuseppe Scarlatti, delle cantate \"Dove, amata germana, dove corri s\u00ec lieta?\", \"Complimento per il giorno onomastico dell'imperatore d'Austria\", \"Apprendesti, o germana\", \"Complimento per il giorno onomastico dell'imperatrice d'Austria\" e della festa teatrale \"Alcide al bivio\" di Johann Adolf Hasse diretta da Gluck con la Gabrielli e \"Tetide\" di Gluck con la Gabrielli e Gasparo Angiolini, nel 1761 il successo di \"Armida\" di Tommaso Traetta con la Gabrielli e \"Don Juan\" e \"Le cadi dup\u00e9\" di Gluck, \"Prometeo assoluto\" di Wagenseil, \"Il trionfo di Clelia\" di Hasse con Guadagni ed \"Orph\u00e9e et Euridice\" con Guadagni nel 1762, nel 1764 il successo di \"La rencontre impr\u00e9vue\" di Gluck, \"Egeria\" di Hasse con Guadagni ed \"Alessandro\" di Gluck, nel 1765 \"Telemaco\" con Guadagni, \"Semiramis\" di Gluck e \"Gli stravaganti\" di Giuseppe Scarlatti, nel 1766 \"Aurelius oder Der Wettstreit der Grossmut\" di Cornelius Hermann von Ayrenhoff, nel 1767 \"L'amore artigiano\" di Florian Leopold Gassmann, \"Partenope\" di Hasse con Venanzio Rauzzini, \"L'apoth\u00e9ose d'Hercule\" di Jean-Georges Noverre, \"Alceste\" con Antonia Bernasconi, \"Pyramus und Thisbe\" di Josef Starzer e \"Les petits riens\" di Gluck, nel 1768 \"La notte critica\" di Gassmann, nel 1770 \"Le donne letterate\" di Antonio Salieri e \"Parid und Helena\" di Gluck con Giuseppe Millico, nel 1771 \"Armida\", nel 1772 \"La fiera di Venezia\" di Salieri, \"Il barone di Rocca Antica\", \"I rovinati\" di Gassmann, \"La diavolessa\" di Josef B\u00e1rta e \"La secchia rapita\", nel 1773 \"V\u00e9nus et Adonis\", \"Divertissement\", \"Soliman II\" e \"L'union des berg\u00e8res\" di Noverre, \"Die Vestalin\", \"Adele de Ponthieu\", \"Die italienische Schaefer\" e \"La joie interrompue\" di Starzer, \"La casa di campagna\" di Gassmann e \"La locandiera\" di Salieri, nel 1774 \"La calamita de' cuori\" di Salieri, \"L'orfano della China\" di Andr\u00e9-Ernest-Modeste Gr\u00e9try ed \"Il geloso in cimento\" di Pasquale Anfossi e nel 1775 \"Le roi et le fermier\" e \"Motezuma\" di Starzer e \"La finta scema\" di Salieri. Il figlio di Maria Teresa, imperatore Giuseppe II lo chiam\u00f2 il \"teatro nazionale tedesco\" nel 1776.\nTre opere di Wolfgang Amadeus Mozart furono rappresentate per la prima volta al Burgtheater: \"Il ratto dal serraglio\" nel 1782, \"Le nozze di Figaro\" nel 1786 e \"Cos\u00ec fan tutte\" nel 1790. A partire dal 1794, il teatro venne chiamato \"K.K. Hoftheater n\u00e4chst der Burg\".\nIl 14 ottobre 1888 venne spostato in un nuovo edificio sulla Ringstra\u00dfe disegnato da Gottfried Semper e Karl von Hasenauer.\nIl 12 marzo 1945 il Burgtheater venne quasi completamente distrutto in un raid aereo e, un mese pi\u00f9 tardi, il 12 aprile, venne ulteriormente danneggiato da un incendio dalle origini sconosciute.\n\u00c8 stato ricostruito con le sembianze originarie tra il 1953 e il 1955.\nGrazie alle molte prime di drammi scritti da Thomas Bernhard, Elfriede Jelinek, Peter Handke, Peter Turrini e George Tabori, il direttore del teatro Claus Peymann \u00e8 riuscito ad affermare la reputazione del Burgtheater come uno dei teatri europei pi\u00f9 all'avanguardia.\nAttori fissi.\nTra i pi\u00f9 conosciuti dei 120 membri dell'ensemble ci sono: Sven-Eric Bechtolf, Klaus Maria Brandauer, Kirsten Dene, Andrea Clausen, Bruno Ganz, Karlheinz Hackl, Robert Meyer, Gertraud Jesserer, Ignaz Kirchner, Jutta Lampe, Susanne Lothar, Michael Maertens, Tamara Metelka, Birgit Minichmayr, Petra Morz\u00e9, Nicholas Ofczarek, Hedwig Pistorius, Elisabeth Orth, Martin Schwab, Peter Simonischek, Ulrich Tukur, Gert Voss, Gusti Wolf, e Heinz Zuber.\nAlcuni celebri ex-membri dell'ensemble sono Max Devrient, Josef Kainz, Josef Lewinsky, Joseph Schreyvogel, Adolf von Sonnenthal, Charlotte Wolter, Ludwig Gabillon, Zerline Gabillon, Attila H\u00f6rbiger, Friedrich Mitterwurzer, Paula Wessely, Paul H\u00f6rbiger, e Fritz Muliar. Alcuni attori diventano membri d'onore, e i loro nomi sono incisi nel marmo al fondo delle scale cerimoniali del teatro, come Annemarie D\u00fcringer, Wolfgang Gasser, Heinrich Schweiger, Gusti Wolf, e Michael Heltau."}
{"id": "727919", "revid": "144796", "url": "https://it.wikipedia.org/wiki?curid=727919", "title": "Johann Dientzenhofer", "text": "Biografia.\nPoche sono le notizie sulle prime fasi della sua vita e sulla sua formazione: fu probabilmente in Italia attorno al 1699 (nelle opere ecclesiastiche successive a questa data, si nota infatti una certa familiarit\u00e0 con l'architettura sacra italiana, che va ad innestarsi su moduli tedeschi). Tra i suoi primi incarichi in ambito religioso vi fu la costruzione della cattedrale di Fulda su stimolo dell'abate locale, Adalbert von Schleifras.\nNegli edifici privati prevalgono invece i moduli francesi, forse derivati dagli studi per ornamenti di Jean Berain, pubblicati nel 1711.\nNel 1711 venne nominato architetto di corte del \"principe vescovo\" di Bamberga: assieme al fratello Christoph, lavor\u00f2 alla chiesa benedettina di Banz, la cui pianta \u00e8 derivata da quella del Borromini per la Chiesa di San Carlo alle Quattro Fontane."}
{"id": "727923", "revid": "729019", "url": "https://it.wikipedia.org/wiki?curid=727923", "title": "Costa sassone", "text": "La Costa Sassone (latino: \"litus Saxonicum\") era la linea di fortificazioni costruite tra III e IV secolo dalle Fiandre al Cotentin (costa europea) e sulla costa sud-occidentale dell'Inghilterra per impedire le invasioni dei Sassoni e degli Scoti.\nStoria.\nConosciamo questo sistema difensivo, e le truppe che vi erano dislocate, dalla \"Notitia dignitatum\".\nIn Europa questo sistema difensivo era limitato alla Manica e al Mare del Nord ed era incentrato su quattro punti chiave, tra cui Rouen e Avranches. Ognuna di queste quattro citt\u00e0 aveva un contingente militare. Al comando del \"Litus Saxonicum\" continentale era un tribuno di stanza a Granona (ubicazione sconosciuta).\nSulla costa inglese sud-occidentale noi troviamo i seguenti luoghi fortificati: Portchester Castle, Pevensey, Lympne, Dover, Richborough, Reculver, Bradwell-on-Sea, Burgh Castle, Brancaster. Il comando era affidato al \"Comes litoris Saxonici per Britannias\". \u00c8 probabile che in Britannia questo sistema difensivo sia stato costruito gi\u00e0 nel tardo III secolo, cio\u00e8 al tempo della rivolta di Carausio contro Roma. Del resto, si sa dalle fonti che prima di ribellarsi Carausio aveva ricevuto dal governo centrale il compito di difendere la costa dai pirati. La realizzazione di queste fortificazioni era dunque in linea con la politica imperiale. Pi\u00f9 a nord, le precauzioni dei Romani presero la forma di depositi a Lincoln e Malton, con tutto un complesso sistema di strade e stazioni, cos\u00ec che, all'occorrenza, le truppe potessero marciare rapidamente da un luogo all'altro.\nForti.\nIn Gran Bretagna.\nI nove forti della Costa sassone sulla sponda britannica sono i seguenti, elencati da nord a sud:\nOspitava la Legio II \"Augusta\".\nEsistono alcuni altri siti che appartenevano chiaramente alla porzione britannica della Costa sassone (il cosiddetto \"limes\" Wash-Solent), sebbene non siano inclusi nella \"Notitia\", come i forti a Walton, nel Suffolk, oggi sprofondato nel mare a causa dell'erosione, e il forte a Caister-on-Sea; pi\u00f9 a sud Carisbrooke Castle sull'Isola di Wight e \"Clausentum\" (Bitterne, nella moderna Southampton) sono considerati estensioni a occidente della linea di fortificazioni. Altri siti probabilmente connessi col sistema fortificato della Costa sassone sono il forte sprofondato a Skegness e i resti di possibile stazioni di segnalazione a Thornham, Corton e Hadleigh.\nPi\u00f9 a settentrione lungo la costa furono costruiti dei depositi a \"Lindum\" (Lincoln) e Malton, da cui partivano delle strade che raggiungevano le stazioni di segnalazione costale: quando giungeva un allarme, le truppe potevano essere inviate lungo queste strade. Ancora pi\u00f9 a nord lungo la costa, nel North Yorkshire, furono costruite alcune torri di guardia costale (a Huntcliff, Filey, Ravenscar, Goldsborough e Scarborough) che mettevano in collegamento le difese meridionali alla zona militare settentrionale del Vallo.\nIn Gallia.\nSecondo la \"Notitia dignitatum\" esistevano due comandi separati incaricati di controllare la costa settentrionale della Gallia, entrambi appartenenti al sistema della Costa sassone. Va per\u00f2 notato che all'epoca della compilazione definitiva della \"Notitia\" (risalente al 420 circa) i Romani si erano gi\u00e0 ritirati dalla Britannia.\nIl comando pi\u00f9 a nord era quello del \"Dux Belgicae secundae\", avente il proprio quartier generale a \"Portus Aepatiaci\" e l'incarico di sorvegliare le coste della Belgica Secunda (all'incirca tra gli estuari della Schelda e della Somme):\nSebbene non sia menzionato nella \"Notitia\", il porto di \"Gesoriacum\" o \"Bononia\" (Boulogne-sur-Mer), che era stato la base principale della \"Classis Britannica\" fino al 296, sarebbe ricaduto sotto il \"Dux Belgicae Secundae\".\nPi\u00f9 a occidente, sotto il \"Dux tractus Armoricani et Nervicani\", erano le coste della Normandia e dell'Armorica fino alla foce della Loira. La \"Notitia\" registra i seguenti siti:"}
{"id": "727924", "revid": "5901", "url": "https://it.wikipedia.org/wiki?curid=727924", "title": "Nicholas Eymerich", "text": ""}
{"id": "727927", "revid": "5901", "url": "https://it.wikipedia.org/wiki?curid=727927", "title": "Nicola Eymerich", "text": ""}
{"id": "727928", "revid": "767487", "url": "https://it.wikipedia.org/wiki?curid=727928", "title": "Christoph Dientzenhofer", "text": "Biografia.\nLe notizie sulla sua formazione sono scarse: nelle sue opere per\u00f2 l'artista dimostra chiaramente l'assimilazione dei princip\u00ee di Borromini e Guarini (donde l'ipotesi di un suo viaggio in Italia), innestati su elementi architettonici di tradizione tedesca.\nL'architetto, che si dedic\u00f2 prevalentemente a fabbriche sacre, rivolse la sua attenzione soprattutto al problema dell'unificazione tra la pianta longitudinale e quella centrale e del rapporto tra spazio interno ed esterno agli edifici, che risolse attraverso la compenetrazione delle forme ispirata da Guarino Guarini e da Borromini.\nLavor\u00f2, insieme al figlio Kilian Ignaz, soprattutto per le chiese degli ordini religiosi presenti a Praga, dove mor\u00ec nel 1722."}
{"id": "727931", "revid": "944090", "url": "https://it.wikipedia.org/wiki?curid=727931", "title": "Kilian Ignaz Dientzenhofer", "text": "Biografia.\nKilian Ignaz Dietzenhofer, figlio dell'architetto Christoph Dientzenhofer e Maria Anna Lang, raggiunse presto una grande fama; anche se poco si conosce della sua formazione. Probabilmente ha frequentato la Scuola gesuitica a Mal\u00e1 Strana per poi trascorrere un anno a studiare filosofia presso il Clementinum. Si ritiene che dapprima volesse scegliere una vita spirituale, poi sotto l'influenza del padre si \u00e8 avvicinato all'architettura. Con lui, che ha creato le condizioni per la sua fortunata carriera artistica, ha imparato il mestiere di muratore.\nIn un soggiorno a Vienna Kilian Ignaz entra in contatto con Johann Bernhard Fischer von Erlach e Johann Lucas von Hildebrandt, coi quali collabora. Nel 1709 intraprende studi approfonditi e parte in viaggi di istruzione all'estero, parlava sei lingue. Nel 1716 aiutava il padre nella costruzione dell'Abbazia di B\u0159evnov a Praga e da li vi inizi\u00f2 una stretta collaborazione fra i due tanto che ne complet\u00f2 i progetti anche dopo la sua morte. Durante il suo periodo di formazione ebbe l'occasione di collaborare anche con Giovanni Biagio Santini.\nTra i suoi primi edifici vi sono Villa Amerika a Praga e la chiesa di San Giovanni Nepomuceno, nell'Abbazia delle Orsoline di Hradcany.\nDopo la morte di suo padre, nel 1722, ha assunto la posizione di costruttore abbaziale per i benedettini di B\u0159evnov e Broumov, con incarichi legati a tutti i loro possedimenti: Police nad Metuj\u00ed, Legnica. Inoltre anche le comunit\u00e0 religiose ceche dei Gesuiti, Agostiniani e Crocigeri della stella rossa gli diedero costantemente delle commissioni. Il suo successo e la sua fama erano talmente grandi che gi\u00e0 1725 era diventato ricercato e difficile da avvicinare. \nTra i molti lavori che gli vennero affidati dall'abate di Broumov, Othmar Daniel Zinke, spicca la chiesa dell'Abbazia di Legnickie Pole, vicino Legnica, considerata il capolavoro giovanile di Dietzenhofer.\nIn contrasto con l'architettura del padre, svilupp\u00f2 le forme barocche verso l'alto, unendo le tradizioni boeme allo stile di corte viennese. Negli edifici sacri, predilesse le piante centrali, variate con soluzioni innovative; in quelli civili la sua creativit\u00e0 \u00e8 testimoniata dagli incroci degli assi dei tetti, dal rapporto tra i piani e dalle scarse ornamentazioni. \nL'imperatore Carlo VI d'Asburgo, nel 1730, lo nomina architetto di corte, nel 1737, \u00e8 stato nominato per il costruttore fortezza superiore.\nKilian Ignaz durante la sua carriera ha progettato e costruito un vasto numero di edifici sacri e profani in Boemia, Moravia e Slesia. Il panorama di Praga si distingue per la sua architettura. \nDopo la sua morte, molti dei progetti avviati e programmati da lui sono stati eseguiti da genero Anselmo Lurago."}
{"id": "727933", "revid": "729019", "url": "https://it.wikipedia.org/wiki?curid=727933", "title": "Classis Britannica", "text": "La classis britannica era la flotta romana navale della provincia di Britannia e faceva parte della flotta romana. Aveva il compito di pattugliare la Manica e il mare attorno alla Britannia, di trasportare uomini e mezzi e di mantenere le comunicazioni tra la provincia e il resto dell'Impero.\nStoria.\nUna prima flotta venne creata nel 40 o 43 a Gesoriacum (Boulogne-sur-Mer) per dare supporto all'invasione romana della Britannia voluta dall'imperatore Claudio. Dopo il successo di quest'invasione la flotta, probabilmente passata a far base a Rutupie, continu\u00f2 a fornire supporto logistico e rifornimenti di vario genere. Cominci\u00f2 poi a svolgere un ruolo bellico sempre pi\u00f9 importante durante la vera e propria conquista della Britannia, come quando, ad esempio, fu utilizzata dal governatore Gaio Svetonio Paolino per attraversare il Menai Straits e attaccare l'isola di Anglesey.\nFu per\u00f2 solo con la dinastia dei Flavi che venne istituzionalizzata e resa permanente una \"Classis Britannica\", spostata nell'85 a Portus Dubris (Dover), con basi aggiunte anche a Portus Lemanis (Lympne) e Anderitum (Pevensey). Sotto il governatorato di Gneo Giulio Agricola, la \"Britannica\" circumnavig\u00f2 la Scozia e nell'83 attacc\u00f2 la costa orientale della Scozia. L'anno dopo, invece, raggiunse le isole Orkney. Vista la mancanza di serie minacce via mare in quell'area nei primi secoli dell'Impero, la flotta ebbe pi\u00f9 che altro un ruolo di supporto logistico all'esercito di stanza in Britannia e poi alle legioni che combatterono sul fronte germanico.\nDurante il III secolo non esistono evidenze archeologiche sulla sua esistenza, anche se questa \u00e8 comunque certa, mentre la flotta fece la sua ricomparsa al tempo della rivolta di Carausio (286), un comandante militare d'origine gallica che aveva avuto il compito di guidare la \"Classis Britannica\" e di porre fine alle azioni di pirateria dei franchi e dei sassoni contro le coste dell'Armorica e della Gallia Belgica. Sospettato per\u00f2 di essere sceso a patti coi nemici, Carausio venne a sapere che l'imperatore Massimiano aveva deciso la sua eliminazione. Per questo si ribell\u00f2 e si autoproclam\u00f2 imperatore della Britannia e della Gallia settentrionale. La \"Classis Britannica\" sconfisse anche una flotta inviatale contro da Roma. Ma a partire dal 300, dopo la fine della rivolta, torn\u00f2 a far parte della marina romana. Negli ultimi anni di vita dell'Impero Romano d'Occidente, la flotta ebbe quasi esclusivamente il compito di proteggere le citt\u00e0 della costa sud-orientale della Britannia (la \"costa sassone\") dai raid dei pirati.\nA noi sono giunti i nomi delle seguenti imbarcazioni:"}
{"id": "727934", "revid": "124898088", "url": "https://it.wikipedia.org/wiki?curid=727934", "title": "Attraversamento pedonale", "text": "Un attraversamento pedonale (anche chiamato strisce pedonali o zebre) \u00e8 una parte della carreggiata di una strada dedicata al transito dei pedoni da un lato all'altro lato della carreggiata stessa (generalmente per raggiungere il marciapiede sul lato opposto).\nFunzione.\nIl loro scopo \u00e8 quello di \"raggruppare\" i pedoni in luoghi ben riconoscibili da parte del guidatore il quale deve sempre dare la precedenza a coloro si trovino a transitare in dette aree della carreggiata stradale. Tutto ci\u00f2 ovviamente per aumentare la sicurezza stradale sia della persona a piedi sia per colui che viaggia su un veicolo.\nGeneralmente gli attraversamenti pedonali sono situati presso gli incroci, ma anche in qualsiasi altro luogo di una strada che risulterebbe difficile da attraversare per il pedone senza di essi.\nGli attraversamenti pedonali possono essere considerati anche un sistema per far ridurre la velocit\u00e0 ai veicoli qualora questo fosse rialzato e funga da dosso artificiale.\nTipologie di attraversamenti.\nGli attraversamenti possono essere:\nEvidentemente la scelta del tipo di attraversamento sar\u00e0 condizionata dalle condizioni medie di traffico veicolare lungo quella strada.\nInoltre per migliorare la visibilit\u00e0 degli attraversamenti possono essere utilizzate lampade che illuminino nelle ore notturne l'attraversamento, nonch\u00e9 luci lampeggianti che avvisino il conducente di veicolo che sopraggiunge, dell'imminenza di un passaggio pedonale.\nPersone con problemi alla vista.\nSoprattutto nei maggiori centri urbani, sono stati installati presso i semafori dei centri cittadini, alcuni ausili e strutture che possono facilitare i pedoni con problemi alla vista: trattasi di strumenti sonori che si attivano e producono un suono quando il semaforo \"\u00e8 verde\" per i pedoni; nonch\u00e9 di percorsi tattili che consentono a tali persone di individuare prontamente il semaforo nonch\u00e9 di attraversare la strada in sicurezza.\nQuesti accorgimenti uniti all'abbattimento delle barriere architettoniche, fanno s\u00ec che anche le persone meno abili, possano comunque godere e utilizzare al meglio le citt\u00e0.\nIsole salvagente.\nNelle strade di maggior larghezza e di maggior traffico veicolare, ove non sia possibile o agevole approntare sovrappassi o sottopassi, \u00e8 possibile realizzare \"isole salvagente\" le quali, nel vero senso della parola, consentono al pedone di \"salvarsi\" qualora dovesse ritardare nell'attraversamento della carreggiata, dandogli la possibilit\u00e0 di effettuare l'attraversamento in due tempi.\nLe isole consentono, inoltre, di spezzare l'attraversamento in due fasi distinte concentrando di volta in volta l'attenzione del pedone in uno sola direzione di provenienza dei veicoli. Il suo pavimento \u00e8 rialzato rispetto alla strada.\nLegislazione.\nItalia.\nIn Italia gli attraversamenti pedonali sono normati dal codice della strada.\nL'articolo 3, comma 1, punto 3 definisce\nL'articolo 158, comma 1, lettera g sancisce che\nL'articolo 191, comma 4, prevede per la mancata precedenza al pedone\nFino al 1992, gli attraversamenti pedonali regolati da agenti o semafori potevano essere di tipo \"dashed\", cio\u00e8 evidenziati da due strisce discontinue parallele tra loro e trasversali rispetto alla direzione dei veicoli, ma questa tipologia non \u00e8 pi\u00f9 prevista dal nuovo Codice della Strada. \nFrancia.\nIn Francia i pedoni possono attraversare la strada in qualsiasi punto senza l'obbligo di dover utilizzare gli attraversamenti pedonali."}
{"id": "727940", "revid": "106908", "url": "https://it.wikipedia.org/wiki?curid=727940", "title": "Dientzenhofer", "text": "I Dientzenhofer furono una grande famiglia di architetti tedeschi, attivi tra il XVII ed il XVIII secolo, originari della Baviera, che ebbero un ruolo determinante nella diffusione dell'architettura barocca nella Germania meridionale e in Boemia.\nCapostipite della famiglia fu Georg Dientzenhofer, contadino di un villaggio tedesco di montagna, che ebbe da sua moglie Barbara cinque figli e due nipoti che raggiunsero la celebrit\u00e0 con l'architettura:"}
{"id": "727941", "revid": "599013", "url": "https://it.wikipedia.org/wiki?curid=727941", "title": "Passato remoto", "text": "Il passato remoto (o meno comunemente \"perfetto semplice\") \u00e8 una forma verbale del modo indicativo.\nNormalmente il passato remoto viene usato per indicare avvenimenti dall'aspetto verbale puntuale anzich\u00e9 duraturo (il che lo distingue dall'imperfetto) e considerati come compiuti in un passato considerato psicologicamente come lontano, povero di rapporti espliciti con il presente (inteso come il momento dell'enunciazione), il che lo distingue dal passato prossimo.\nConiugazione del passato remoto.\nQuesta forma verbale si coniuga sostituendo le desinenze dell'infinito (\"-are, -ere, -ire\") con quelle previste nel sistema verbale italiano per il presente nelle tre coniugazioni:\nStoria.\nIl passato remoto corrisponde alle varie forme di \"perfectum\" semplice che le lingue romanze hanno ereditato dal latino. Dato che in latino classico la forma concorrente, ossia il passato prossimo, non esisteva ancora, era un tempo di largo uso. \nTra i mutamenti fonologici che hanno caratterizzato il passaggio dal \"perfectum\" latino alla forma del passato remoto italiano, si ricordano i seguenti:\nLa tendenza del passato remoto ad essere usato meno durante il passare dei secoli \u00e8 un fenomeno controverso. A questo proposito si ricorda soltanto il fatto che ancora nel Medioevo, il passato remoto conosceva degli usi ormai scomparsi nella grammatica dell'italiano moderno:\nIn esempi simili a quelli qui proposti, che illustrano un uso particolare del verbo \"chiamarsi\", la lingua standard prevede infatti l'uso dell'imperfetto (\"si chiamava\"). Questo fenomeno, un tempo molto frequente, non \u00e8 mai stato completamente chiarito.\nL'uso: passato remoto e passato prossimo.\nSi illustra in quanto segue l'uso del passato remoto in relazione al passato prossimo. Per quanto riguarda le questioni inerenti all'imperfetto, si rimanda alla voce dedicata a questa forma verbale.\nPassato vicino e passato lontano.\nLa differenza tra queste due forme verbali \u00e8 sottile e quasi sempre il passato remoto pu\u00f2 essere sostituito dal passato prossimo senza il pericolo di produrre enunciati veramente inaccettabili. Non vale necessariamente il discorso contrario, dato che eventi che hanno un rapporto specifico con il presente non possono essere descritti usando il passato remoto. Per questo, l'enunciato\nnon \u00e8 considerato come accettabile nella grammatica dell'italiano standard: infatti l'effetto dell'azione sta ancora perdurando al momento presente dell'enunciazione, mentre il passato remoto indica in qualche modo una sorta di lontananza dell'evento.\nNon sar\u00e0 mai possibile stabilire una regola generale che stabilisca la quantit\u00e0 di tempo trascorsa per poter definire se l'evento \u00e8 da considerarsi come \"prossimo\" o \"remoto\", dato che ci\u00f2 dipende dalla distanza psicologicamente percepita. Come ricordano alcuni studiosi (vedi Weinrich), in passato diversi grammatici si illudevano che fosse possibile attenersi alla cosiddetta \"regola delle 24 ore\". Secondo questo principio, gli eventi antecedenti per pi\u00f9 di ventiquattro ore dovevano essere indicati con il passato remoto, gli altri con il passato prossimo. In realt\u00e0, la teoria era destinata a fallire.\nTenendo sempre conto del contesto, si preferisce il passato prossimo per eventi considerati in qualche modo ancora attuali. In un altro contesto, il passato remoto pu\u00f2 caratterizzare i medesimi eventi in maniera diversa: essi possono avere un qualche riferimento al presente, ma un tale riferimento non viene in nessun modo indicato (come si pu\u00f2 osservare nella seguente coppia di enunciati):\nIl nome delle due forme verbali continua comunque a suggerire la differenza principale che le caratterizza: mentre il passato prossimo si riferisce piuttosto ad eventi considerati psicologicamente come vicini, il passato remoto \u00e8 la forma del passato percepito come psicologicamente lontano. \nL'opposizione tra vicino e lontano pu\u00f2 peraltro comparire in enunciati in cui vengono usati tutti e due i tempi:\nAltre differenze tra passato prossimo e remoto.\nTra le due forme verbali intercorrono comunque differenze di varia natura, che vanno ben oltre la distinzione tra vicino e lontano:\nLa molteplicit\u00e0 di differenze tra i due tempi, considerabili sotto diverse prospettive, lascia al parlante un certo margine di scelta.\nIl passato remoto nella formazione di parole.\nIl passato remoto non si presta particolarmente alla formazione di parole, sicch\u00e9 il fenomeno si presenta soltanto in contesti assai particolari. Si ricorda nell'italiano burocratico il sempre pi\u00f9 desueto attributo \"fu\", anteposto ad un nome per indicare una persona deceduta (ad esempio, \"Il fu Mattia Pascal\"). In questo caso, le caratteristiche grammaticali del passato remoto (tempo, aspetto) permettono evidentemente di considerare la vita di una persona come evento inequivocabilmente concluso.\nForme corrispondenti nelle lingue romanze.\nNelle lingue imparentate all'italiano, il passato remoto (perfetto semplice) mostra evidenti somiglianze nelle forme e nella funzione basilare, ma non ha sempre avuto la stessa fortuna.\nFrancese.\nNella lingua francese, il passato remoto \u00e8 noto come \"pass\u00e9 simple\". Come in italiano e in tutte le lingue romanze, indica un avvenimento da considerarsi come compiuto (a differenza dell'imperfetto) e lontano (al contrario del passato prossimo). Nell'uso quotidiano della lingua parlata, in Francia, questo tempo non viene pi\u00f9 usato, venendo cos\u00ec relegato alla lingua scritta, ed essendo spesso trascurato anche nei testi letterari, sebbene non sia raro. Nel complesso, comunque, si utilizza meno che in italiano.\nLa tipica coniugazione pu\u00f2 essere riassunta cos\u00ec:\nCatalano.\nNella lingua catalana, il passato remoto (\"passat perfet\") aveva una coniugazione come l'italiano (il verbo \"cantar\" 'cantare' era: \"jo cant\u00ed\", \"tu cantares\", \"ell cant\u00e0\", \"nosaltres cant\u00e0rem\", \"vosaltres cant\u00e0reu\", \"ells cantaren\"). Ma queste forme sono scomparse nella lingua, tranne nella citt\u00e0 di Valencia e nella letteratura. Oggigiorno si usa una forma perifrastica con l'ausiliare \"va\" (\"jo vaig cantar\", \"tu vas cantar\" (o \"vares cantar\"), \"ell va cantar\", \"nosaltres vam cantar\" (o \"v\u00e0rem cantar\"), \"vosaltres vau cantar\" (o \"v\u00e0reu cantar\"), \"ells van cantar\" (o \"varen cantar\")).\nSpagnolo.\nIn spagnolo, il passato remoto (\"pret\u00e9rito perfecto simple\"), o \"pret\u00e9rito indefinido\" viene usato pi\u00f9 che in italiano o in francese. Il passato prossimo viene rigidamente limitato, nel suo uso, a contesti in cui l'azione svolta si ritrova in un chiaro e indiscutibile rapporto con il momento dell'enunciazione. Un racconto, al contrario, sar\u00e0 formulato con l'uso dell\"'indefinido\" e dell'imperfetto.\nLa coniugazione regolare del \"pret\u00e9rito perfecto simple\" \u00e8 la seguente:\nPer quanto riguarda i verbi irregolari, la maggior parte dei fenomeni riguarda il cambio della radice. \nLe desinenze per i verbi irregolari con il cambio di radice sono esposte all'esempio di questi due verbi ripresi per la tabella sottostante. Si noti tra l'altro la mancanza dell'accento tonico finale alla prima e alla terza persona singolare:\nAltre radici verbali che differiscono rispetto a quella dell'infinito sono le seguenti:\nI verbi che dittongano al presente indicativo cambiano la vocale della radice alla terza persona. \nInfine, i verbi \"ser\" e \"ir\", che in questo tempo verbale coincidono, seguono uno schema a s\u00e9 stante: \"fui, fuiste, fue, fuimos, fuisteis, fueron\". Per \"dar\", si avr\u00e0 similmente: \"di, diste, dio, dimos, disteis, dieron\".\nDato che lo spagnolo castigliano \u00e8 diffuso un po' in tutto il mondo, va detto che l'uso del passato prossimo, quindi del \"pret\u00e9rito perfecto compuesto\", pu\u00f2 essere pi\u00f9 o meno diffuso e a seconda del paese, dove si dar\u00e0 pi\u00f9 o meno la precedenza al passato remoto (appunto \"pret\u00e9rito perfecto simple\" oppure \"indefinido\"). La convinzione - abbastanza diffusa nella penisola iberica - secondo la quale nei paesi ispanoamericani si usi oramai quest'ultima forma \u00e8 in ogni caso erronea.\nPortoghese.\nNella lingua portoghese, viene chiamato \"pret\u00e9rito perfeito\". \u00c8 la forma pi\u00f9 frequente per indicare un'azione iniziata e compiuta nel passato, sicch\u00e9 \u00e8 molto pi\u00f9 frequente che in italiano. In quanto segue, se ne descrive la coniugazione dei casi pi\u00f9 tipici:"}
{"id": "727949", "revid": "599013", "url": "https://it.wikipedia.org/wiki?curid=727949", "title": "Usc", "text": ""}
{"id": "727950", "revid": "117487598", "url": "https://it.wikipedia.org/wiki?curid=727950", "title": "United States Code", "text": "Lo United States Code (abbreviato US code o U.S.C.) \u00e8 la raccolta e codifica delle leggi federali degli Stati Uniti d'America.\nStoria.\nI primi tentativi di codificare gli atti del Congresso furono fatti da editori privati; questi erano utili riassunti per scopi di ricerca ma non godevano di alcuno status ufficiale. Il Congresso introdusse una codifica ufficiale chiamata \"Revised Statutes\", approvata il 22 giugno 1874, delle leggi approvate a partire dal 1\u00ba dicembre 1873. Il Congresso ne approv\u00f2 una versione corretta nel 1878. Pur essendo considerati un provvedimento positivo, i \"Revised Statutes\" non furono inseriti nel codice ufficiale, cos\u00ec che i ricercatori degli anni seguenti dovettero nuovamente districarsi tra i volumi degli \"Statutes at Large\". Secondo la prefazione del codice, \"Dal 1897 al 1907 fu affidato ad una commissione il compito di codificare la grande massa di leggi accumulate. Il lavoro della commissione richiese pi\u00f9 di 300.000$ ma non fu mai portato a termine\".\nAll'inizio del XX secolo negli anni '20 alcuni membri del Congresso riportarono alla luce il progetto di archiviazione: il risultato fu l'approvazione del \"Codice degli Stati Uniti\" nel 1926.\nLa versione ufficiale del codice viene pubblicata dall'Office of the Law Revision Counsel (LRC) sotto forma di una serie di volumi cartacei. La prima edizione del codice era contenuta in un unico volume; attualmente, occupa alcuni grandi tomi. Normalmente una nuova edizione del codice viene data alle stampe ogni sei anni, con i supplementi annuali che identificano i cambiamenti fatti ad ogni seduta del Congresso. In pratica, tuttavia, il codice viene mantenuto aggiornato su base corrente nel momento in cui le leggi vengono approvate e le note vengono scritte ai margini delle \"slip laws\" ad indicare dove sar\u00e0 codificata ciascuna sezione. Sia l'LRC che il GPO mettono a disposizione del pubblico versioni elettroniche del codice. La versione elettronica per\u00f2 pu\u00f2 risultare arretrata di oltre 18 mesi rispetto alla legislazione corrente, ma costituisce comunque la versione ufficiale pi\u00f9 aggiornata. Possono comunque essere consultate delle versioni online gratuite, per esempio quelle di Findlaw o del Cornell's Legal Information Institute (vedi \"Collegamenti esterni\" sotto).\nIl procedimento di codifica.\nIl testo ufficiale di un atto del Congresso \u00e8 la versione data alle stampe dell\"'enrolled bill\", il disegno di legge sottoposto al Presidente perch\u00e9 venga firmato o respinto. A partire dalla sua promulgazione, il disegno di legge originale viene inviato all'Archivista - ovvero il capo supervisore della \"National Archives and Records Administration\" - mentre una copia, detta \"slip law\", viene pubblicata in forma di volantino dal \"Government Printing Office\". L'Archivista raccoglie in volumi le leggi promulgate ogni anno e le pubblica come \"United States Statutes at Large\". Per legge, il testo dello \"Statutes at Large\" rappresenta l'\"evidenza legale\" delle leggi approvate dal Congresso.\nTuttavia, lo \"Statutes at Large\" non \u00e8 un comodo strumento di ricerca delle leggi. Esso viene ordinato secondo un criterio squisitamente cronologico, in modo tale che le leggi che si riferiscono ad argomenti simili possono venire sparpagliate in pi\u00f9 volumi. Gli statuti spesso abrogano o emendano leggi precedenti, per cui \u00e8 necessario un riferimento incrociato per determinare di volta in volta quale legge sia in vigore.\nIl codice nasce quindi dallo sforzo di rendere facilmente rintracciabili gli statuti rilevanti in vigore, riorganizzandoli per materia d'oggetto ed eliminando le sezioni emendate non pi\u00f9 in vigore. Il codice \u00e8 curato dall\"'Office of the Law Revision Counsel\" della Camera dei rappresentanti che determina gli statuti che devono essere codificati, le leggi preesistenti da abrogare o emendare e quelle che non sono pi\u00f9 in vigore semplicemente perch\u00e9 ne sono scaduti i termini.\nSoltanto le leggi \"generali e permanenti\" vengono codificate; in genere il codice non include provvedimenti che si applicano solo ad un numero limitato di persone (\"private law\") o per un periodo di tempo limitato, come la maggior parte degli atti di appropriazione o le leggi di bilancio, che si applicano per un singolo anno fiscale. Se tuttavia questi provvedimenti limitati sono importanti possono essere pubblicati come \"note\" sotto le relative sezioni del codice. Di solito il testo di ogni statuto viene incorporato nel codice cos\u00ec come approvato. A volte, per\u00f2, vengono fatti dei cambiamenti editoriali (per esempio, la frase \"la data di approvazione di questo atto\" viene convertita con la data effettiva).\nGrazie a questo approccio, uno statuto che reca un unico nome (come il \"Taft-Hartley Act\", o l'atto di embargo del 1807) pu\u00f2 apparire in un'unica sezione del codice oppure no. Spesso la complessit\u00e0 della legislazione raccoglie insieme una serie di provvedimenti per trattare un medesimo problema sociale o di governo; queste disposizioni il pi\u00f9 delle volte vengono registrate in aree separate del codice. Per esempio, una legge che prevede sgravi fiscali per le aziende agricole a conduzione familiare pu\u00f2 interessare il Titolo 7 (\"Agricoltura\"), il Titolo 26 (\"Tasse\") e il Titolo 43 (\"Demanio pubblico\"). Quando la legge viene codificata, le varie disposizioni possono essere poste in parti diverse di ciascun titolo: tracce di questo processo si trovano generalmente nelle \"note\" che accompagnano l'instestazione del provvedimento associata al nome comune e nelle tabelle dei riferimenti incrociati che identificano le sezioni del codice che corrispondono a particolari atti del Congresso.\nPer legge il codice funge da prova \"prima facie\" della legge in vigore. Lo \"Statutes at Large\" ne fornisce invece la prova definitiva.\nStruttura.\nIl codice \u00e8 suddiviso in 50 titoli che si riferiscono alle vaste aree, organizzate logicamente, della legislazione. I titoli, a loro volta, possono essere opzionalmente suddivisi in sottotitoli, parti, sottoparti, capitoli e sottocapitoli. Tutti i titoli hanno delle sezioni (rappresentate da un \u00a7) che rappresentano la pi\u00f9 piccola unit\u00e0 normativa coerente; tuttavia esse possono a loro volta dividersi in sottosezioni, paragrafi e clausole. Non tutti i titoli usano gli stessi criteri di suddivisione: per esempio nel Titolo 26 (\"Codice di tassazione\") l'ordine di suddivisione prevede Titolo - sottotitolo - capitolo - sottocapitolo - parte - sottoparte - sezione - sottosezione - paragrafo - sottoparagrafo - clausola - sottoclausola. Nel Titolo 38 (\"Benefici dei veterani\") l'ordine prevede Titolo - parte - capitolo - sottocapitolo - sezione. In altri termini il Titolo rappresenta sempre la massima divisione del codice, la sezione la pi\u00f9 piccola (eccezion fatta per sottosezioni, paragrafi, clausole, ecc.), ma i livelli intermedi variano in numero e sequenza da Titolo a Titolo.\nLa parola \"titolo\" in questo contesto \u00e8 all'incirca sinonimo di \"volume\", anche se gran parte dei titoli pi\u00f9 grandi occupano pi\u00f9 volumi. Similmente, nessuna lunghezza particolare \u00e8 associata alle altre suddivisioni; una sezione potrebbe occupare alcune pagine o anche solo poche righe. Alcune suddivisioni all'interno dei Titoli acquisiscono un significato proprio; ad esempio, \u00e8 comune per gli avvocati riferirsi al \"Capitolo 11\" (bancarotta) o al \"Sottocapitolo K\" (partnership).\nQuando le sezioni vengono abrogate, il loro testo viene cancellato e rimpiazzato da una nota che ne riassume il contenuto. Ci\u00f2 \u00e8 necessario affinch\u00e9 gli avvocati che si documentano sui vecchi casi possano capire l'oggetto su cui vertevano. Come risultato alcune porzioni del codice sono costituite esclusivamente da capitoli pieni di note storiche. Per esempio il Titolo 8, capitolo 7 \u00e8 etichettato come \"Esclusione del cinese\". Esso contiene note storiche relative al \"Chinese Exclusion Act\", che non \u00e8 pi\u00f9 in vigore.\nTitoli.\nLe righe in blu rappresentano le leggi entrate a far parte del diritto positivo."}
{"id": "727952", "revid": "2164596", "url": "https://it.wikipedia.org/wiki?curid=727952", "title": "Condizionale", "text": "Il condizionale \u00e8 un modo verbale abbastanza comune nelle lingue europee. Viene usato soprattutto per indicare un evento o situazione che ha luogo solo se \u00e8 soddisfatta una determinata condizione.\nEcco alcuni esempi in lingua italiana:\nSi noti come la condizione non viene indicata con il verbo coniugato al condizionale, ma con un complemento (\"al tuo posto\") o addirittura con un'intera frase subordinata (\"se tu mi accompagnassi\"). Altre volte, essa non viene affatto specificata:\nIn italiano, le due forme di questo modo sono il condizionale presente (forma semplice, come \"mangerei\") e il condizionale passato (forma composta, come \"avrei mangiato\").\nIl condizionale in alcune lingue.\nFormatosi pi\u00f9 o meno nello stesso contesto storico del futuro semplice, il condizionale non proviene dal latino classico, ma \u00e8 comune nelle varie lingue romanze: in lingue come l'italiano, il francese o lo spagnolo, il condizionale ha oggi diverse funzioni che in latino erano riservate al congiuntivo. \nLe forme verbali del condizionale, come quelle del futuro, sono espressione di \"modalit\u00e0\": questo vuol dire che indicano, ognuna a modo suo, una certa insicurezza. La parentela con il futuro \u00e8 evidente: ad esempio, in italiano sia le forme del futuro, sia le forme del condizionale sono state formate grazie alla combinazione dell'infinito del verbo da coniugare con varie forme del verbo \"avere\" (vedi futuro semplice e condizionale presente). Mentre il futuro viene tutt'oggi considerato come una forma dell'indicativo, il condizionale \u00e8 classificato secondo la maggior parte dei grammatici come un modo verbale a s\u00e9 stante. Resta comunque il fatto che condizionale e futuro sono forme verbali strettamente imparentate tra di loro tanto per origine, quanto per forma e significato.\nFuturo nel passato.\nIl condizionale si adatta in diverse lingue europee - romanze e non - ad esprimere il concetto di \"futuro nel passato\". Si utilizza questa funzione per presentare degli esempi di condizionale dalla lingua inglese, tedesca, francese, spagnola e per l'italiano antico:\nTra l'altro, gli esempi illustrano come, a seconda della lingua, si preferisce formare il condizionale in maniera di volta in volta diversa. L'inglese ed il tedesco si servono di un verbo ausiliare da coniugare: \"will\" oppure \"werden\" (per dare luogo ad una forma analitica; si tratta di verbi ausiliari usati anche per la formazione del futuro inglese e tedesco). Le lingue romanze preferiscono invece una forma unica (sintetica).\nUso di cortesia del condizionale.\nUn altro uso classico del condizionale nelle varie lingue \u00e8 quello di cortesia (ancora esemplificato seguendo l'ordine delle rispettive lingue rappresentate sopra):\nIl condizionale come forma dell'insicurezza.\nIl condizionale ha inoltre un'importante funzione modale, e come detto indica ci\u00f2 che avverrebbe sotto una determinata condizione:"}
{"id": "727953", "revid": "94647", "url": "https://it.wikipedia.org/wiki?curid=727953", "title": "Indicativo", "text": "L'indicativo \u00e8 il modo principale di molte lingue. La sua funzione \u00e8 quella di indicare un evento o situazione non condizionata da incertezze, ed \u00e8 in genere il modo basilare, non marcato, che si oppone agli altri, che sono in qualche modo marcati. \n\u00c8 anche chiamato \u00abmodo della realt\u00e0\u00bb.\nIndicativo in italiano.\nL'indicativo italiano \u00e8 uno dei pi\u00f9 ricchi di forme temporali. Comunque, a differenza del latino, l'italiano non prevede una coniugazione a parte per attivo e passivo. Il suo sistema corrisponde a grandi linee a quello delle altre lingue romanze. Si tratta del modo \"non marcato\" che come tale:\nLa definizione tradizionale dell'indicativo, basata su un evento considerato sicuro, ha il limite di non considerare alcuni dei suoi tempi (come il futuro e l'imperfetto) nella pienezza delle loro funzioni, che possono essere anche quelle di indicare un fatto come non reale: \nNonostante tali fenomeni, da considerarsi di importanza minore per la grammatica tradizionale, l'indicativo si discosta chiaramente dai tre modi finiti, quindi dal congiuntivo, dall'imperativo e dal condizionale, le cui forme indicano \"sempre\" una sorta di modalit\u00e0 e sono quindi legate a una qualche insicurezza o condizionamento.\nIndicativo in francese.\nL'indicativo francese non presenta differenze sostanziali da quello di altre lingue romanze come l'italiano: i tempi verbali di questo modo sono gli stessi, in parte ereditati dal latino classico ed in parte sviluppatisi in un periodo successivo.\nLa maggiore differenza formale tra indicativo italiano e francese \u00e8 la possibilit\u00e0, nel secondo, di utilizzare gli ausiliari anche in tempi composti, per ottenere quindi, soprattutto nel parlato spontaneo, voci verbali composte a loro volta da tre forme verbali; per esempio, per formare il trapassato prossimo, \u00e8 possibile rinunciare alla forma dell'imperfetto del verbo ausiliare per sostituirla con quella del pass\u00e9 compos\u00e9:\nDa una parte, anche in francese la forma ottenuta con l'imperfetto \u00e8 quella pi\u00f9 normale, dato che la lingua standard prevede la sola distinzione tra tempi semplici e composti. Comunque, a queste due categorie se ne aggiunge lo stesso una terza, quella dei tempi \"surcompos\u00e9s\", ossia dei tempi pi\u00f9 che composti: il loro uso \u00e8 riservato alle variet\u00e0 letterarie pi\u00f9 antiche e a quelle dialettali o colloquiali.\nIndicativo in tedesco.\nL'indicativo tedesco presenta una coniugazione semplificata rispetto a quella delle lingue romanze, dato che i tempi verbali sono di meno e che le desinenze finali sono paragonabili tra di loro nella maggior parte dei tempi verbali: \"-e, -st, -t, -en, -t, -en\".\nSimilmente alle lingue romanze, prevede una suddivisione tra tempi semplici e composti. Al passato remoto ed all'imperfetto indicativo corrisponde un unico tempo verbale, il Pr\u00e4teritum, spesso chiamato anche \"Imperfekt\". Sia come sia, le regole di uso dei tempi verbali del passato non coincidono con quelle delle lingue romanze, perch\u00e9 in genere non basate sull'aspetto verbale.\nVale anche in tedesco l'opposizione tra indicativo ed imperativo, fermo restando che il condizionale ed il congiuntivo tedesco (vale a dire la forma analitica con \"w\u00fcrde\" e la forma sintetica) non presentano differenze di significato.\nIndicativo in inglese.\nIn linea di massima, le forme del passato e del presente non cambiano rispetto alla persona. Fa eccezione la terza persona singolare del presente, che ha per desinenza -\"s\". Le forme del passato dell'indicativo \"Simple past\" fungono da base per la formazione del congiuntivo (subjunctive mood), il quale prende cos\u00ec in prestito gran parte delle sue forme dall'indicativo.\nSimilmente alle lingue romanze, l'inglese prevede una suddivisione tra tempi semplici e composti. Alle tre forme passato remoto, passato prossimo ed imperfetto indicativo corrispondono solo due tempi verbali, il Simple past, spesso chiamato anche \"Past Simple\", ed il Present perfect. Le regole di uso dei tempi del passato non coincidono con quelle delle lingue romanze, perch\u00e9 non sono basate sull'aspetto verbale (eccezion fatta per la perifrasi progressiva).\nVale anche in inglese l'opposizione tra indicativo ed imperativo, oppure tra indicativo e condizionale o congiuntivo, con la differenza che quest'ultimo, ad un'analisi superficiale, viene spesso erroneamente percepito come inesistente."}
{"id": "727954", "revid": "1632387", "url": "https://it.wikipedia.org/wiki?curid=727954", "title": "Congiuntivo", "text": "Il congiuntivo \u00e8 un modo verbale di diverse lingue, comprese l'italiano e le altre lingue romanze, la cui funzione basilare \u00e8 quella di indicare un evento soggettivo, irreale, non sicuro, ipotetico o non rilevante. Rispetto all'indicativo che esprime un dato di realt\u00e0 che pu\u00f2 essere provato vero o falso, il congiuntivo sottolinea invece la dimensione soggettiva, individuale: \nI suoi tempi rispecchiano, seppure in maniera ridotta, il sistema verbale dell'indicativo. La lingua italiana ne \u00e8 dunque abbastanza ricca:\nLe regole della concordanza dei tempi determinano la loro scelta.\nCongiuntivo nella subordinata in italiano.\nNormalmente, questo modo occorre nella frase o proposizione subordinata, in questi esempi introdotta dalla congiunzione \"che\":\nDel resto, il congiuntivo deve il suo nome alla presenza abbastanza costante di una congiunzione. Nei due enunciati appena proposti, il congiuntivo indica rispettivamente un fatto non sicuro (\"venga\") ed uno reale, ma visto in maniera personale, non obiettiva (\"tu sia qui\"). Nelle subordinate concessive, il congiuntivo indica la condizione irrilevante:\nI criteri di scelta di questo modo, rispetto all'indicativo, sono molto raffinati e cambiano a seconda del contesto e delle variet\u00e0 di italiano. In quanto segue, si propone una casistica essenziale dei vari usi del congiuntivo, il cui uso pu\u00f2 essere, di volta in volta, pi\u00f9 o meno vincolante.\nGli esempi proposti si concentrano soprattutto sulla costruzione introdotta dalla principale al presente, costruita con l'uso del congiuntivo presente nella subordinata. Le analoghe costruzioni con un verbo al passato nella principale prevedono invece il congiuntivo imperfetto nella subordinata:\nUna forma futura del congiuntivo manca in italiano come del resto nella maggior parte delle lingue, sicch\u00e9 il suo posto viene preso dalle forme dell'indicativo futuro o del congiuntivo presente.\nUso nelle subordinate oggettive.\nL'uso di determinati verbi, nel costrutto introdotto da \"che\", richiede l'uso del congiuntivo. Si tratta, nel caso delle subordinate oggettive, di un insieme eterogeneo. Comprende infatti l'indicazione di un pensiero/opinione, un dubbio/timore, di una volont\u00e0, di un'opinione personale eccetera.\nAd una subordinata oggettiva del tipo \"so che tu sei l\u00ec\", di contenuto sicuro, si oppone dunque una del tipo \"mi sembra che tu sia l\u00ec\", pi\u00f9 insicura.\nVerbi di pensiero ed opinione.\nA differenza di altre lingue romanze, in italiano i verbi di opinione e pensiero quali \"credere, pensare, ritenere, reputare, ecc.\" reggono il congiuntivo nella proposizione subordinata :\nIn questi casi, l'uso del congiuntivo \u00e8 obbligatorio nell'italiano standard, soprattutto nel registro formale. L'uso dell'indicativo \ndenota una sintassi meno sorvegliata ed \u00e8 quindi sconsigliabile in diversi contesti (ad esempio nella lingua scritta).\nDubbio, timore, irrealt\u00e0.\nL'uso dei verbi che denotano insicurezza, timore e dubbio come \" dubitare, temere\" e simili prevede il congiuntivo nella secondaria:\nRientra in questo gruppo anche l'uso del congiuntivo per indicare una persuasione dubbia (\"John \u00e8 convinto che Genova sia in Francia\"), oppure quello nei costrutti introdotti da verbi che indicano una palese irrealt\u00e0, come \"illudersi, fingere\" e simili:\nDesiderio, volont\u00e0.\nAltri verbi indicano una volont\u00e0, un'aspettativa oppure un assenso e si comportano in maniera simile a quelli appena ricordati:\nQuesti sono i casi in cui l'uso del congiuntivo \u00e8 caratterizzato dal maggior grado di obbligatoriet\u00e0, dato che il verbo indica un'azione non ancora avvenuta, ma semplicemente attesa. Lo stesso discorso vale per i costrutti introdotti da \"sperare\" o \"augurare\":\nVa detto, d'altro canto, che i diversi verbi che introducono l'uso del congiuntivo possono avere diverse accezioni: in virt\u00f9 del significato che assumono nel contesto possono richiedere a volte l'indicativo, altre il congiuntivo:\nma\nConsiderazione personale.\nTalvolta il congiuntivo indica fatti reali, come negli esempi qui esposti:\nA questo punto ci si domander\u00e0 come mai in tali costrutti non si preferisca l'indicativo, dato che si pu\u00f2 trattare di eventi reali: in questo caso, il senso della forma verbale \u00e8 quello di indicare un fatto considerato in maniera \"non obiettiva\". Si noti come qui il verbo \"capire\" viene inteso nel senso di 'avere comprensione per un fatto'; usato con un'altra accezione ('rendersi conto di qualcosa') lo stesso verbo richiede l'indicativo:\nCorrelato all'uso del congiuntivo nelle considerazioni personali \u00e8 quello delle espressioni impersonali, esposto in quanto segue.\nUso nelle subordinate soggettive.\nIl congiuntivo ricorre dopo frasi soggettive introdotte da espressioni impersonali, soprattutto formate da \"essere\" + sostantivo oppure aggettivo:\nSono impersonali anche espressioni formate con verbi come \"bisognare, bastare, occorrere, valere la pena, piacere che\" e simili:\nSi noti come in tutte queste espressioni impersonali, la subordinata tende a prendere le veci del soggetto, che nella principale non \u00e8 definito: si tratta di proposizioni soggettive, il che spiega la mancanza della preposizione \"di\". In questi costrutti, non ha veramente importanza che il fatto sia veramente accaduto; \u00e8 invece importante esprimerlo nella frase per fare le proprie considerazioni.\nL'uso del congiuntivo vale anche per il discorso indiretto introdotto dal pronome impersonale \"si\":\nanche se in tali costrutti, l'uso dell'indicativo potrebbe indicare l'evento come reale.\nUso nelle subordinate concessive.\nL'uso del congiuntivo pu\u00f2 essere richiesto da un verbo nella frase principale (\"volere, pensare, credere, sembrare \" ecc.) D'altro canto, anche il tipo di congiunzione usato per formare la subordinata pu\u00f2 essere determinante al fine della scelta tra indicativo e congiuntivo. \u00c8 questo il caso ad esempio delle frasi concessive.\nSe da una parte \"anche se\" regge l'indicativo,\nle congiunzioni \"malgrado, nonostante, bench\u00e9\" e \"sebbene\" sono usate come sinonimi di registro pi\u00f9 elevato e richiedono l'uso del congiuntivo:\nIn tutti questi casi, il congiuntivo indica un fatto considerato come \"non rilevante\". Lo stesso discorso vale per i pronomi indefiniti \"chiunque, dovunque, comunque, qualunque/qualsiasi\" usati per introdurre la frase:\nQuesti pronomi richiedono il congiuntivo oppure il futuro.\nUso nelle subordinate comparative.\nIl congiuntivo si usa nella frase secondaria che indica il secondo termine di paragone quando questo \u00e8 indicato dalla frase secondaria (proposizione comparativa):\nIn questo caso, l'uso dell'indicativo viene considerato come accettabile. Altrettanto facoltativo \u00e8 l'uso della negazione fraseologica, un tempo considerata come obbligatoria: oggi, questo tipo di negazione viene considerato come piuttosto imprevedibile ed assai difficile da spiegare.\nUso nelle subordinate relative.\nNella subordinata relativa, il congiuntivo indica un requisito oppure una limitazione:\nEsiste per\u00f2 anche l'uso dell'indicativo; l'alternativa \u00e8 in genere molto importante ai fini del significato. Riformulando all'indicativo l'ultimo degli esempi appena esposti si potrebbe formare il seguente enunciato:\nin questo caso l'indicativo denota un fatto reale e suggerisce quindi che si voglia quindi indicare una determinata persona.\nL'uso del congiuntivo imperfetto nella subordinata relativa retta da una principale al presente ha valore ipotetico:\nA differenza dell'indicativo, anche in questo caso il congiuntivo esprime un'incertezza. Nello stesso enunciato, la forma \"vuole\" indicherebbe infatti una certezza (quella che qualcuno vuole lo zucchero).\nNaturalmente, l'incertezza pu\u00f2 essere indicata dal condizionale, laddove un evento reale \u00e8 sottoposto ad una condizione:\nUso nelle interrogative indirette.\nL'uso del congiuntivo \u00e8 pienamente facoltativo nelle subordinate interrogative:\nIn questo caso, il congiuntivo denota una maggior accuratezza stilistica oppure un dubbio pi\u00f9 forte nella domanda.\nUso nelle subordinate ipotetiche.\nLa proposizione ipotetica \u00e8 spesso introdotta da congiunzioni come \"qualora\", \"caso mai\", \"nel caso che\". I costrutti ottenuti con queste congiunzioni prevedono l'uso del congiuntivo presente nel caso di una possibilit\u00e0 pi\u00f9 concreta, mentre l'imperfetto sta ad indicare una possibilit\u00e0 pi\u00f9 remota:\nUn discorso a parte merita l'uso del congiuntivo imperfetto nel periodo ipotetico retto dalla principale al condizionale e introdotto da \"se\". In questo caso, il congiuntivo imperfetto ha la funzione di esprimere l'irrealt\u00e0 nel presente, mentre il congiuntivo trapassato indica l'irrealt\u00e0 nel passato:\nAltri usi e altri criteri di scelta.\nSi ricordano qui diversi casi in cui una congiunzione regge la subordinata con l'uso del congiuntivo. Le frasi subordinate elencate sono di varia natura e possono - il pi\u00f9 delle volte - esser formate all'indicativo oppure al congiuntivo a seconda della congiunzione che le introduce, fermo restando il fatto che il congiuntivo indica una sorta di incertezza. Pi\u00f9 vincolante \u00e8 l'uso del congiuntivo nelle proposizioni:\n\u00c8 invece pi\u00f9 facile riscontrare l'indicativo nelle \nAnche l'ordine della frase pu\u00f2 interferire nella scelta di modo, dato che la frase subordinata anteposta pu\u00f2 essere formata al congiuntivo con una certa facilit\u00e0, ma non \u00e8 detto il contrario:\nLa presenza della negazione nella frase principale pu\u00f2, in alcuni casi, interagire con la scelta tra indicativo e congiuntivo, laddove resta comunque il fatto che quest'ultimo ha la funzione di segnalare un fatto come non sicuro:\nNon si tratta di un fenomeno frequente in italiano, mentre ai fini della selezione tra congiuntivo e indicativo il ruolo sintattico della negazione nella principale ha importanza fondamentale in altre lingue romanze come il francese e lo spagnolo.\nOmissione di \"che\".\nNella subordinata al congiuntivo non \u00e8 raro incontrare dei casi in cui la congiunzione \"che\" venga omessa.\nL'omissione non \u00e8 possibile in tutti i contesti, ma dipende dal verbo della frase principale. I verbi che indicano un'incertezza o un timore permettono questo costrutto, mentre quelli che indicano volont\u00e0 non sono compatibili con l'omissione. Come si pu\u00f2 facilmente constatare, l'enunciato\nnon \u00e8 grammaticalmente accettabile.\nSubordinazione implicita.\nL'uso del congiuntivo \u00e8 previsto solo nel caso in cui i soggetti della frase principale e della frase subordinata non coincidano:\nQuando i soggetti coincidono, \u00e8 prevista la subordinazione implicita, dato che l'uso di una forma coniugata come quelle del congiuntivo darebbe pessimi risultati (forse ancora peggiori che con l'indicativo): al posto di dire\nsi dir\u00e0 infatti\nCongiuntivo nella principale in italiano.\nSporadicamente, questo modo indica nella proposizione principale un desiderio, un'esortazione o una supposizione:\nLa presenza di una congiunzione (\"che\") suggerisce spesso l'ipotesi, pi\u00f9 che plausibile, che si tratti in verit\u00e0 di frasi subordinate rimaste in qualche modo senza l'appoggio sintattico della principale. Una possibilit\u00e0 per spiegare questo fenomeno sarebbe l'ellissi. A questo punto, dato che la principale resta implicita e non \u00e8 osservabile, si finisce per attribuire ad una subordinata il ruolo di principale.\nUn discorso a parte costituisce invece l'imperativo della terza persona (\"venga pure\"), che prende le sue forme dal congiuntivo presente.\nSviluppi del congiuntivo e dell'indicativo.\nAlcuni studiosi della lingua italiana ricordano la teoria per cui l'uso congiuntivo sarebbe in declino. Spesso, nella lingua parlata (ma non mancano esempi neppure in quella scritta), il congiuntivo viene sostituito da un pi\u00f9 semplice indicativo, come in alcuni casi \u00e8 accaduto nella lingua francese, dove \u00e8 ormai in via di estinzione il congiuntivo imperfetto. In spagnolo, il congiuntivo presente e imperfetto viene usato ancora in modo regolare in praticamente tutte le situazioni della vita; soltanto il congiuntivo futuro (ancora vivo in portoghese) \u00e8 ormai caduto quasi in disuso, riservato ormai al linguaggio burocratico. In Italia sarebbero sempre meno i giovani che ne fanno un appropriato uso, e non \u00e8 difficile, prestando attenzione, trovarsi di fronte ad omissioni di congiuntivo ascoltando trasmissioni televisive o radiofoniche.\nAltri studiosi tengono in considerazione il fatto che il mancato uso del congiuntivo sarebbe un fenomeno di semplificazione sempre esistito in italiano, anche se non egualmente facile da attestare a seconda dell'epoca: \u00e8 infatti tipico soprattutto della lingua parlata, che raramente lascia tracce scritte cui possano accedere le generazioni successive per fare un confronto tra lingua antica e moderna. Un tipico caso di omissione del congiuntivo sempre esistita \u00e8 l'uso dell'imperfetto nel periodo ipotetico, molto popolare da secoli (vedi voce imperfetto indicativo). Secondo questa interpretazione, il mancato uso del congiuntivo non sarebbe da attribuire a sviluppi storici, ma soltanto al registro linguistico poco controllato, fenomeno sempre esistito nella vita di tutti i giorni. Resta inoltre il fatto che anche nel parlato pi\u00f9 spontaneo il congiuntivo viene da molti considerato come pienamente vitale.\nIncidentalmente, si ricordano in questa sede alcuni casi di ipercorrettismo, vale a dire dell'uso fuori norma del congiuntivo, registrati in alcune scenografie tradotte (si veda a proposito la voce sul doppiaggese).\nIl congiuntivo in alcune lingue europee.\nInglese.\nIn inglese il congiuntivo (\"subjunctive\") esprime soprattutto desideri, richieste e scopi. Le sue forme tendono a confondersi con quelle dell'indicativo, pur rimanendone spesso distinguibili, come nel seguente enunciato:\nLa forma \"save\" \u00e8 quella del \"Present subjunctive\" ed ha la funzione di indicare un desiderio o un'aspettativa: \"Dio salvi la regina\"; essa si distingue da quella del presente indicativo (che sarebbe \"saves\").\nOppure, la seguente richiesta:\ncorrisponde a \"chiedo che non sia punito\". Il congiuntivo presente \u00e8 riconoscibile dato che la forma all'indicativo sarebbe \"is\".\nLa scelta del tempo del congiuntivo non corrisponde alla concordanza dei tempi italiana: infatti, anche se la proposizione principale \u00e8 al passato, la forma del congiuntivo rester\u00e0 invariata:\nladdove in italiano l'enunciato corrispondente richiede invece il congiuntivo imperfetto: \"chiedevo/chiesi che non fosse punito\". Per quanto riguarda il \"Past Subjunctive\", la forma inglese del passato, questa ha la funzione di caratterizzare un evento come improbabile, come nella seguente espressione di un desiderio:\nL'enunciato corrisponde all'italiano \"Vorrei che John fosse qui.\" La forma dell'indicativo sarebbe qui, con grande probabilit\u00e0, \"he was\".\nIl \"Past subjunctive\" inglese \u00e8 utilizzato anche nel periodo ipotetico dell'irrealt\u00e0:\nLo specchietto proposto, che non tiene conto di varianti pi\u00f9 o meno diffuse, mette in rilievo le analogie e le differenze tra forme di indicativo e congiuntivo, scegliendo come esempi un verbo regolare ed uno irregolare.\nTedesco.\nIn tedesco la forma che corrisponde al congiuntivo presente (tuttavia solo morfologicamente, poich\u00e9 nel significato e nell'uso la differenza \u00e8 notevole), il \"Konjunktiv I\", \u00e8 usata soprattutto nel discorso indiretto per riportare un fatto in maniera neutra, senza esprimere il proprio giudizio personale in merito:\nLa forma del congiuntivo (\"senke\") indica la propria imparzialit\u00e0 rispetto all'affermazione.\nPer quanto riguarda la seconda forma del congiuntivo, \"il Konjunktiv II\", riunisce in s\u00e9 gli aspetti dell'irrealt\u00e0 (come il congiuntivo imperfetto italiano) e della possibilit\u00e0 (condizionale italiano). Per questo motivo, ad esempio, nel periodo ipotetico dell'irrealt\u00e0 lo si trover\u00e0 tanto nella protasi quanto nell'apodosi:\nPer la formazione del Konjuntiv II si dispone di due forme:\nPer quanto riguarda l'uso delle due forme, si pu\u00f2 dire che gli ausiliari e i modali preferiscono la prima, tutti gli altri verbi la seconda.\nSi propongono le forme del verbo \"lieben\" ('amare') a titolo di esempio; il verbo \"sein\" ('essere') \u00e8 utile per la formazione dei tempi composti.\nNon tutte le forme vengono effettivamente usate: se per esempio la forma del Konjunktiv I coincide con quella del presente indicativo, si ricorre a quella del Konjunktiv II; se anche questa coincide con quella dell'imperfetto indicativo (\"Pr\u00e4teritum\"), si passer\u00e0 all\"'Ersatzform\". Soprattutto nel caso dei verbi deboli (regolari), si tratta di fenomeni assai frequenti.\nFrancese.\nNelle lingue romanze il congiuntivo ha forme ed usi paragonabili a quelli che ha in italiano. Tendenzialmente, in italiano si usa il congiuntivo pi\u00f9 spesso che in lingue come il francese.\nCome esempio, si propone la coniugazione del congiuntivo francese (\"subjonctif\") per i verbi regolari in -\"er\" e per il verbo irregolare \"avoir\" ('avere').\nUna delle grandi differenze risiede nell'utilizzo del congiuntivo con i verbi di opinione/pensiero. Dove il francese e lo spagnolo utilizzano l'indicativo, l'italiano standard vuole il congiuntivo:\nL'unico verbo dubitativo che fa eccezione a questa regola \u00e8 \"craindre\", in italiano \"temere\".\nIn francese cos\u00ec come nella lingua spagnola, i verbi di opinione e pensiero richiedono il congiuntivo solo in combinazione con la negazione oppure in una domanda.\nIn altri casi, come ad esempio con i verbi dubitativi, anche il francese utilizza il congiuntivo alla stregua dell'italiano:\nAnche un'aspettativa che ancora non corrisponde a realt\u00e0 viene indicata con il \"subjonctif\":\nLo stesso con alcuni verbi che esprimono sentimenti:\nLa forma composta del passato si ottiene grazie alla combinazione tra il verbo ausiliare ed participio passato, come in italiano:\nNel francese contemporaneo, contrariamente a quanto non avvenga nella lingua castigliana oppure in quella italiana, le forme del congiuntivo imperfetto e trapassato non sono pi\u00f9 utilizzate; in sostituzione si utilizzano sempre, rispettivamente, il presente e il passato."}
{"id": "727957", "revid": "92723", "url": "https://it.wikipedia.org/wiki?curid=727957", "title": "Imperativo", "text": "Limperativo \u00e8 un modo verbale. \u00c8 usato per esprimere esortazioni e si distingue in questo dagli altri modi: se infatti l'indicativo o il condizionale (e normalmente il congiuntivo) vengono generalmente usati per le asserzioni, con l'imperativo si possono formulare divieti, preghiere o consigli in maniera pi\u00f9 o meno perentoria:\nA livello di uso, sono peraltro assai frequenti i casi in cui le esortazioni vengono formulate usando altri modi verbali, oppure in cui la funzione dell'imperativo di esprimere un'esortazione \u00e8 a malapena riconoscibile.\nSi tratta di un modo fondamentalmente difettivo: nelle varie lingue mancano infatti le forme coniugate di una o pi\u00f9 persone. In italiano, l'imperativo ha un unico tempo, il presente. In altre lingue, come in latino pu\u00f2 avere il tempo futuro, usato in particolar modo per esprimere obblighi, leggi o massime di perpetua validit\u00e0.\nLa formazione dell'imperativo in italiano.\nL'imperativo \u00e8 per natura un modo difettivo, dato che non prevede la forma della prima persona singolare; al suo posto si pu\u00f2 utilizzare il presente indicativo con la funzione di indicare un dovere: \"adesso mi concentro!\". In alternativa, si pu\u00f2 creare, retoricamente, un \"alter ego\" virtuale, un \"altro io\": \"Adesso concentrati!\"\nRiassumendo, si avranno queste forme regolari per le tre coniugazioni.\nPer i verbi ausiliari si avr\u00e0 invece: \"sii, sia, siamo, siate, siano\" e \"abbi, abbia, abbiamo, abbiate, abbiano\". \u00c8 normale che il soggetto non venga specificato.\nL'uso dell'imperativo.\nNon sempre l'atto linguistico riesce bene con l'uso dell'imperativo, che pu\u00f2 dare l'effetto sgradito di un'imposizione. Infatti, le regole sociali impongono determinati comportamenti di cortesia, per cui spesso un'esortazione non viene espressa con l'uso dell'imperativo ma seguendo vie alternative: si tratta degli atti linguistici indiretti. Per esempio, l'esortazione\npu\u00f2 venire formulata sotto forma di dichiarazione o di domanda,\ntalvolta addirittura con l'uso di altre forme modali come il congiuntivo ed il condizionale. Pi\u00f9 categorico \u00e8 invece l'uso delle forme dell'indicativo (\"domani tu vieni/verrai\").\nNonostante tutto, esprimere un'esortazione in maniera diretta non significa necessariamente infrangere le regole di cortesia: infatti, questa forma si adatta senza alcun problema ad intenzioni comunicative come gli inviti, le scuse, gli auguri o le offerte, qualche volta semplicemente ad un consiglio. \u00c8 soprattutto in questi casi che - mancando l'intenzione di esprimere primariamente un'esortazione - all'uso dell'imperativo non \u00e8 posta alcuna restrizione:\nDato che l'intenzione primaria del locutore (vedi illocuzione) non \u00e8 quella di far fare qualcosa a qualcuno, il rischio di minacciarne in qualche modo il territorio e l'autodeterminazione non \u00e8 dato. Per questo l'enunciato risulter\u00e0 pi\u00f9 cortese proprio perch\u00e9 formulato in maniera diretta. Analoghe considerazioni, anche se per le ragioni opposte, valgono per le offese ed invettive in genere:\nInfatti, neanche in questi casi il locutore ritiene opportuno dover adottare misure particolari per evitare una sorta di minaccia o aggressione.\nData la variet\u00e0 di usi dell'imperativo, non stupisce che talvolta le forme verbali perdano - del tutto oppure in parte - la loro funzione di impartire ordini. Il fenomeno si riscontra soprattutto in forme ripetute nei rituali, come i saluti in latino \"vale\" e \"valete\" (rivolti rispettivamente a una o pi\u00f9 persone): esse hanno in parte perso il loro senso letterale. A questo proposito si noti come anche in alcuni segnali discorsivi il significato della forma verbale all'imperativo rischia di diventare quasi irriconoscibile, come si pu\u00f2 constatare nel seguente esempio di lingua parlata:\nL'interazione faccia a faccia viene regolata da un segnale che ha in buona parte perso sia il senso di 'guardare', sia quello di un'esortazione vera e propria. Similmente: \"E dai, lasciatemi uscire!\", laddove la forma verbale non viene neanche pi\u00f9 adattata al soggetto della frase.\nPer finire, si noti come le forme dell'imperativo in \"tu\" possono, a volte, indicare un'azione prolungata oppure ripetuta soprattutto quando si insiste sulle forme di uno stesso verbo:\nL'imperativo nella formazione delle parole.\nConcordemente al tipo di esempio appena proposto, le voci dell'imperativo vengono utilizzate nella formazione di sostantivi, detti conglomerati e parole frase, che, come i verbi, indicano un'azione: il \"tira e molla\", il \"viavai\", l\"'andirivieni\", il \"saliscendi\", il \"fuggi fuggi\". Anche in questo caso si tratta di parole che indicano un'azione ripetuta.\nInoltre, le forme di questo modo possono venire impiegate nella formazione di parole composte (aggettivi o, soprattutto, sostantivi): \"lavastoviglie, reggiseno, giramondo, rompiscatole\". Si riferiscono a soggetti che compiono l'azione.\nL'imperativo in alcune lingue indoeuropee.\nIn diverse lingue come in italiano, l'imperativo \u00e8 una forma difettiva. A seconda dell'idioma, mancheranno dalla sua coniugazione determinate persone grammaticali. Del resto, anche in italiano l'imperativo della terza persona viene espresso utilizzando una struttura sostitutiva come quella del congiuntivo presente.\nFrancese.\nNella lingua francese, come in italiano, le forme dell'imperativo sono molto vicine a quelle del presente indicativo, e comprendono anche la forma in \"noi\":\nCome in italiano, comunque, le forme della prima coniugazione (verbi in \"are\" oppure in \"er\" come \"fumare\" e \"fumer\") al tu coincidono con quelle del presente alla terza persona:\nCome in italiano, i pronomi clitici vengono posposti (\"scusami\").\nLa differenza principale tra francese ed italiano sta nell'uso piuttosto diverso degli allocutivi di cortesia (\"Lei - voi\"). Infatti in francese la forma in \"lei\" \u00e8 quasi inesistente.\nInglese.\nNelle lingue germaniche, \u00e8 facile che le forme mancanti dell'imperativo possano essere sostituite da un intero costrutto frasale chiamato \"perifrasi\".\nIn inglese, la formazione dell'imperativo \u00e8 assai semplice, dato che le varie forme di questo modo coincidono in genere con quelle dell'infinito, tanto al plurale quanto al singolare. La dicotomia tra il \"tu\" e la forma di cortesia \u00e8 inoltre scomparsa:\nLa combinazione tra la prima persona singolare ed il plurale (\"noi\") viene per\u00f2 ottenuta utilizzando una perifrasi speciale. Si usa infatti una specie di verbo ausiliare (\"to let\"), combinato al pronome complemento \"us\" (simile all'italiano \"noi\") ed il verbo da coniugare. Dato che il pronome \"us\" viene di solito abbreviato (aferesi), si usa un apostrofo:\nDato che non si tratta di un fenomeno di coniugazione vera e propria dell'imperativo, la forma \u00e8 considerata una specie di costrutto di riserva.\nPer quanto riguarda la forma \"excuse me\" va peraltro ricordato che questa ha perso, nel linguaggio moderno, parte del suo significato di richiesta di scuse: spesso viene infatti usata semplicemente per attirare l'attenzione.\nTedesco.\nIn tedesco, per la forma in \"tu\" i verbi regolari prevedono la desinenza \"-e\", che per\u00f2 pu\u00f2 cadere (troncamento); la forma al \"voi\" coincide con quella del presente. In entrambi i casi, mancher\u00e0 la specificazione del soggetto:\nPer la forma di cortesia (\"Sie\"), viene usata al posto dell'imperativo la voce del presente indicativo. Dunque non vi sar\u00e0 omissione del soggetto, che per\u00f2 viene posposto:\nUn uso simile di un ausiliare come quello inglese per la forma in \"noi\" si ritrova anche nella lingua tedesca. Il verbo, come l'inglese \"to let\", corrisponde all'incirca all'italiano \"lasciare\" ed \u00e8 \"lassen\": \"Lasst uns gehen! - andiamo!\" Neanche questa perifrasi \u00e8 considerata una forma dell'imperativo.\nCome facilmente intuibile dagli esempi, il punto esclamativo \u00e8 assai frequente ed ha la funzione di marcare, dunque di rendere riconoscibili le forme dell'imperativo (pi\u00f9 che quella di dare enfasi all'esortazione).\nSpagnolo.\nLa seconda singolare nei verbi regolari \u00e8 composta dalla terza singolare dell'indicativo:\nLa seconda plurale \u00e8 composta dall'infinito ma al posto della r finale c'\u00e8 la \"d\":\nPer le forme di cortesia invece si usano le forme del congiuntivo presente.\nNelle forme di negazione invece, per tutte le persone si usano le forme del congiuntivo presente."}
{"id": "727958", "revid": "144796", "url": "https://it.wikipedia.org/wiki?curid=727958", "title": "Johann Balthasar Neumann", "text": "Era il settimo dei nove figli del fabbricante di tessuti Hans Christoph Neumann e venne battezzato il 30 gennaio 1687.\nBiografia.\nI primi studi.\nComp\u00ec i suoi primi studi in materia presumibilmente presso il padrino Balthasar Platzer, fonditore di metalli e di campane. All'inizio del XVII secolo si trasfer\u00ec a W\u00fcrzburg presso Sebald Koch, ove ottenne il diploma di \"B\u00fcchsenmeister, Ernst- und Lustfeuerwerkerey\" nel 1711. Studi\u00f2 poi architettura civile e militare: intraprese anche un\nviaggio di studi a Milano e nell'Italia del Nord (1718).\nGli inizi.\nNel 1712 entr\u00f2 nel Circolo dell'Artiglieria della Provincia di Franconia, poich\u00e9 era l'unica possibilit\u00e0 per lui di intraprendere un corso per il conseguimento del diploma d'ingegnere. Egli complet\u00f2 cos\u00ec i suoi studi nel campo delle fortificazioni militari.\nCon tale qualifica, dal 1714 entr\u00f2 in servizio presso la corte del Principato di W\u00fcrzburg e nel periodo 1717/18 si trov\u00f2 al seguito delle truppe francone in Austria ed in Ungheria, ove presumibilmente collabor\u00f2 come ingegnere ai lavori di fortificazione di Belgrado. In Vienna apprese le cognizioni per la costruzione di edifici in stile barocco dagli architetti Johann Bernhard Fischer von Erlach e Johann Lucas von Hildebrandt, con il quale verr\u00e0 in conflitto successivamente.\n\"Baumeister\" a W\u00fcrzburg.\nNel 1719 venne chiamato dal neo principe-vescovo Johann Philipp Franz von Sch\u00f6nborn come direttore dei lavori della corte a W\u00fcrzburg. In tale veste nel 1720 predispose i piani della nuova Residenza dei principi di W\u00fcrzburg. In questo il principe-vescovo segu\u00ec i consigli dello zio, il principe elettore di Magonza Franz Lothar von Sch\u00f6nborn, che aveva gi\u00e0 avuto modo di apprezzare il talento come costruttore di Neumann.\nLa sua comprensione dei problemi dell'architettura venne affinata nei primi anni grazie alla collaborazione con altri architetti al servizio del vescovato di W\u00fcrzburg, come Maximilian von Welsch e Anselm Franz von Ritter zu Groenesteyn, attraverso i quali venne a contato con le opere dell'architetto francese Jules Hardouin Mansart.\nFormativo per lo stile fu il suo contrasto con l'architetto viennese Johann Lucas von Hildebrandt.\nIn relazione alla realizzazione della Residenza die principi elettori di W\u00fcrzburg, e su incarico del principe-vescovo, intraprese viaggi di studio a Mannheim, Bruchsal, Strasburgo, Nancy e Parigi, ove rafforz\u00f2 le sue nuove idee sulla disposizione nello spazio, grazie ai contatti con Robert de Cotte, primo architetto del re di Francia. Insieme ad un altro grande architetto francese dell'epoca, Germain Boffrand, egli svilupp\u00f2 le sue idee sulle grandi scalinate per le quali divenne successivamente famoso.\nDal 1723 Neumann divenne membro della Commissione edilizia, che egli di fatto diresse dal 1725.\nIn quell'anno spos\u00f2 Maria Eva Engelberta Schild, figlia del consigliere segreto di corte Franz Ignaz Schild, ottenendo cos\u00ec facile accesso alle influenti famiglie dei funzionari e consiglieri nella citt\u00e0 e nella diocesi. Egli si stabil\u00ec a W\u00fcrzburg, nella casa ricevuta dal principe elettore Christoph Franz von Hutten, ove aveva stabilito anche un suo ufficio professionale. Qui, attraverso una scalinata a chiocciola, si raggiungeva una piattaforma denominata \"Belvedere\", nel linguaggio popolare nota come \"Neumann-Kanzel\" (Pulpito di Neumann). Un podio circolare con balaustra sul tetto della casa gli consentiva di abbracciare con lo sguardo i suoi cantieri di W\u00fcrzburg. (Con il bombardamento del 16 marzo 1945 la struttura fu seriamente compromessa e nel 1950 l'accesso venne sbarrato perch\u00e9 pericolante. Successivamente si decise per una nuova costruzione che venne integrata nel portale barocco. Nel piano attico venne realizzata la \"Balthasar-Neumann-Stube\", quale spazio per l'amministrazione)\nNel 1729 divenne tenente colonnello dell'artiglieria francona, prendendo il posto di Maximilian von Welsch, divenuto direttore dei lavori di corte a Bamberga, al servizio del secondo vescovo e principe elettore di W\u00fcrzburg, Friedrich Karl von Sch\u00f6nborn-Buchheim.\nNel 1731 ebbe la cattedra, di nuova istituzione, di Scienza delle costruzioni civili e militari presso l'Universit\u00e0 di W\u00fcrzburg.\nNel 1741 raggiunse il suo pi\u00f9 alto grado nella gerarchia militare, quello di colonnello.\nCon la politica della famiglia dei Sch\u00f6nborn, verosimilmente volta ad acquisire nuove diocesi, egli ampli\u00f2 la sua sfera operativa da W\u00fcrzburg e Bamberga, alle diocesi di Spira, Costanza e Treviri e persino il principe elettore di Colonia, Clemente Augusto di Wittelsbach, gli confer\u00ec incarichi.\nCome direttore dei lavori del capitolo del duomo egli raggiunse una posizione dominante nel mondo delle costruzioni a W\u00fcrzburg, anche dopo che sotto il successore di Sch\u00f6nborn, Anselm Franz von Ingelheim, nel 1746, perse temporaneamente la posizione di direttore superiore delle costruzioni.\nInoltre egli ebbe molto successo come imprenditore in proprio e si preoccup\u00f2 non solo delle sue creazioni locali ma esport\u00f2 la sua creativit\u00e0 anche in altri stati.\nDa un documento del 19 luglio 1747 emerge che l'architetto portoghese Emanuel Teles, conte di Silva-Tarouca (\u20201771) consigliere di corte a Vienna e direttore dei lavori di corte, volle portare a Vienna il Neumann. Quest'ultimo aveva accompagnato il duca di Lorena e futuro imperatore Francesco I Stefano a visitare la Residenza durante il suo soggiorno a W\u00fcrzburg in occasione del viaggio per l'incoronazione a Francoforte. Francesco Stefano si era allora impegnato nella ristrutturazione del Palazzo di corte a Vienna. Emanuel Silva-Tarouca mostr\u00f2 al Neumann su incarico dell'imperatore, i progetti di un nuovo scalone nel Palazzo viennese, che sarebbe stato il pi\u00f9 grande scalone dello stile barocco. In ringraziamento per il suo interessamento ed i suoi consigli, Maria Teresa d'Austria gli fece pervenire, tramite il Silva-Tarouca, una preziosa tabacchiera.\nEgli tuttavia non ricevette l'incarico, che and\u00f2 al lorenese Jean Nicolas Jadot de Ville-Issey ed il suo progetto non si concretizz\u00f2\nNeumann redasse altri importanti progetti per le residenze di Stoccarda (1747\u201349), Karlsruhe (1750-51) e Schwetzingen (1752).\nDopo la sua morte, nel 1753 in W\u00fcrzburg, la sua salma venne inumata nella \" Marienkapelle\".\nI lavori da lui iniziati della chiesa abbaziale di Neresheim come quelli non ancora portati a termine del Santuario dei Quattordici Santi, furono completati da altri.\nCon il suo stile architettonico egli aveva raggiunto un'originale sintesi di classicismo francese, tradizione viennese e boema e barocco italiano.\nOpere.\nBalthasar Neumann realizz\u00f2 circa 100 opere significative quali ponti, chiese, castelli, edifici di abitazione e commerciali; fra queste le pi\u00f9 importanti delle quali vengono qui di seguito elencate:"}
{"id": "727959", "revid": "33277", "url": "https://it.wikipedia.org/wiki?curid=727959", "title": "Balthasar Neumann", "text": ""}
{"id": "727960", "revid": "339392", "url": "https://it.wikipedia.org/wiki?curid=727960", "title": "U.S.C.", "text": ""}
{"id": "727966", "revid": "125480196", "url": "https://it.wikipedia.org/wiki?curid=727966", "title": "Artimino", "text": "Artimino \u00e8 una frazione situata nel comune di Carmignano (Prato).\n\u00c8 un borgo medievale murato posto in cima a un colle del Montalbano, conosciuto per le numerose testimonianze archeologiche, storiche e artistiche che accoglie, ma soprattutto per la presenza di una delle pi\u00f9 importanti Ville medicee che punteggiano la Toscana.\nOrigini del nome.\nIl nome ha una probabile origine etrusca e dovrebbe derivare da \"Artemium,\" tempio di Artemide (\"Artume\"). Potrebbe avere un rapporto anche con il nome etrusco \"Aritma\".\nSuperata \u00e8 invece l'etimologia proposta nel XIX secolo che faceva derivare il nome da una caratteristica fisica del luogo: \"actus minor\" che significa stretto minore riferito alla stretta della Gonfolina, sottostante all'altura di Artimino, che si protende come un promontorio verso l'Arno.\nStoria.\nEtruschi.\nSi ha notizia di vari rinvenimenti etruschi ad Artimino fin dal XVIII secolo. A partire dagli anni '60 sono state rinvenute nel territorio varie testimonianze archeologiche che attestano come ad Artimino fosse presente un insediamento urbano etrusco, piuttosto importante; questo almeno secondo le risultanza della campagna di scavi condotta nelle immediate vicinanze del paese; l'abitato, dotato anche di una zona sacra, messa in luce nei pressi della \"Paggeria\" medicea, era probabilmente organizzato intorno ad una specie di decumano corrispondente al crinale che collega il borgo murato con la villa medicea. Da notare come il colle su cui sorse la villa fosse conosciuto come \"Artimino vecchio\", suggerendo la presenza di antiche vestigia.\nInoltre sono state rinvenute necropoli in diverse aree pi\u00f9 o meno prossime tra cui la Necropoli di Prato Rosello con tombe piuttosto ben conservate, nelle quali sono stati ritrovati importanti reperti custoditi nel Museo Archeologico di Artimino. Comunque il centro urbano doveva essere il punto di riferimento di una pi\u00f9 vasta area, visti anche i ritrovamenti di Comeana (Tombe di Boschetti e Tumulo di Montefortini), Montereggi (presso Limite sull'Arno) e Pietramarina (santuario extraurbano e mura di fortificazione sulla vetta del Montalbano).\nLa presenza di una citt\u00e0 etrusca ad Artimino rende evidente l'importanza di quest'area per i rapporti Nord-Sud, tra Tuscia vera e propria e gli insediamenti sub-appenninici e oltre, fino a Marzabotto, tramite l'area di Pistoia, e il valico di Porretta. La scoperta della citt\u00e0 etrusca di Gonfienti presso Prato, dovr\u00e0 fare ripensare globalmente al sistema territoriale della presenza etrusca a nord dell'Arno, che sembra assumere un'importanza non solamente locale ma estendersi su tutti i margini della piana Firenze-Prato-Pistoia (Sesto Fiorentino, Gonfienti, Fiesole, Artimino, Comeana).\nMedioevo.\nNel medioevo \u00e8 documentato un castello fin dal 1026, all'interno delle cui mura, ancora esistenti insieme ad alcune delle torri (anche se forse rimaneggiate), \u00e8 nato l'attuale abitato.\nLa storica Pieve di San Leonardo \u00e8 sorta invece fuori dalle mura, piuttosto lontana dall'abitato, come del resto era comune all'epoca, in cui l'organizzazione territoriale in Toscana era caratterizzata da insediamenti sparsi e da centri di potere distinti: castello e pieve.\nLa presenza della pieve, \u00e8 documentata a partire dal 998 quando in un diploma di Ottone III tra i privilegi del vescovo di Pistoia compare in elenco anche \"\"... plebs... in Artimino\".\"\nNei dintorni di Artimino troviamo un'altra chiesa romanica: quella di San Martino in Campo, attualmente posta nel comune di Capraia e Limite. La chiesa, appartenente ad un complesso monastico, si trova sul margine del bosco, non lontana dal crinale del Montalbano e non era nata come pieve o chiesa suffraganea, bens\u00ec ospizio o ospedale per viandanti, cos\u00ec come San Giusto al Montalbano, attestando cos\u00ec una viabilit\u00e0 altomedievale coincidente con il crinale del Montalbano e congiungente l'area della Gonfolina con l'area sub-appenninica pistoiese ed oltre verso nord.\nNel XII e XIV secolo Artimino era un comune rurale con propri statuti e propri confini, inizialmente appartenente al contado pistoiese.\nFacendo parte del sistema difensivo di Pistoia, di cui costituiva un avamposto di confine, fu oggetto, insieme all'altro comune rurale di Carmignano, di un'aspra contesa tra Pistoia e Firenze che sul volgere del XIV secolo avr\u00e0 definitivamente il sopravvento dopo aver rischiato di soccombere sotto i colpi di Castruccio Castracani che guerreggi\u00f2 a lungo nei dintorni. Conquistato e perso dai fiorentini nel 1204 e nel 1225 (in quella occasione furono distrutte le mura). riconquistato e nuovamente fortificati da Castruccio, Artimino fu nuovamente assediato e preso dai fiorentini, nel 1327.\nDopo la pace del 1330, Artimino fu stabilmente incorporato, dal 1347, nel dominio fiorentino pur rimanendo, a tutt'oggi, nella diocesi pistoiese. \nLa famiglia di maggior rilievo del borgo, i Ricciardi, si trasfer\u00ec in Firenze; in seguito le loro terre ad Artimino verranno acquistate dai Medici.\nDopo la stessa epoca si aggiunse al sigillo comunale, il giglio di Firenze sopra il drago marino.\nEt\u00e0 moderna.\nLe istituzioni comunali si conservarono anche nel XV secolo. \nNel 1559, ai tempi di Cosimo I furono anche riformati gli statuti comunali.\nComunque, dopo un lungo periodo di declino dell'antico comune, la costruzione della Villa Medicea La Ferdinanda rappresent\u00f2 un mutamento territoriale radicale, visto che i Granduchi, che soggiornavano molto spesso ad Artimino, di fatto trasformarono l'intero borgo in annesso di servizio della Villa e istituirono la bandita del Barco reale, un grandissimo recinto murato destinato alla caccia di cui rimangono numerosi tratti di muro mediceo.\nBuona parte delle abitazioni del borgo diventarono tra il XVII e il XVIII secolo di propriet\u00e0 granducale, e alle mura furono addossate le scuderie della villa (meno grandiose di quelle di Poggio a Caiano) che, dopo un intervento di recupero, accolgono attualmente il Museo archeologico.\nNel periodo lorenese, visto che la villa rimaneva del tutto inutilizzata dalla corte, il Granduca Leopoldo I alien\u00f2 la villa e tutti i possedimenti del poggio di Artimino al marchese Bartolomei."}
{"id": "727970", "revid": "1717538", "url": "https://it.wikipedia.org/wiki?curid=727970", "title": "Cecil Frank Powell", "text": "Si form\u00f2 presso il Sidney Sussex College dell'universit\u00e0 di Cambridge, dove consegu\u00ec il PhD nel 1927, e fu allievo di Charles Thomson Rees Wilson ed Ernest Rutherford. Trascorse praticamente la sua intera carriera alla Bristol University, dove divent\u00f2 \"Will Professor\" di fisica nel 1948 e direttore del Wills Physics Laboratory nel 1964.\nHa guidato il gruppo di fisici dell'Universit\u00e0 di Bristol che intraprese importantissime ricerche sui raggi cosmici. Con i suoi collaboratori, fra cui il fisico italiano Giuseppe Occhialini e Cesare M. C. Lattes, ide\u00f2 il metodo geniale e semplice di rivelazione e studio delle particelle attraverso le tracce che esse lasciano interagendo con i granuli di bromuro di argento di speciali lastre fotografiche. Le emulsioni di queste lastre hanno una maggiore percentuale di bromuro di argento di quelle normali e i granuli hanno dimensioni piccolissime.\nIl gruppo di Powell, studiando le particelle della radiazione cosmica e anche la natura relativistica delle particelle prodotte, scopr\u00ec nel 1947 il pione o mesone \u03c0, particella associata alle forze forti che tengono insieme neutroni e protoni nei nuclei.\nFu insignito del Premio Nobel per la fisica nel 1950 per le sue ricerche nello sviluppo del metodo fotografico nello studio dei processi nucleari e le sue scoperte relative ai mesoni fatte con questo metodo. Powell utilizz\u00f2 nelle sue ricerche per lo sviluppo del metodo fotografico nello studio dei processi nucleari quello che la scienziata Marietta Blau aveva scoperto a Vienna prima del 1938 e quindi sarebbe stato giusto un riconoscimento anche a lei per il suo contributo decisivo alle ricerche.\nNel 1967, ebbe la medaglia d'oro Lomonossov dell'accademia sovietica delle scienze."}
{"id": "727987", "revid": "287204", "url": "https://it.wikipedia.org/wiki?curid=727987", "title": "Marco Praga", "text": "Biografia.\nEra figlio dello scapigliato Emilio Praga, dalla cui deriva esistenziale si distacc\u00f2 precocemente nel 1873. Rimase orfano del padre nel 1875, all'et\u00e0 di tredici anni. Marco Praga fu tra quegli autori di teatro che, in Italia, svilupparono l'esperienza verista. \nFu costretto a impiegarsi come ragioniere finch\u00e9 nel 1889, il clamoroso successo della commedia \"Le Vergini\", interpretata dalla grande attrice Virginia Marini, non gli consent\u00ec di dedicarsi completamente al teatro.\nLe sue commedie, che risentono dell'insegnamento di Henry Becque, tracciano uno spregiudicato ritratto di costumi, affrontando l'indagine psicologica con spirito scientifico, anche se con mezzi espressivi a volte incerti.\nDopo \"Le Vergini\" (1889), scrisse \"La moglie ideale\" (1890), il suo capolavoro. Motivi pi\u00f9 intimamente psicologici appaiono in altre opere, come \"La crisi\" (1904) e \"La porta chiusa\" (1913).\nFu un attivo organizzatore, che si distinse nell'attivit\u00e0 svolta in favore della Societ\u00e0 Italiana degli Autori ed Editori (SIAE), di cui fu direttore dal 1896 al 1911, contribuendo, in questo ruolo, alla valorizzazione del repertorio italiano contro le mode esterofile dell'epoca. Continu\u00f2 a occuparsi della SIAE anche quando ebbe rinunciato alla direzione per dedicarsi alla direzione di una Compagnia stabile del Teatro Manzoni di Milano\nFu dal 1919 il critico teatrale della \"Illustrazione Italiana\" e le sue cronache furono raccolte in dieci volumi (\"Cronache teatrali - 1920-29\").\nScrisse anche un romanzo, \"La biondina\" (1893) e vari racconti. Fu tra gli autori, bench\u00e9 non accreditato come gli altri, del libretto di \"Manon Lescaut\", per Giacomo Puccini (1893).\nColpito da una grave crisi depressiva, mor\u00ec suicida."}
{"id": "727989", "revid": "125703491", "url": "https://it.wikipedia.org/wiki?curid=727989", "title": "Mim\u00ec metallurgico ferito nell'onore", "text": "Mim\u00ec metallurgico ferito nell'onore \u00e8 un film del 1972, scritto e diretto da Lina Wertm\u00fcller, presentato in concorso al 25\u00ba Festival di Cannes.\nTrama.\nIl manovale catanese Carmelo Mardocheo, soprannominato Mim\u00ec, da sempre fortemente attratto dagli ideali di sinistra e insofferente alla mafia che spadroneggia incontrastata nella sua terra, un giorno perde il proprio posto di lavoro alla locale cava di zolfo per aver dato il proprio voto al candidato sindaco del PCI, anzich\u00e9 a quello colluso e spalleggiato dalla locale cosca mafiosa.\nRimasto dunque senza impiego, ed essendogli preclusa qualsiasi altra possibilit\u00e0 di lavoro in citt\u00e0 proprio dalle ingerenze dei malavitosi, Mim\u00ec \u00e8 pertanto costretto, al pari di tanti altri emigranti meridionali, a partire alla volta di Torino, lasciando a casa la giovanissima moglie Rosalia. Nel capoluogo piemontese, Mim\u00ec s'impiega come operaio edilizio a nero per una ditta fungente da copertura per alcuni mafiosi siciliani in citt\u00e0, capeggiati dalla greve figura di Vito Tricarico, con i quali per\u00f2 finisce ben presto per andare ai ferri corti: avendo, durante uno dei tanti sfiancanti turni di lavoro, visto dove stavano scaricando il cadavere d'un suo collega appena deceduto per la loro inosservanza delle misure di sicurezza sul lavoro, \u00e8 costretto alla fuga; riacciuffato dagli sgherri di Tricarico, che lo vogliono mettere a tacere \"una volta e per sempre\", si salva mentendo spudoratamente su d'una sua presunta parentela con il boss mafioso di Catania, chiedendo inoltre, forte di questo, un posto come operaio metalmeccanico in una qualsiasi ditta.\nAccontentato nella sua richiesta, Mim\u00ec si sente inizialmente solo e spaesato in questo ambiente per lui del tutto nuovo, ma ciononostante riesce alla fine a farsi coinvolgere attivamente nella militanza politica di un locale sindacato di categoria, legato al PCI, per poi intrecciare una passionale relazione con la giovane sottoproletaria lombarda Fiore, anch'ella una militante comunista - per\u00f2 trotskista - da lui conosciuta mentre era intento a soccorrerla per strada da un'aggressione d'un gruppuscolo neofascista, e dalla quale avr\u00e0 poi un figlio. Proprio il giorno in cui si festeggia la nascita del bambino, Mim\u00ec \u00e8 testimone suo malgrado di una strage mafiosa ad opera degli uomini di Tricarico, a cui scampa per miracolo; in preda al terrore, si rifiuta poi di fare nomi, dicendo di essere stato troppo terrorizzato durante l'attacco per essere in grado di identificare alcunch\u00e9.\nCon la sua riluttanza a sporgere denuncia interpretata come leale ossequio al principio di omert\u00e0, Mim\u00ec \u00e8 promosso, dietro pressioni della cupola (che hanno persino provveduto a falsificare la sua firma per la domanda d'avanzamento), al ruolo di caporeparto presso la sede di Catania. Preoccupato che la sua storia con Fiore, che l'ha seguito con il bambino nella citt\u00e0 etnea, possa venir scoperta dagli amici e famigliari (soprattutto dalla moglie), Mim\u00ec tenta con un po' di fatica ad imbastire una vera doppia vita, allontanandosi per\u00f2 sempre pi\u00f9 dalla politica e dai suoi vecchi amici compagni, ci\u00f2 in virt\u00f9 pure della sua nuova posizione lavorativa, che di fatto lo porta ad assumere un'ottica del tutto differente da quella che aveva quand'era un semplice operaio. Un giorno, scopre che la consorte ha avuto un rapporto occasionale con Amilcare Finocchiaro, un brigadiere napoletano di stanza in citt\u00e0 con la moglie e i cinque figli, ed \u00e8 rimasta incinta. La donna, che nel frattempo \u00e8 venuta pure a conoscenza della famigliola parallela di Mim\u00ec, resta ferma nei suoi propositi di farne riconoscere la paternit\u00e0 a quest'ultimo, quasi come segno di spregio nei sui confronti. Pur roso ardentemente dall'ira per il suo \"onore offeso\", proprio grazie all'esperienza avuta nel pi\u00f9 civile settentrione, Mim\u00ec si considera di vedute abbastanza aperte per non uccidere l'uno e l'altra, ma non prende neppure in considerazione l'idea di non vendicarsi in qualche modo, e quindi corteggia insistentemente l'obesa e sgraziata moglie del rivale, Amalia, fino a trovare in lei un'alleata e a metterla incinta.\nOttemperato dunque l'impegno, Mim\u00ec, proprio fuori dalla chiesa dove si sta riunendo mezza citt\u00e0 per assistere alla consueta messa domenicale, comunica platealmente la notizia al brigadiere, proponendogli persino uno scambio tra i legittimi nascituri, il quale, rimastovi del tutto spiazzato, gli punta la propria pistola d'ordinanza in un accesso d'ira; ed \u00e8 proprio in quegl'attimi convulsi che un sicario della mafia riesce a freddarlo, per poi metter in mano a Mim\u00ec l'arma del delitto. Una volta scontata la pena in carcere, il giorno dell'uscita trova ad aspettarlo una vera folla, composta di otto bambini, la moglie fedifraga, l'amante settentrionale e la vedova del brigadiere. Per poterli mantenere \u00e8 costretto a fare da galoppino elettorale al boss di Catania, andando cos\u00ec a divenire in via definitiva quello che aveva sempre odiato della sua Sicilia; ma Fiore, l'unica donna che per lui conti veramente, stufa di sopportare tutto, ne ha abbastanza e lo abbandona."}
{"id": "727990", "revid": "123318831", "url": "https://it.wikipedia.org/wiki?curid=727990", "title": "Enrico Prampolini", "text": "Biografia.\nAllievo di Duilio Cambellotti all'Accademia delle belle arti di Roma, fu un esponente di primo piano del Futurismo ed ebbe stretti contatti con i rappresentanti delle avanguardie artistiche europee, con il dadaismo con la Section d'Or, il Bauhaus, il De Stijl, il gruppo Abstraction-Cr\u00e9ation, con Pablo Picasso, Piet Mondrian, Vasilij Kandinskij e Jean Cocteau, operando teoricamente e praticamente anche nel settore dell'architettura.\nDal 1913 per un periodo collabora con la rivista mensile milanese \"Varietas\". Il 10 febbraio 1914 fu iniziato in Massoneria nella Loggia \"Giosu\u00e8 Carducci\" di Reggio Emilia. Nel 1917 fonda con Bino Sanminiatelli la rivista \"Noi\", e nello stesso anno cura le scenografie per i film di ispirazione futurista \"Tha\u00efs\" e \"Perfido incanto\" entrambi diretti da Anton Giulio Bragaglia, per i quali crea interni di tipo onirico e soffocante, anticipando, secondo alcuni commentatori i contenuti del cinema d'avanguardia francese e russo e dell'espressionismo tedesco.\nPrampolini occupa un posto a s\u00e9 nel panorama europeo dell'arte astratta, caratterizzandosi per il suo profondo interesse per il dinamismo e l'organicismo, che si manifesta negli anni trenta e quaranta in visioni cosmiche e oniriche. Nel 1927 fonda il Teatro futurista di Prampolini. Nel 1928 concepisce il Padiglione Futurista all'Esposizione del Valentino a Torino, eseguito da Fillia e Pino Curtone.\nCon Fillia realizza nel 1933 un grande mosaico \"Le comunicazioni\" per la torre del Palazzo delle Poste della Spezia. Nel 1934 organizza, con Fillia e Defilippis, a Genova, la Prima Mostra di Plastica Murale per l'Edilizia Fascista, fortemente voluta da Marinetti, risultandone infine vincitore con l'opera \"Sintesi cosmica dell'Italia fascista\", davanti ad Alf Gaudenzi e Giovanni Braggion.\nDopo l'esperienza futurista realizza anche opere polimateriche e, sempre alla ricerca del \"divenire della materia\", dipinge opere bioplastiche, in cui appare talora influenzato da visioni del microcosmo. Suo intento fu, come disse lui stesso, esprimere \"le estreme latitudini del mondo introspettivo\".\nPrampolini, assieme a Alberto Magnelli, Mauro Reggiani, Atanasio Soldati, pu\u00f2 considerarsi il pioniere dell'astrattismo in Italia. &lt;br&gt;Muore nel 1956 ed \u00e8 sepolto nel Cimitero del Verano.&lt;br&gt;Nel 1963-64 una sua opera \u00e8 esposta alla mostra \"Peintures italiennes d'aujourd'hui\", organizzata in medio oriente e in nordafrica.\nProduzione scenografica.\nLa sua produzione pi\u00f9 tipica \u00e8 da ricercare nei bozzetti per scenografie: fu anche titolare della cattedra di scenografia all'Accademia di Brera. Nel 1944 \u00e8 segretario del Sindacato italiano scenografi, nel 1945 diviene direttore artistico della Compagnia Balletti Russi Alanova, con la quale progetta costumi e scene per le varie rappresentazioni in vari teatri italiani. Tra le sue innumerevoli interessanti opere particolarmente suggestiva \u00e8 \"Maternit\u00e0 cosmica\", conservata alla Galleria Nazionale d'Arte Moderna di Roma.\nL'archivio personale dell'artista \u00e8 stato donato dagli eredi al Centro Ricerca e Documentazione Arti Visive del Comune di Roma nel 1992 ed \u00e8 consultabile on-line nell'ambito del progetto \"Archivi del Novecento\"."}
{"id": "727991", "revid": "1522738", "url": "https://it.wikipedia.org/wiki?curid=727991", "title": "Bandiera arborense", "text": "La bandiera arborense, o albero sradicato (o \"diradicato\"), \u00e8 lo stemma della Provincia di Oristano e storicamente del Giudicato di Arborea e dell'Arcidiocesi di Oristano.\nL'Albero sradicato arborense \u00e8 stato spesso rappresentato dalla casa regnante dei De Serra Bas con i quattro pali catalani, simbolo del Regno di Sardegna per tutto il secolo XIV. \n\u00c8 usato da movimenti indipendentisti sardi come Indipend\u00e8ntzia Rep\u00f9brica de Sardigna e Progetu Rep\u00f9blica de Sardigna, che lo utilizzano come simbolo della nazione sarda in colorazione verde su sfondo bianco, come anche altri movimenti. \nIl simbolo dell'albero diradicato \u00e8 attualmente il marchio della Banca di Sassari, che riprende fedelmente il sigillo del Giudicato di Arborea. "}
{"id": "728002", "revid": "827882", "url": "https://it.wikipedia.org/wiki?curid=728002", "title": "Golden Globe 2007", "text": "La 64\u00aa edizione della cerimonia di premiazione di Golden Globe si \u00e8 tenuta il 15 gennaio 2007 al \"Beverly Hilton Hotel\" di Beverly Hills, California.\nVincitori e candidati.\nVengono di seguito indicati in grassetto i vincitori.\nOve ricorrente e disponibile, viene indicato il titolo in lingua italiana e quello in lingua originale tra parentesi."}
{"id": "728004", "revid": "188283", "url": "https://it.wikipedia.org/wiki?curid=728004", "title": "Lago di Fedaia", "text": "Il lago di Fedaia (\"L\u00e8ch de Fedaa\" in ladino) \u00e8 un lago alpino delle Dolomiti di Fassa, localizzato subito a ovest del passo Fedaia, sotto il gruppo montuoso della Marmolada, nel territorio del comune di Canazei, in provincia di Trento .\nDescrizione.\nEsistono in realt\u00e0 due laghi di Fedaia, separati fra loro da una diga artificiale chiamata Controdiga di Maria al Lago. Il pi\u00f9 noto ed esteso \u00e8 quello occidentale, originatosi dopo la costruzione di una diga nel 1956; l'altro, di origini naturali ha dimensioni decisamente pi\u00f9 ridotte e si \u00e8 formato a causa di uno sbarramento morenico glaciale. Si estendono tra il Passo Fedaia e la fine della val de Ciampi\u00e9, stretti tra il massiccio della Marmolada (a sud) e il massiccio della Mesola (a nord).\nIl lago artificiale si allunga per circa 2\u00a0km in direzione est-ovest sino alla diga alta 57\u00a0m, lunga 622 m e spessa alla base 42 m. La centrale idroelettrica annessa permette la produzione di 20 MW di potenza.\nStudi fisici.\nNel 1950, per iniziativa di Antonio Rostagni dell'Universit\u00e0 di Padova fu costruito ai piedi della diga del Fedaia un laboratorio per lo studio dei raggi cosmici, che poteva disporre di grandi quantit\u00e0 di energia elettrica. Fu quindi possibile sistemarvi un grande elettromagnete che consentiva di separare la materia dall'antimateria carica. Nel laboratorio, attivo fino al 1955, lavorarono fisici di varie universit\u00e0 e nazioni, e anche i premi Nobel Fermi, Blackett e Powell vi passarono brevi periodi.\nFilm.\nNel 1955, al cantiere della diga in costruzione furono girate alcune scene del film \"Il prigioniero della montagna\".\nNel 2002 il luogo \u00e8 stato la location di alcune scene del film diretto da F. Gary Gray, \"The Italian Job\"."}
{"id": "728005", "revid": "2111144", "url": "https://it.wikipedia.org/wiki?curid=728005", "title": "Primo molare superiore", "text": "Il primo molare \u00e8 anche detto sesto dente o dente dei sei anni: infatti segue i due incisivi, il canino ed i due premolari come posizione, ed erompe al sesto anno di et\u00e0 prima che inizi la permuta dentaria. Ha una notevole stabilit\u00e0 anatomica.\n\u00c8 il solo dente che presenta costantemente le facce prossimali divergenti per dare origine ad una faccia palatale maggiore della vestibolare: il diametro mesio-distale coronale \u00e8 di 10\u00a0mm vestibolarmente, 11 palatalmente; al colletto si riduce a 8\u00a0mm.\nPresenta costantemente un ponte di smalto che costituisce una cresta obliqua, che congiunge la cuspide mesio-palatale con la disto-vestibolare. Sulla faccia linguale della cuspide mesio-palatale pu\u00f2 comparire un rilievo pi\u00f9 o meno sviluppato, detto tubercolo di Carabelli.\nHa un'altezza di 20.5\u00a0mm, di cui 7.5 coronali e 13 radicolari. Il diametro vestibolo-linguale coronale \u00e8 di 11\u00a0mm, e si riduce al colletto di 1\u00a0mm.\nDisposizione e rapporti.\nMesialmente prende contatto con la faccia distale del secondo premolare, a livello del terzo occlusale, in posizione vestibolare; distalmente il contatto con il secondo molare \u00e8 ugualmente occlusale ma centrato in senso vestibolo-palatale. Con il tempo e con l'usura dei denti i contatti diventa una superficie rotondeggiante.\nMorfologia coronale.\nVestibolarmente la corona ha una forma trapezoidale.\nI contorni sono convessi, con qualche differenza: il mesiale ha la sommit\u00e0 nel terzo occlusale, il distale nel terzo medio. Il contorno cervicale \u00e8 come nell'inferiore e nel secondo superiore a forma di parentesi graffa a concavit\u00e0 occlusale, con le braccia proporzionate alle cuspidi soprastanti e l'angolo formato da uno spigolo di smalto che proietta in direzione radicolare.\n\u00c8 possibile vedere le cuspidi vestibolari, la mesio-palatale che sporge tra le due cuspidi vestibolari e la disto-palatale che sporge lateralmente. Le cuspidi vestibolari hanno la costa distale pi\u00f9 lunga della mesiale, cosicch\u00e9 la sommit\u00e0 cuspidale risulta spostata in senso mesiale.\nLa superficie vestibolare \u00e8 convessa, caratterizzata dalla giustapposizione delle due cuspidi che determina un solco vestibolare intercuspidale.\nLa faccia palatale (rivolta al palato) \u00e8 simile alla vestibolare: i contorni sono pi\u00f9 convessi a causa della ristrettezza del diametro cervicale a livello palatale.\nSono visibili solo le cuspidi palatali, con la mesiale pi\u00f9 grande e leggermente pi\u00f9 alta della distale. La cuspide mesiale presenta la sommit\u00e0 al centro della faccia, in quanto la costa mesiale \u00e8 decisamente pi\u00f9 lunga della distale. Sul fianco mesio-palatale di questa cuspide, pu\u00f2 presentarsi il tubercolo di Carabelli, la cosiddetta quinta cuspide, di grandezza variabile. La cuspide distale non ha coste n\u00e9 sommit\u00e0 vere e proprie: occlusalmente ha forma semicircolare e distalmente sferoidale. \u00c8 separata dalle altre cuspidi da un solco che, senza soluzione di continuit\u00e0, dal tavolato occlusale scende nella faccia linguale, morendo al centro di essa.\nLa superficie \u00e8 caratterizzata da una depressione che si continua nella radice, che le conferisce una forma appiattita, fortemente concava.\nIl colletto ha una leggera convessit\u00e0 coronale.\nDistalmente e mesialmente ha forma trapezoidale, con base minore occlusale.\nIl contorno vestibolare \u00e8 molto convesso; idem quello linguale, che presenta il rilievo del tubercolo di Carabelli.\nLe sommit\u00e0 delle cuspidi sono spostate in senso vestibolare.\nLa cresta marginale mesiale raggiunge le coste cuspidali mesiali, ed \u00e8 attraversata da solchi secondari. La distale \u00e8 pi\u00f9 alta e priva di solchi secondari.\nIl colletto \u00e8 appiattito e presenta una minima concavit\u00e0 radicolare.\nOcclusalmente ha forma trapezoidale a base maggiore mesiale: il lato mesiale \u00e8 appiattito o leggermente convesso, e attraversato da solchi accessori; il vestibolare \u00e8 obliquo e presenta due convessit\u00e0 corrispondenti alle cuspidi; il distale \u00e8 regolarmente convesso; il palatale \u00e8 maggiore del vestibolare, a differenza degli altri elementi dentari, presenta le convessit\u00e0 relative alle cuspidi.\nLe cuspidi hanno tutte dimensioni diverse. In ordine decrescente indichiamo la cuspide mesio-palatale, mesio-vestibolare, disto-vestibolare, disto-linguale. Le tre cuspidi principali formano un triangolo, i cui lati sono: costa marginale mesiale, coste cuspidali vestibolari, cresta obliqua. Per cresta obliqua si intende il ponte di smalto formato dell'allineamento delle coste interne delle cuspidi mesio-palatale e disto-vestibolare.\nLe cuspidi vestibolari sono separate dalle palatali da un solco principale che si estende in senso centro vestibolare, cio\u00e8 origina dalla fossetta centrale e termina vestibilarmente nella fossetta vestibolarre. Mesialmente il solco parte dalla fossa marginale mesiale e termina nella fossa centrale mesiale, descrivendo una concavit\u00e0 palatale; distalmente il solco parte dalla fossa marginale distale e termina nella fossa centrale distale, descrivendo una concavit\u00e0 vestibolare. \nDalle fosse centrali originano due solchi principali vestibolo-palatali, che separano le cuspidi mesiali dalle distali, decorronendo paralleli tra loro e all'asse lungo della cresta obliqua. Dalle fosse marginali nascono i solchi accessori che attraversano le creste marginali. Al centro del tavolato occlusale il solco principale \u00e8 generalmente interrotto dal ponte di smalto. Per questo motivo la cuspide mesio linguale e la disto vestibolare non sono interrotte da un vero e proprio solco ma si \"continuano\" una nell'altra.\nMorfologia radicolare.\nIl primo molare superiore \u00e8 dotato di 3 radici: due vestibolari ed una palatale.\nPresenta generalmente 3 canali (41% dei casi), uno per ogni radice.\nNel 56% dei casi l'elemento ha 4 canali, con la radice mesiale che presenta 2 canali, che nella maggior parte dei casi sfociano nel medesimo forame apicale, ma occasionalmente possono essere presenti due forami distinti.\nMolto raramente (3%) pu\u00f2 essere presente anche un quinto canale radicolare.\nOdontogenesi.\nLa calcificazione della corona inizia alla nascita e viene completata entro i 3 anni. Il dente erompe verso i 6-7 anni e la rizogenesi \u00e8 completata tra i 9 e i 10 anni."}
{"id": "728006", "revid": "125708419", "url": "https://it.wikipedia.org/wiki?curid=728006", "title": "Dama con l'ermellino", "text": "La Dama con l'ermellino \u00e8 un dipinto a olio su tavola (54 \u00d740 cm) di Leonardo da Vinci, databile al 1488-1490. La donna ritratta va quasi sicuramente identificata con Cecilia Gallerani.\nNel dicembre 2016 l'opera, insieme all'intera collezione Czartoryski, \u00e8 stata ceduta al governo di Varsavia per circa 100 milioni di euro, creando non poche polemiche, poich\u00e9 il valore complessivo sarebbe di 2 miliardi di euro. Conservato per anni nel Museo Czartoryski di Cracovia, dal maggio del 2012 al 7 maggio 2017 il quadro \u00e8 stato esposto al castello del Wawel, sempre a Cracovia. Il 19 maggio 2017 l'opera viene temporaneamente spostata al Museo nazionale di Cracovia fino al 20 dicembre 2019 per poi tornare esposta al Museo Czartoryski.\nStoria.\nL'opera \u00e8 uno dei dipinti pi\u00f9 belli di sempre di Leonardo Da Vinci, simbolo dello straordinario livello artistico raggiunto da lui durante il suo primo soggiorno milanese, tra il 1482 e il 1499. L'opera, della quale si ignorano le circostanze della commissione, viene di solito datata a poco dopo il 1488, quando Ludovico il Moro ricevette il prestigioso titolo onorifico di cavaliere dell'Ordine dell'Ermellino dal re di Napoli Ferdinando I di Aragona.\nL'identificazione con la giovane amante del Moro Cecilia Gallerani si basa sul sottile rimando che rappresenterebbe, ancora una volta, l'animale: l'ermellino infatti, oltre che simbolo di purezza e di incorruttibilit\u00e0 (annotava lo stesso Leonardo che \"prima si lascia pigliare dai cacciatori che voler fuggire nell'infangata tana, per non maculare la sua gentilezza\", cio\u00e8 il mantello bianco), si chiama in greco \"gal\u1e17\" (\u03b3\u03b1\u03bb\u03ae), che alluderebbe al cognome della fanciulla.\nLa scritta apocrifa nell'angolo in alto a sinistra (\"\") ha anche fatto ipotizzare che l'opera raffiguri Madame Ferron, amante di Francesco I di Francia, ipotesi oggi superata.\nEsiste un'interpretazione secondo cui l'opera sarebbe una memoria della congiura contro Galeazzo Maria Sforza: la donna effigiata sarebbe sua figlia Caterina Sforza, con la collana di perle nere al collo della dama che alludono al lutto, e l'ermellino un richiamo allo stemma araldico di Giovanni Andrea Lampugnani, sicario e uccisore nel 1476 dello Sforza.\nIl dipinto, col \"Ritratto di musico\" e la cosiddetta \"Belle Ferronni\u00e8re\" del Louvre, rinnov\u00f2 profondamente l'ambiente artistico milanese, segnando nuovi vertici nella tradizione ritrattistica locale. Dell'opera si sa che ebbe subito un notevole successo. Immortalato da un sonetto di Bernardo Bellincioni (XXX), venne mostrata dalla stessa Cecilia alla marchesa di Mantova Isabella d'Este che cerc\u00f2 di farsi ritrarre a sua volta da Leonardo, pur senza successo (ne resta solo un cartone al Louvre).\nLe tracce del dipinto nei secoli successivi sono pi\u00f9 confuse. Dimenticata l'attribuzione a Leonardo, l'opera venne riassegnata al maestro solo alla fine del XVIII secolo. Durante la seconda guerra mondiale venne nascosto nei sotterranei del castello del Wawel, dove fu trovato dai nazisti che avevano invaso la Polonia; quando fu ritrovato recava nell'angolo inferiore a destra l'impronta di un tallone, a cui venne rimediato con un restauro.\nDescrizione e stile.\nIn quest'opera lo schema del ritratto quattrocentesco, a mezzo busto e di tre quarti, venne superato da Leonardo, che concep\u00ec una duplice rotazione, con il busto rivolto a sinistra e la testa a destra. Vi \u00e8 corrispondenza tra il punto di vista di Cecilia e dell'ermellino; l'animale infatti sembra identificarsi con la fanciulla, per una sottile comunanza di tratti, per gli sguardi dei due, che sono intensi e allo stesso tempo candidi. La figura slanciata di Cecilia trova riscontro armonico nell'animale.\nLa dama sembra volgersi come se stesse osservando qualcuno sopraggiungente nella stanza, e al tempo stesso ha l'imperturbabilit\u00e0 solenne di un'antica statua. Un impercettibile sorriso aleggia sulle sue labbra: per esprimere un sentimento Leonardo preferiva accennare alle emozioni piuttosto che renderle esplicite. Grande risalto \u00e8 dato alla mano, investita dalla luce, con le dita lunghe e affusolate che accarezzano l'animale, testimoniando la sua delicatezza e la sua grazia.\nL'abbigliamento della donna \u00e8 curatissimo, ma non eccessivamente sfarzoso, per l'assenza di gioielli, a parte la lunga collana di granati, che sono simbolo di amore fedele (la collana era probabilmente un dono di Ludovico il Moro) e nel contempo fanno un bel contrasto con la bella carnagione chiara della giovane. Come tipico nei vestiti dell'epoca, le maniche sono le parti pi\u00f9 elaborate, in questo caso di due colori diversi, adornate da nastri che, all'occorrenza, potevano essere sciolti per sostituirle. Un laccio nero sulla fronte tiene fermo un velo dello stesso colore dei capelli, raccolti in un coazzone.\nLo sfondo \u00e8 scuro (ma lo era molto meno prima di un restauro operato nel XIX secolo); inoltre, dall'analisi ai raggi X emerge che dietro la spalla sinistra della dama era originariamente dipinta una finestra.\nL'ermellino.\nL'ermellino \u00e8 dipinto con precisione e vivacit\u00e0. A un'analisi della morfologia dell'animale, esso appare per\u00f2 pi\u00f9 simile a un furetto. Pu\u00f2 darsi che Leonardo, sempre indagatore del dato naturale, si ispirasse a un animale catturato, allontanandosi dalla Dama, tutto sommato pi\u00f9 realistica, tradizione iconografica (ad esempio si pu\u00f2 vedere un ermellino nel \"Ritratto di cavaliere\" di Vittore Carpaccio del 1510 circa). Del resto, l'ermellino \u00e8 un animale selvatico mordace e difficilmente ammaestrabile, di conseguenza sarebbe stato molto difficile poterlo utilizzare come modello, al contrario del furetto che \u00e8 un animale domestico, come il gatto, oltre che relativamente semplice da trovare nelle campagne lombarde dell'epoca. Si consideri inoltre che l'ermellino ha dimensioni molto pi\u00f9 ridotte, superando raramente e comunque di poco i 30\u00a0cm, mentre il furetto, come nel dipinto, a occhio misura tra i 40 e i 60\u00a0cm.\nLetteratura.\nNel 1493, il poeta Bernardo Bellincioni compose il sonetto \"Sopra il ritratto di Madonna Cecilia, qual fece Leonardo\":"}
{"id": "728008", "revid": "830939", "url": "https://it.wikipedia.org/wiki?curid=728008", "title": "Ralph George Hawtrey", "text": "Biografia.\nStudi\u00f2 a Eton e Cambridge, ma impar\u00f2 l'economia preparando il concorso per entrare nella Marina Britannica.\nDopo un anno nella Marina, nel 1904 pass\u00f2 come funzionario del Dipartimento del Tesoro britannico; dal 1919 al 1947 fu direttore delle Inchieste Finanziarie per il Tesoro inglese e fino al 1952 fu professore di economia internazionale al \"Royal Institute of International Affairs\" di Londra.\nLa teoria monetaria del ciclo economico.\nHawtrey vedeva la caratteristica essenziale dei cicli nella correlazione positiva tra volume della produzione e livello dei prezzi: salgono entrambi nella fase espansiva, scendono in quella depressiva. Il tutto in modo regolare, secondo un\nperiodo di durata variabile da 7 a 11 anni.\nSecondo Hawtrey, la spesa per i consumi costituisce la domanda effettiva per tutti i prodotti, ma al tempo stesso un aumento (diminuzione) della produzione porta con s\u00e9 immediatamente un aumento (diminuzione) nella creazione del credito e questo a sua volta \u00e8 accompagnato da un aumento (diminuzione) del reddito dei consumatori e dei loro acquisti.\nL'aumento (o la diminuzione) del credito \u00e8 peraltro legata all'andamento dei tassi di interesse. Secondo Hawtrey, alle origini delle fluttuazioni economiche c'\u00e8 il flusso e deflusso di oro tra i diversi paesi nell'ambito delle transazioni internazionali: riserve d'oro adeguate portano con s\u00e9 bassi tassi d'interesse; la loro diminuzione induce invece tassi\npi\u00f9 alti fino a tornare ad un livello adeguato, e cos\u00ec via. In caso di tassi alti\nsi hanno anche riduzione dell'occupazione e dei salari, diminuzione della circolazione e ritorno dell'oro nelle riserve, e viceversa. I cambiamenti nella bilancia dei pagamenti rendono alcuni paesi temporaneamente prosperi, altri depressi, sempre secondo cicli di durata di 7-11 anni.\nSi tratta di una visione tipica del pensiero economico a cavallo dei secoli XIX e XX: dopo l'opera di Cl\u00e9ment Juglar e prima della crisi del 1929, si credeva che le fluttuazioni economiche non fossero altro che manifestazioni naturali di un andamento intrinsecamente ciclico dell'economia, comunque dotato di meccanismi riequilibratori (su altre interpretazioni circa le cause delle fluttuazioni, v. Ciclo economico)."}
{"id": "728010", "revid": "125607836", "url": "https://it.wikipedia.org/wiki?curid=728010", "title": "Abuso del diritto", "text": "Con abuso del diritto si fa riferimento all'esercizio abusivo di un diritto con lo scopo di raggiungere finalit\u00e0 diverse da quelle per cui il diritto \u00e8 stato attribuito dall'ordinamento. L'esercizio di un diritto soggettivo infatti \u00e8 limitato, da un lato, dal contenuto stabilito dall'ordinamento (limite esterno o elemento formale) e, dall'altro, dalla necessit\u00e0 che persegua effettivamente l'interesse a tutela del quale il diritto \u00e8 stato attribuito (limite interno o elemento sostanziale). Superare il limite interno comporta per l'appunto abuso del diritto.\nOrigine storica.\nIl concetto di abuso di diritto nasce dall'elaborazione della giurisprudenza francese verso la seconda met\u00e0 del 1800 (sotto il nome di \"\"abus de Droit\" \"). \nNel diritto romano.\nAccenni di ci\u00f2 che \u00e8 considerato abuso del diritto possono essere gi\u00e0 trovati all'interno del diritto romano. Pur non essendo univoche le fonti in materia, parrebbe che nel diritto romano classico il termine \"aemulatio\" avesse come significato quello di \"imitazione motivata da invidia e atta a suscitare risentimento\". In tal senso quindi \"l'aemulatio\" presenterebbe elementi comuni alla moderna nozione di abuso\",\" sia con riferimento all'intento malevolo, sia in relazione alla non meritevolezza della tutela per un atto altrimenti lecito.\nLa giurisprudenza francese.\nL'espressione abuso del diritto inizi\u00f2 a configurarsi nel XIX secolo. La necessit\u00e0 di apportare correzioni al diritto privato spinse infatti i giudici francesi a interrogarsi sulla possibilit\u00e0 di considerare come abusivo l'esercizio di diritti di per s\u00e9 riconosciuti come legittimi dall'ordinamento. In questi termini, in un primo momento, la figura dell'abuso del diritto venne intesa come strumento di \"autocorrezione\" del sistema\". La necessit\u00e0 di giustizia sostanziale spinse i giudici francesi ad affermare che in alcune ipotesi sussistesse responsabilit\u00e0 del titolare del diritto per aver cagionato danno a terzi, sebbene tale diritto fosse formalmente riconosciuto dall'ordinamento. \nUna delle prime sentenze in cui \u00e8 possibile osservare la posizione assunta dai giudici francesi \u00e8 la sentenza della Corte di Amiens (e successivamente della \"Court de Cassation\") del 1915 (caso \"Coquerel c/Cl\u00e8ment-Bayard\"). La questione riguardava la decisione del proprietario di un terreno di impiantare nello stesso pertiche con spuntoni. La condotta di per s\u00e9 legittima, in quanto espressione dell'esercizio di un diritto, venne considerata abusiva poich\u00e9 nelle vicinanze del terreno, era collocata una fabbrica di mongolfiere la cui attivit\u00e0 era impedita (e quindi l'interesse leso) essendo che le stesse, planando, si infilzavano negli spuntoni. \nNonostante le ampie riflessioni della giurisprudenza sul tema, l'originario Codice napoleonico del 1804 non fa menzione di un vero e proprio divieto di abuso del diritto. \nIl BGB tedesco.\nIl divieto di abuso del diritto trova precisa codificazione in Germania nel BGB del 1900 che configur\u00f2, per i casi di abuso di diritto, la concessione alla controparte di un'eccezione che paralizzava l'azione. \nEspliciti riferimento all'abuso del diritto sono ravvisabile ai paragrafi \u00a7 262 (generale divieto di atti emulativi); \u00a7 826 (obbligo di risarcimento del danno doloso contrario ai \"buoni costumi\"); \u00a7 242 (obbligo di buona fede nell'esecuzione della prestazione) e \u00a7 226 del BGB. Quest'ultimo in particolare modo statuisce che \"l'esercizio di un diritto \u00e8 inammissibile se il suo unico scopo \u00e8 arrecare danno ad altri\".\nL'elaborazione della nozione di abuso del diritto compiuta in Germania si impose all'attenzione degli studiosi di tutta Europa. L'esperienza tedesca fu raccolta e positivizzata dai codificatori svizzeri (art. 2 dello ZGB del 1907), greci (art. 281 del codice civile greco del 1946), spagnoli (art. 7 comma 2 delle disposizioni preliminari al codice civile spagnolo del 1974).\nIstituti collegati all'abuso di diritto.\nSulla base della configurazione dell'abuso di diritto, sono stati elaborati altri istituti, accomunati dall'esercizio capzioso di un diritto: uno dei pi\u00f9 importanti \u00e8 l'abuso della personalit\u00e0 giuridica, che in molti ordinamenti in determinati casi porta all'estrema conseguenza del superamento della personalit\u00e0 giuridica nelle societ\u00e0.\nVi \u00e8 poi la \"Verwirkung\", normalmente tradotta come rinuncia tacita all'azione, secondo cui perde il diritto di agire chi abbia ispirato alla controparte la ragionevole certezza che non avrebbe esercitato un proprio diritto. Analoga elaborazione tedesca \u00e8 quella della preclusione all'azione di annullamento per la parte che era a conoscenza delle cause di annullabilit\u00e0 di un negozio giuridico.\nIn ambito fiscale Europeo.\nIn materia tributaria vi \u00e8 stata una lunga discussione della giurisprudenza comunitaria iniziata con la sentenza \"Halifax\" del 21 febbraio 2006. Quest'ultima sancisce l'operativit\u00e0 del principio dell'abuso anche al di fuori dei casi previsti dalla normativa europea. In particolare si stabilisce che la VI direttiva europea in materia tributaria, non impone a un contribuente di scegliere necessariamente l'operazione che implica il maggiore aggravio fiscale. Inoltre statuisce che per poter parlare di abuso, le operazioni poste in essere con il fine di eludere l'applicazione della normativa IVA devono procurare un vantaggio fiscale contrastante con l'obiettivo perseguito dalle disposizioni applicate. \nLa Corte di Giustizia si \u00e8 pronunciata nel 2008, su proposta della Corte di cassazione italiana, anche sul caso \"Part Service S.r.l.\". La questione ha riguardato la possibilit\u00e0 che l'abuso del diritto, come previsto dalla sentenza \"Halifax\", venisse integrato solo nel caso in cui il risparmio di imposta fosse l'unica ragione giustificatrice dell'operazione fiscale posta in essere. Nel pronunciarsi, la Corte di Giustizia dell'Unione Europea, ha sancito un ulteriore principio per cui pu\u00f2 esserci una pratica abusiva anche quando il vantaggio fiscale rappresenti lo scopo essenziale ma non esclusivo delle operazioni poste in essere.\nDiritto tributario italiano.\nIn materia tributaria, partendo dal diritto comparato ed europeo, la Corte di cassazione, Sezione Tributaria Civile, con la sentenza del 13 maggio 2009 n.10981, ha affermato che \"il divieto di abuso del diritto si traduce in un principio generale antielusivo, il quale preclude al contribuente il conseguimento di vantaggi fiscali ottenuti mediante l'uso distorto, pur se non contrastante con alcuna specifica disposizione, di strumenti giuridici idonei ad ottenere un'agevolazione o un risparmio d'imposta, in difetto di ragioni economicamente apprezzabili che giustifichino l'operazione, diverse dalla mera aspettativa di quei benefici.\". L'esistenza di un principio generale anti elusivo in tema di tributi \u00e8 ricavabile anche nei principi costituzionali in materia tributaria, in particolare nel principio di capacit\u00e0 contributiva e di progressivit\u00e0 dell'imposizione (ai sensi dell'articolo 53 Costituzione Italiana). \nTale principio non contrasta con la riserva di legge prevista in materia all'articolo 23 Costituzione italiana non traducendosi nell'imposizione di obblighi patrimoniali non derivanti dalla legge stessa, bens\u00ec nel disconoscimento degli effetti abusivi di negozi posti in essere al solo scopo di eludere l'applicazione di norme fiscali. \nL'evoluzione giurisprudenziale di tale figura ha portato all'introduzione, con il decreto legislativo n.128 del 2015 in materia di \"disposizioni sulla certezza del diritto nei rapporti tra fisco e contribuente\", di una disposizione contenente la definizione di abuso del diritto. Tale disciplina legislativa \u00e8 stata inserita all'articolo 10 bis della legge n.212 del 27 luglio 2000 in materia di \"disposizioni in materia di statuto dei diritti del contribuente\".\nDiritto civile italiano.\nNonostante il divieto di abuso di diritto in Italia fosse previsto nell\u2019art. 7 del progetto del nuovo Codice civile italiano del 1942, la disposizione fu eliminata nel testo definitivo. Pertanto, in ambito civile non si rinviene alcun enunciato normativo, a carattere generale, che vieti espressamente l'abuso del diritto e neppure che lo definisca.\nVi sono, per\u00f2, alcune norme specifiche:\nAl di l\u00e0 delle predette ipotesi specifiche, si ritiene comunemente che il divieto di abuso del diritto sia riconducibile alle clausole generali di buona fede in senso oggettivo (articoli 1175 e 1375 codice civile), come \u00e8 testimoniato dalla pi\u00f9 recente giurisprudenza in tema di obbligazioni e contratti: si avr\u00e0 allora abuso del diritto \"quando il titolare di un diritto soggettivo, pur in assenza di divieti formali, lo eserciti con modalit\u00e0 non necessarie ed irrispettose del dovere di correttezza e buona fede, causando uno sproporzionato ed ingiustificato sacrificio della controparte contrattuale, ed al fine di conseguire risultati diversi ed ulteriori rispetto a quelli per i quali quei poteri o facolt\u00e0 furono attribuiti. Ricorrendo tali presupposti, \u00e8 consentito al giudice di merito sindacare e dichiarare inefficaci gli atti compiuti in violazione del divieto di abuso del diritto, oppure condannare colui il quale ha abusato del proprio diritto al risarcimento del danno in favore della controparte contrattuale, a prescindere dall'esistenza di una specifica volont\u00e0 di nuocere, senza che ci\u00f2 costituisca una ingerenza nelle scelte economiche dell'individuo o dell'imprenditore, giacch\u00e9 ci\u00f2 che \u00e8 censurato in tal caso non \u00e8 l'atto di autonomia negoziale, ma l'abuso di esso\" \nIn Francia.\nNell'ordinamento francese, l'abuso del diritto nasce come nozione giurisprudenziale (v. sentenza \"Coquerel c/Cl\u00e9ment-Bayard\"). Il Codice napoleonico del 1804 non fa alcun riferimento all'abuso del diritto n\u00e9 nella parte relativa al diritto di propriet\u00e0, n\u00e9 in quella relativa all'esercizio dei diritti soggettivi in generale. Nel giugno del 1945 la commissione di riforma del Codice napoleonico ha effettuato un primo tentativo di codificazione senza successo. Nonostante il mancato riferimento espresso all'istituto nel codice civile francese, il termine \"abuso del diritto\" compare comunque in pi\u00f9 di trecento articoli della legislazione francese.\nIn Inghilterra.\nNel sistema giuridico britannico, la disciplina dell'abuso del diritto non trova applicazione poich\u00e9 non vi \u00e8 la possibilit\u00e0 di qualificare come illecito un atto che, tenendo conto del solo criterio oggettivo, non presenta alcun profilo di illiceit\u00e0, sebbene adottato al solo fine di creare un danno ad altri. Nonostante ci\u00f2, in alcuni settori dell'ordinamento inglese e a determinate condizioni, \u00e8 stata riconosciuta l'illiceit\u00e0 di atti che, seppur legittimi, sono stati posti in essere con il solo intento di arrecare danno alla controparte. "}
{"id": "728011", "revid": "287204", "url": "https://it.wikipedia.org/wiki?curid=728011", "title": "Canale radicolare", "text": " \nIl canale radicolare \u00e8 la cavit\u00e0 cilindrica che percorre interamente la radice degli elementi dentari, aprendosi tramite un forame coronale verso la camera pulpare, mentre dalla parte opposta un ulteriore forame apre la comunicazione con il parodonto.\nAll'interno del canale decorre il fascio vascolo-nervoso del dente, che provvede a garantire nutrimento e sensibilit\u00e0 all'elemento dentario."}
{"id": "728013", "revid": "1305772", "url": "https://it.wikipedia.org/wiki?curid=728013", "title": "Toby Mao", "text": "\u00c8 stato detentore del record mondiale per la risoluzione pi\u00f9 veloce del cubo di Rubik standard (3x3x3) in una singola prova con il tempo di 10,48 secondi. Il record \u00e8 stato stabilito il 6 agosto 2006 alle competizioni nazionali statunitensi, tenute all'Exploratorium di San Francisco. In quell'occasione, Toby Mao, con una media di 15,89 secondi sulle cinque prove (tra le quali quella del record) della finale, si classific\u00f2 terzo.\n\u00c8 noto anche perch\u00e9 \u00e8 stato ingaggiato per insegnare all'attore Will Smith a risolvere il cubo di Rubik, operazione che doveva compiere nel film \"La ricerca della felicit\u00e0\".\nAnche il fratello maggiore, Tyson Mao, ha partecipato a tornei di cubo di Rubik."}
{"id": "728018", "revid": "1762097", "url": "https://it.wikipedia.org/wiki?curid=728018", "title": "Vergine delle Rocce (Parigi)", "text": "La prima versione della Vergine delle Rocce \u00e8 un dipinto a olio su tavola trasportato su tela (198x123 cm) di Leonardo da Vinci, databile al 1483-1486 e conservato nel Mus\u00e9e du Louvre di Parigi, mentre la seconda versione \u00e8 conservata alla National Gallery di Londra.\nStoria.\nLa commissione.\nLa confraternita della Immacolata concezione (una confraternita laica), stipul\u00f2 un contratto per una pala da collocare sull'altare della cappella della chiesa di San Francesco Grande, oggi distrutta, col giovane artista arrivato circa un anno prima da Firenze. Per Leonardo, era la prima commissione che otteneva a Milano, dove era stato accolto tiepidamente. Al contratto presenziarono anche i pi\u00f9 noti fratelli pittori Evangelista e Giovanni Ambrogio De Predis, che ospitarono Leonardo nella loro abitazione vicino a Porta Ticinese.\nIl contratto, molto dettagliato, prevedeva un trittico; nella pala centrale la Madonna con un ricco abito di \"broccato d'oro azurlo tramarino\" e \"con lo suo fiollo\", Dio Padre in alto, anche lui con la \"vesta de sopra brocato doro\", un gruppo di angeli alla \"fogia grecha\" e due profeti. Nelle due parti laterali i confratelli chiedevano quattro angeli, \"uno quadro che canteno et l'altro che soneno\". Le tavole laterali, affidate ai De Predis, dovevano mostrare angeli in gloria, il tutto per un compenso di ottocento lire imperiali, da pagarsi a rate fino al febbraio 1485. L'intelaiatura lignea venne invece affidata a Giacomo del Maino.\nNon \u00e8 chiaro perch\u00e9 Leonardo cambi\u00f2 il soggetto della tavola, optando piuttosto per il leggendario incontro tra i piccoli Ges\u00f9 e Giovanni, narrato nella \"Vita di Giovanni secondo Serapione\" e in altri testi sull'infanzia di Cristo. Potrebbe essere stato Leonardo a decidere arbitrariamente le modifiche, ma \u00e8 possibile che, viste le consuetudini dell'epoca, siano state le richieste dei committenti a cambiare anche in considerazione dello stile un po' \"arcaico\" della prima richiesta. Giovanni Battista infatti ne era il santo protettore, assieme a San Francesco, della Confraternita dell'Immacolata; si riconosceva perci\u00f2 nella figura del Battista, inginocchiata davanti a Ges\u00f9 in preghiera e da lui benedetta, e allo stesso tempo, protetta dalla Vergine Maria.\nNon vennero dipinti n\u00e9 Dio Padre, n\u00e9 i profeti e gli angeli \"alla foggia greca\". Due soli angeli musicanti vennero dipinti da Ambrogio de Predis nelle ali laterali, oggi conservate alla National Gallery di Londra.\nLa controversia e la nuova versione.\nSpesso si \u00e8 letto che, a causa dell'inadempienza contrattuale legata al soggetto, la Confraternita contest\u00f2 il dipinto considerandolo incompiuto, o addirittura inadatto poich\u00e9 eretico. Studi pi\u00f9 precisi, basati sui documenti d'archivio relativi alla controversia legale che oppose gli artisti ai committenti, hanno permesso di delineare una vicenda diversa.\nIn una supplica al Duca di Milano, databile tra il 1493 e il 1494, Leonardo da Vinci e Ambrogio de Predis (Evangelista era nel frattempo morto alla fine del 1490 o all'inizio del 1491) richiedevano che l'opera dovesse essere pagata pi\u00f9 della cifra pattuita inizialmente (200 ducati) in quanto la realizzazione, soprattutto a causa della complessa ancona dorata e intagliata, sarebbe stata molto pi\u00f9 laboriosa e dispendiosa. Gli artisti dunque chiedevano un conguaglio di 100 ducati per il dipinto centrale, ma se ne videro offrire solo 25. Proposero allora che venissero nominati degli \"esperti dell'Arte\" che giudicassero il lavoro oppure che i committenti \u00ablasano ali dicti exponenti dicta nostra dona fata a olio\u00bb per la quale avevano gi\u00e0 ricevuto diverse offerte di cento ducati \u00abda persone quale hanno voluto comprare dicta Nostra Dona\u00bb.\nQuesto fece supporre che la prima versione della \"Vergine delle Rocce\" fosse gi\u00e0 stata posta in opera ma che gli autori ne stessero chiedendo la restituzione, mentre altri studiosi sostennero che l'opera non sia mai arrivata alla cappella dell'Immacolata, ma si trovasse ancora nello studio degli artisti. In particolare Marani afferm\u00f2 che \u00abi pittori stanno tentando di ricattare i confratelli, chiedendo una maggiorazione del compenso, salvo appunto trattenere presso lo studio il dipinto\u00bb. La diatriba tra Leonardo e la Confraternita si trascin\u00f2 cos\u00ec per molti anni e fu chiusa nel 1506 da una sentenza con cui l'opera venne dichiarata ufficialmente \"incompiuta\". Leonardo era tenuto a portarla a termine entro due anni, ma gli venne riconosciuto un conguaglio di 200 lire (corrispondenti a 50 ducati, la met\u00e0 di quanto aveva inizialmente richiesto).\nNel frattempo Leonardo, lasciata Milano, era tornato a Firenze ed aveva visitato numerose citt\u00e0. La seconda versione della pala, che mitiga alcuni aspetti pi\u00f9 rivoluzionari dell'opera, doveva essere gi\u00e0 avviata prima della partenza di Leonardo (1499), venendo poi completata in occasione del suo secondo soggiorno milanese, nel 1506. Nella seconda versione la Madonna appare pi\u00f9 grande e maestosa, i due bambini sono pi\u00f9 riconoscibili e soprattutto \u00e8 sparito l'inconsueto gesto della mano dell'angelo, che nella prima versione indicava Giovanni, e il suo sguardo diretto allo spettatore. I classici attributi della iconografia tradizionale, come le aureole e il bastone con la croce del Battista, sarebbero stati aggiunti molti anni pi\u00f9 tardi, probabilmente nei primi decenni del XVII secolo.\nSecondo un'ipotesi, le due versioni della \"Vergine delle Rocce\" sarebbero state realizzate per due diversi luoghi e committenti nella stessa citt\u00e0 di Milano: la prima per la cappella palatina della chiesa di San Gottardo in Corte, e la seconda per la cappella dell'Immacolata nella chiesa di San Francesco Grande.\nUna diversa ipotesi \u00e8 basata sui documenti trovati dal prof. Grazioso Sironi nell'archivio della biblioteca Ambrosiana alla fine degli anni '70, ( Grazioso Sironi, \"Nuovi documenti riguardanti la Vergine delle Rocce di Leonardo da Vinci\"), Giunti Barbera, Firenze, 1981, in cui si afferma che la diatriba con la confraternita venne chiusa anche attraverso il permesso dato a Leonardo di trarre una copia della pala che nel frattempo era diventata famosa ed interessava il re di Francia.\nLa incompiutezza della prima versione era probabilmente dovuta alla mancanza degli attributi iconografici canonici delle aureole e della croce di s.Giovanni che appaiono elementi slegati e giustapposti, forse dipinti dagli stessi De Predis. Leonardo si rifiutava di aggiungerli e per questo non veniva pagato mentre per la confraternita erano elementi essenziali. La possibilit\u00e0 di farne una copia e la destinazione laica del committente, permise al maestro una maggiore libert\u00e0 di impianto, di non essere obbligato ad osservare la iconografia religiosa e ad introdurre elementi come il gesto dell'angelo che non sarebbero stati adeguati se destinati alla confraternita.\nIn questa ipotesi la prima versione sarebbe dunque quella oggi alla National Gallery, in cui vi potrebbe essere anche la mano dei De Predis nello sfondo e nel Ges\u00f9 bambino \nLe seconda versione, fatta espressamente da Leonardo per il re di Francia Luigi XII, che aveva senz'altro potuto vedere la prima versione quando aveva conquistato Milano nel 1499, sarebbe dunque la versione del Louvre, che risulta infatti molto pi\u00f9 compiuta, espressiva e stilisticamente omogenea.\nVicende successive.\nLa versione londinese si trovava sicuramente a San Francesco poco prima che la chiesa venisse restaurata nel 1576; trasportata nella sede della confraternita, vi rimase fino alla soppressione del 1785, quando venne venduta al pittore inglese Gavin Hamilton che la port\u00f2 in Inghilterra.\nIl destino della prima versione, quella parigina, \u00e8 pi\u00f9 incerto e nessuna delle diverse ipotesi sull'arrivo dell'opera in Francia ha ancora trovato una conferma documentale. \nNell'ipotesi pi\u00f9 accreditata, durante la lunga disputa legale che vide contrapposti Leonardo e Ambrogio de Predis alla Confraternita dell'Immacolata, la prima versione sarebbe stata venduta a qualcuno che aveva fatto generose offerte d'acquisto, forse lo stesso duca Ludovico il Moro che l'avrebbe esposta nella cappella del palazzo ducale, e sarebbe poi caduta nelle mani dei francesi assieme a tutte le sue propriet\u00e0.\nAltri studiosi sostengono che la pala oggi al Louvre sarebbe identificabile con la \"Maest\u00e0\" inviata in dono da Ludovico il Moro a Massimiliano d'Asburgo in occasione delle nozze dell'imperatore con Bianca Maria Sforza (1493), e il passaggio in Francia sarebbe avvenuto molti anni pi\u00f9 tardi, in occasione di altre nozze, quelle di Eleonora, nipote di Massimiliano, con Francesco I di Francia.\nIn ogni caso la prima documentata presenza del dipinto nelle collezioni francesi risale al 1625, quando Cassiano dal Pozzo, che aveva accompagnato il cardinal Barberini nella sua legazione in Francia, la vide a Fontainebleau nella galleria delle pitture. Il dipinto si trovava poi nel catalogo del Mus\u00e9e Royal nel 1830 e ai primi del XIX secolo venne effettuato il trasporto su tela dal restauratore Fran\u00e7ois Toussaint Hacquin, secondo pratica allora molto frequente.\nDal punto di vista dell'influenza su altri lavori, la fortuna di questa composizione fu enorme: si conoscono infatti innumerevoli copie create da artisti italiani e stranieri. In particolare, un dipinto ospitato nella chiesa di Santa Giustina ad Affori (Milano) \u00e8 stato probabilmente eseguito da Ambrogio de Predis negli stessi anni in cui i due collaboravano per la realizzazione del celebre dipinto. Un'altra copia, attribuita al Melzi, si trova attualmente presso il convento delle suore Orsoline di via Lanzone a Milano.\nTra le tante derivazioni del tema va segnalata anche la cosiddetta \"terza versione\" del quadro (\"versione Cheramy\"), custodita in una collezione privata in Svizzera e da alcuni (tra cui Carlo Pedretti) attribuita alla mano dello stesso Leonardo.\nDescrizione.\nSoggetto.\nLa scena si svolge in un umido paesaggio roccioso, orchestrato architettonicamente, in cui dominano fiori e piante acquatiche, descritti con minuzia da botanico; da lontano si intravede un corso d'acqua. Al centro Maria allunga la mano destra a proteggere il piccolo san Giovanni in preghiera, inginocchiato e rivolto a Ges\u00f9 Bambino, che si trova pi\u00f9 in basso, a destra, in atto di benedirlo e con il corpo in torsione. Dietro di lui si trova un angelo, con un vaporoso mantello rosso, che guarda direttamente verso lo spettatore con un lieve sorriso, coinvolgendolo nella rappresentazione, e con la mano destra indica il Battista, rinviando lo sguardo verso il punto di partenza in una moltitudine di linee di forza. La mano sinistra di Maria si protende in avanti come a proteggere il figlio, con un forte scorcio.\nGi\u00e0 Pedretti rilevava una serie di elementi inquietanti nella tavola, come la fisionomia ambigua dell'angelo (definito \"un'arpia\"), mentre Bramly riferendosi all'inconsueta posizione della mano sinistra di Maria la descrive come \"l'artiglio di un'aquila\".\nDue cavit\u00e0 si aprono ad arte nello sfondo, rivelando interessanti vedute di speroni rocciosi e gruppi di rocce irte, che a sinistra sfumano in lontananza per effetto della foschia, secondo la tecnica della prospettiva aerea di cui Leonardo \u00e8 considerato l'iniziatore. In alto invece il cielo si fa cupo, quasi notturno, con l'incombere minaccioso della grotta, punteggiata da innumerevoli pianticelle.\nFonti del soggetto.\nLa scena raffigura l'incontro tra il piccolo Ges\u00f9 e Giovanni Battista, un episodio che non \u00e8 narrato nei vangeli canonici ma deriva principalmente dalla \"Vita di Giovanni secondo Serapione\" e, per certi particolari come l'ambientazione in un paesaggio roccioso, da episodi tratti da vangeli apocrifi e altri testi devozionali, all'epoca fonti molto utilizzate per l'elaborazione dei soggetti di arte sacra.\nNell'apocrifo \"Protovangelo di Giacomo\" si legge che Elisabetta, la madre di Giovanni, seppe che Erode voleva uccidere tutti i bambini, cos\u00ec prese il figlio e fugg\u00ec su una montagna. Guardandosi attorno e non trovando un rifugio, invoc\u00f2 Dio e in quel momento \u00abil monte si apr\u00ec in una cavit\u00e0 e l'accolse (...) e una luce vi traspariva per loro, perch\u00e9 presso di loro c'era un angelo del Signore che li custodiva\u00bb. Nella \"Nativit\u00e0 di Maria e Ges\u00f9\" (o \"Libro dell'infanzia del Salvatore\"), secondo il Codice Arundel 404 (A102), troviamo una scena successiva ambientata sulla montagna: \u00abGiovanni si trovava con sua madre Elisabetta nel deserto, nella fessura del monte altissimo, e l'angelo di Dio li nutriva. Nel deserto, Giovanni si irrobustiva. Il suo cibo era poi costituito da locuste di campo e miele selvatico; il suo vestito era fatto di peli di cammello, e portava ai fianchi una cintura di pelle\u00bb. Nella \"Vita di Giovanni secondo Serapione\", si assiste all'incontro tra i due bambini. Ges\u00f9 vede Giovanni in lacrime vicino alla madre Elisabetta morta dopo cinque anni di peregrinazioni tra montagne e deserti e gli dice di non disperarsi perch\u00e9 \u00abio sono Ges\u00f9 Cristo, tuo maestro. Io sono Ges\u00f9, tuo parente. Sono venuto da te con la mia madre diletta per preparare la sepoltura della benedetta Elisabetta tua madre felice. Ella \u00e8 parente di mia madre. Quando il benedetto e santo Giovanni ud\u00ec questo, si volse. Il signore Cristo e la sua vergine madre lo abbracciarono\u00bb. Secondo questo racconto Ges\u00f9 e la madre si fermano sette giorni; nel ripartire, vedendo che la madre piange per la solitudine del piccolo Giovanni, Ges\u00f9 le dice che non deve preoccuparsi perch\u00e9 questo \u00e8 il volere di Dio, e aggiunge \u00abQui c'\u00e8 pure Gabriele, il capo degli angeli: gli ho dato l'incarico di proteggerlo e di elargirgli potere dal cielo. Io inoltre gli render\u00f2 l'acqua di questa sorgente dolce e deliziosa come il latte che succhi\u00f2 dalla madre\u00bb.\nUn'altra versione dell'incontro si trova in un testo dell'inizio del Trecento che riprende ed elabora anche vicende tratte dagli apocrifi, la \"Meditaciones vite Christi\", per lungo tempo attribuito a san Bonaventura ma oggi restituito al suo autore, il francescano Giovanni de Cauli. Nel brano dedicato al ritorno dalla fuga in Egitto leggiamo che Ges\u00f9 e Maria \u00abincontrarono Giovanni Battista che gi\u00e0 qui aveva cominciato a fare penitenza, pur non avendo alcun peccato. Si dice che il luogo del Giordano nel quale Giovanni battezz\u00f2 \u00e8 quello da dove passarono i figli d'Israele quando vennero dall'Egitto per detto deserto; e che presso quel luogo nello stesso deserto Giovanni fece penitenza. Da cui \u00e8 possibile che il bimbo Ges\u00f9 passando da l\u00ec nel suo ritorno trov\u00f2 lui nel medesimo luogo\u00bb.\nPietro Marani ha sostenuto in pi\u00f9 occasioni che il soggetto dell'opera potrebbe invece essere stato ispirato alla \"Apocalypsis Nova\" del Beato Amadeo Mendes da Silva, un francescano che tra il 1454 e il 1457 fu ospite della Confraternita milanese. Amadeo dava infatti grande importanza a Maria e Giovanni Battista come nuovi protagonisti della sua interpretazione dei testi sacri, e soprattutto Maria era vista come ripiena della perfezione e dotata del dono della \"scienza totale\" assimilata alla Sapienza, immagine della conoscenza universale. Secondo Marani Leonardo potrebbe aver posseduto quello scritto in quanto nel \"Ms Madrid 8936, fol.3 recto\" egli registra un \"Libro dell'Amadio\". Ma questo \u00e8 quasi certamente riconducibile a un libro di architettura di Giovanni Antonio Amadeo, architetto lombardo che in diverse occasioni collabor\u00f2 con Leonardo e che venne designato come \"arbitro\" proprio nella disputa legale che vide l'artista contrapposto alla Confraternita dell'Immacolata.\nStile.\nLe figure emergono dallo sfondo scuro, con una luce diffusa tipica dello sfumato leonardesco, che crea un'atmosfera avvolgente, di \"pacata Rivelazione\". L'opera sembra celare infatti il mistero dell'Immacolata concezione, con l'arido scenario montuoso, oscuro e simbolico, che evoca, con la manifestazione delle viscere della natura in cui la Vergine sembra incastrarsi a perfezione, il senso del mistero legato alla maternit\u00e0.\nI colori sono pi\u00f9 cupi di quelli utilizzati da Leonardo nella versione successiva, ma la luce \u00e8 decisamente pi\u00f9 calda di quella, asettica e tagliente, di Londra.\nSimbologie.\nLa grotta rappresenta l'utero materno, il luogo della rinascita ed il passaggio nell'Aldil\u00e0. La roccia \u00e8 strettamente in relazione con la missione di Cristo sulla terra, sorgente e bevanda purificatrice dell'anima. La Vergine \u00e8 ritratta nella sua funzione protettrice di madre e nutrice. L'angelo indica Giovanni Battista in preghiera, messaggero della Redenzione, che si compir\u00e0 attraverso il Battesimo e il sacrificio di Cristo. Il dito rivolto verso l'alto indica la dimensione superiore ed ultraterrena, alla quale Ges\u00f9 \u00e8 predestinato. Inoltre Leonardo, come risulta da vari passi dei suoi scritti, era affascinato dall'immagine della \"caverna\": dal punto di vista scientifico o geologico, ma soprattutto come \"interiora\" della terra, natura sotterranea o subnatura, \"ricettacolo della vita geologica, dei movimenti enormi nello spazio e nel tempo che costituiscono il suo segreto\" (Andr\u00e9 Chastel)."}
{"id": "728022", "revid": "124262616", "url": "https://it.wikipedia.org/wiki?curid=728022", "title": "Protezionismo", "text": "Il protezionismo \u00e8 una politica economica interventista perseguita da uno stato o da un gruppo di stati per proteggere e favorire i propri produttori nazionali dalla concorrenza dei produttori stranieri. \u00c8 una forma di regolamentazione del commercio estero di un paese. Il protezionismo si oppone al libero scambio (il cui principale risultato attuale \u00e8 la globalizzazione del commercio) e alla teoria del vantaggio comparato.\nLe misure protezionistiche consistono essenzialmente nel limitare le importazioni straniere (barriere doganali, quote di importazione, regolamenti governativi, norme tecniche o sanitarie), nell'incoraggiare le esportazioni (sussidi vari, incentivi fiscali, svalutazione monetaria), nel favorire le imprese nazionali negli appalti pubblici o nell'impedire agli investitori stranieri di prendere il controllo delle imprese nazionali.\nDiscriminando le importazioni, la gente sarebbe meno propensa a comprarle perch\u00e9 diventano pi\u00f9 costose. L'obiettivo \u00e8 che comprino invece prodotti locali, stimolando cos\u00ec l'economia del loro paese. Le politiche protezionistiche fornirebbero quindi un incentivo per espandere la produzione e sostituire le importazioni con prodotti nazionali (Industrializzazione per sostituzione delle importazioni). Si suppone che riducano la pressione della concorrenza estera e il deficit commerciale. Possono anche essere utilizzati per correggere i prezzi artificialmente bassi di alcuni prodotti importati, a causa di \"dumping\", sovvenzioni all'esportazione o manipolazione della valuta.\nCi sono diverse posizioni sull'efficacia delle politiche protezionistiche: gli economisti classici e neoclassici, che sono a favore del libero scambio, sostengono che il protezionismo ha un impatto negativo sulla crescita e sui livelli di ricchezza. Sostengono anche che i deficit commerciali non sono un problema perch\u00e9 il commercio \u00e8 reciprocamente vantaggioso. Gli economisti protezionisti sostengono che gli squilibri commerciali sono dannosi. Per esempio, John Maynard Keynes, che si allontan\u00f2 dal libero scambio nei primi anni '30, not\u00f2 che i paesi con deficit commerciali indeboliscono le loro economie. E i paesi in surplus si arricchiscono a spese degli altri. Keynes credeva che le importazioni dai paesi in surplus dovessero essere tassate per evitare squilibri commerciali.\nStoria del protezionismo.\nNel XVII e XVIII secolo si attu\u00f2 una forma primitiva di protezionismo, il mercantilismo, una politica tesa al rafforzamento dell'economia interna e alla massima limitazione delle importazioni.\nNel XVIII secolo la nuova economia capitalistica che assumeva come linea guida la politica della libera concorrenza limitava il protezionismo ai settori pi\u00f9 deboli della produzione e in genere a quello agricolo meno sviluppato e alle industrie nascenti.\nNel XIX secolo troviamo il primo accenno a una sorta di teoria protezionistica nello \"Stato commerciale chiuso\" di Johann Gottlieb Fichte ripreso in parte da Friedrich List, l'ispiratore dello Zollverein (\"Unione doganale\") tedesco del 1834, che nel suo \"Sistema nazionale di economia politica\" (1841) criticava i principi del \"free trade\" (libero mercato) come inidonei per i paesi in via di sviluppo come la Germania del tempo.\nA seguito della depressione, effetto delle guerre napoleoniche, prima da parte degli stati pi\u00f9 coinvolti, Inghilterra, Francia e Austria, poi dal resto d'Europa, si adottarono misure protezionistiche per risollevare le proprie industrie stremate dalle lunghe guerre.\nSolo verso la fine degli anni 1840, la ripresa economica riport\u00f2 in primo piano il libero scambio.\nMa a partire dal 1873 una crisi economica generalizzata riport\u00f2 i paesi europei, ad eccezione dell'Inghilterra, il cui sviluppo economico era tanto avanzato da metterla al riparo da ogni concorrenza, ad un'aggressiva politica protezionista. \n\u00c8 questo il periodo delle \"guerre commerciali\" che accompagnano, secondo alcune teorie storiografiche, il progressivo affermarsi del nazionalismo e la nascita, poco oltre la met\u00e0 del XIX secolo, di nuovi stati nazionali, come la Germania e l'Italia.\nNon a caso la svolta protezionista prese le mosse in Europa nel 1878 proprio dalla Germania di Bismarck e dall'Italia (vedi le politiche protezionistiche della Sinistra storica). Anche a causa dell'inizio delle importazioni di frumento dagli USA, che andavano a toccare gli interessi dei proprietari terrieri europei.\nProtezionismo nel Novecento.\nLe tendenze protezionistiche caratterizzarono l'economia europea e americana fino alla vigilia della prima guerra mondiale e si rafforzarono nel periodo tra le due guerre quando la crisi di Wall Street nel 1929 spinse le singole economie nazionali a una rigida chiusura, che nell'Italia fascista prese le forme dell'autarchia.\nNel secondo dopoguerra prevalse la filosofia statunitense del multilateralismo e della libert\u00e0 totale degli scambi secondo le linee guida stabilite alla Conferenza di Bretton Woods del 1944, che segn\u00f2 la fine dell'isolazionismo economico americano e del predominio del dollaro sulle altre valute.\nDa allora si crearono organismi atti a tutelare il libero scambio come il Fondo Monetario Internazionale e la Banca Mondiale.\nDopo la depressione mondiale a seguito delle crisi energetiche del 1973 e del 1979, si sono manifestate nuove spinte protezionistiche che si sono gradualmente indebolite per la rapida integrazione dei mercati sia economici che finanziari che caratterizza i nostri tempi.\nIl protezionismo e la Grande Depressione.\nGli anni 1920-1929 sono generalmente descritti, erroneamente, come anni in cui il protezionismo ha guadagnato terreno in Europa. In effetti, da un punto di vista generale, secondo Paul Bairoch, il periodo pre-crisi in Europa pu\u00f2 essere considerato preceduto dalla liberalizzazione del commercio. La media ponderata delle tariffe sui manufatti \u00e8 rimasta sostanzialmente invariata rispetto agli anni precedenti la prima guerra mondiale: 24,6 per cento nel 1913, contro il 24,9 per cento del 1927. Inoltre, nel 1928 e nel 1929, le tariffe sono state abbassate in quasi tutti i paesi sviluppati Inoltre, la \"Smoot-Hawley Tariff Act\" fu firmata da Hoover il 17 giugno 1930, mentre il crollo di Wall Street avvenne nell'autunno del 1929.\nPaul Krugman scrive che il protezionismo non porta a recessioni. Secondo lui, la diminuzione delle importazioni (che pu\u00f2 essere ottenuta con l'introduzione di tariffe) ha un effetto espansivo, cio\u00e8 favorevole alla crescita. Cos\u00ec, in una guerra commerciale, poich\u00e9 le esportazioni e le importazioni diminuiranno in egual misura, per tutto il mondo, l'effetto negativo di una diminuzione delle esportazioni sar\u00e0 compensato dall'effetto espansivo di una diminuzione delle importazioni. Una guerra commerciale non provoca quindi una recessione. Inoltre, egli osserva che la tariffa Smoot-Hawley non ha causato la Grande Depressione. Il declino del commercio tra il 1929 e il 1933 \"\u00e8 stato quasi interamente una conseguenza della Depressione, non una causa. Le barriere commerciali sono state una risposta alla depressione, in parte una conseguenza della deflazione.\"\nJacques Sapir spiega che la crisi internazionale ha altre cause oltre al protezionismo. Egli sottolinea che \"la produzione nazionale nei principali paesi industrializzati sta diminuendo [\u2026] pi\u00f9 velocemente di quanto si stia contraendo il commercio internazionale\". Se questo declino (nel commercio internazionale) fosse stato la causa della depressione che i Paesi hanno vissuto, avremmo dovuto vedere il contrario\". \"Infine, la cronologia degli eventi non corrisponde alla tesi dei liberi commercianti\u2026 La maggior parte della contrazione del commercio ha avuto luogo tra il gennaio 1930 e il luglio 1932, cio\u00e8 prima dell'introduzione di misure protezionistiche, anche autarchiche, in alcuni paesi, ad eccezione di quelle applicate negli Stati Uniti nell'estate del 1930, ma con effetti molto limitati. Egli osserva che \"la contrazione del credito \u00e8 una delle cause principali della contrazione del commercio\". \"In realt\u00e0, \u00e8 la liquidit\u00e0 internazionale la causa della contrazione del commercio. Questa liquidit\u00e0 \u00e8 crollata nel 1930 (-35,7%) e nel 1931 (-26,7%)\". Uno studio del National Bureau of Economic Research sottolinea l'influenza predominante dell'instabilit\u00e0 monetaria (che ha portato alla crisi internazionale di liquidit\u00e0) e l'improvviso aumento dei costi di trasporto nel declino del commercio durante gli anni '30.\nMilton Friedman riteneva inoltre che la tariffa Smoot-Hawley del 1930 non avesse causato la Grande Depressione. Douglas A. Irwin scrive: \"la maggior parte degli economisti, sia progressisti che conservatori, dubita che Smoot Hawley abbia avuto un ruolo importante nella successiva contrazione\"\nWilliam J. Bernstein ha scritto: \nPeter Temin, spiega che una tariffa \u00e8 una politica espansionistica, come una svalutazione in quanto dirotta la domanda dai produttori stranieri a quelli nazionali. Egli osserva che le esportazioni erano il 7% del PNL nel 1929, sono diminuite dell'1,5% del PNL del 1929 nei due anni successivi e il calo \u00e8 stato compensato dall'aumento della domanda interna causata dalle tariffe. Egli conclude che, contrariamente all'argomentazione popolare, l'effetto di contrazione della tariffa era limitato (Temin, P. 1989. \"Lezioni dalla Grande Depressione\", MIT Press, Cambridge, Mass.)\nIan Fletcher ha detto che la tariffa \u00e8 applicata a solo un terzo circa del commercio statunitense: circa l'1,3% del PIL. La tariffa media statunitense sui beni in oggetto \u00e8 passata dal 40,1% nel 1929 al 59,1 nel 1932 (+19%). Tuttavia, \u00e8 stata sistematicamente superiore al 38% ogni anno dal 1865 al 1913 (dal 38% al 52%). Inoltre, aumenta notevolmente anche nel 1861 (dal 18,61% al 36,2%; +17,6%), tra il 1863 e il 1866 (dal 32,62% al 48,33%; +15,7%), tra il 1920 e il 1922 (dal 16,4% al 38,1%; +21,7%) senza produrre depressioni globali.\nStoria delle nazioni.\nGran Bretagna.\nNel XIV secolo, Edoardo III (1312-1377) adott\u00f2 misure interventiste, come il divieto di importazione di tessuti di lana, nel tentativo di sviluppare la produzione locale di tessuti di lana. A partire dal 1489, Enrico VII attu\u00f2 piani come l'aumento dei dazi all'esportazione sulla lana grezza. I monarchi Tudor, specialmente Enrico VIII ed Elisabetta I, usarono il protezionismo, i sussidi, la distribuzione dei diritti di monopolio, lo spionaggio industriale sponsorizzato dal governo e altri mezzi di intervento governativo per sviluppare l'industria della lana in Inghilterra.L'Inghilterra divenne in seguito la pi\u00f9 grande nazione produttrice di lana del mondo.\nMa la vera svolta protezionistica della politica economica britannica \u00e8 arrivata nel 1721. Le politiche per promuovere le industrie manifatturiere sono state introdotte a partire da quella data da Robert Walpole. Essi comprendono, ad esempio, l'aumento delle tariffe sui manufatti importati all'estero, i sussidi all'esportazione, l'abbassamento delle tariffe sulle materie prime importate utilizzate per i manufatti e l'abolizione dei dazi all'esportazione sulla maggior parte dei manufatti. Queste politiche erano simili a quelle utilizzate da paesi come il Giappone, la Corea e Taiwan dopo la seconda guerra mondiale. La Gran Bretagna \u00e8 stata quindi il primo paese ad attuare una strategia di sviluppo delle industrie nascenti su larga scala. Presentando la sua politica, Walpole ha detto:\nLe politiche protezionistiche di Walpole sono rimaste in vigore per il secolo successivo, aiutando le industrie manifatturiere britanniche a recuperare il ritardo e quindi a superare le loro controparti nel continente. La Gran Bretagna \u00e8 rimasta un paese molto protezionista fino alla met\u00e0 del XIX secolo. Nel 1820, la tariffa media della Gran Bretagna sulle importazioni di manufatti era del 45-55%. Inoltre, nelle sue colonie, la Gran Bretagna ha imposto un divieto totale delle attivit\u00e0 produttive avanzate che non voleva vedere sviluppate. Walpole ha costretto gli americani a specializzarsi in prodotti a basso valore aggiunto piuttosto che in prodotti ad alto valore aggiunto. La Gran Bretagna ha anche vietato le esportazioni dalle sue colonie che gareggiavano con i propri prodotti in patria e all'estero. Essa vietava le importazioni di tessuti di cotone dall'India, che all'epoca erano superiori ai prodotti britannici. Essa vietava l'esportazione di tessuti di lana dalle sue colonie verso altri paesi (legge sulla lana). Infine, la Gran Bretagna voleva assicurarsi che i coloni restassero fedeli alla produzione di materie prime e non diventassero mai concorrenti dei produttori britannici. Sono state messe in atto politiche per incoraggiare la produzione di materie prime nelle colonie. Walpole ha fornito sussidi all'esportazione (da parte americana) e ha abolito le tasse all'importazione (da parte britannica) sulle materie prime prodotte nelle colonie americane. Le colonie sono state cos\u00ec costrette a lasciare le industrie pi\u00f9 redditizie nelle mani della Gran Bretagna.\nAll'inizio del 19 secolo, la tariffa media sui manufatti britannici era di circa il 50%, la pi\u00f9 alta di tutti i principali paesi europei. Nonostante il suo crescente vantaggio tecnologico sulle altre nazioni, la Gran Bretagna ha continuato la sua politica di promozione industriale fino alla met\u00e0 del 19 secolo e ha mantenuto tariffe molto alte sui prodotti manufatti fino agli anni venti del 1820, due generazioni dopo l'inizio della rivoluzione industriale. Cos\u00ec, secondo lo storico dell'economia Paul Bairoch, il progresso tecnologico della Gran Bretagna \u00e8 stato raggiunto \"dietro barriere tariffarie elevate e durature\". Nel 1846, il tasso di industrializzazione pro capite era pi\u00f9 del doppio di quello dei suoi concorrenti pi\u00f9 vicini.\nIl libero commercio in Gran Bretagna inizi\u00f2 seriamente con l'abrogazione delle leggi sul mais nel 1846, che equivaleva al libero commercio del grano. Sono state abolite anche le tariffe su molti manufatti. Ma mentre [il liberalismo] progrediva nel Regno Unito, il protezionismo continuava nel continente. La Gran Bretagna praticava il libero commercio unilateralmente nella vana speranza che altri paesi seguissero il suo esempio, ma gli Stati Uniti uscirono dalla guerra civile ancora pi\u00f9 esplicitamente protezionistici di prima, la Germania sotto la guida di Bismarck rifiut\u00f2 il libero commercio, e il resto dell'Europa segu\u00ec l'esempio..\nA partire dagli anni Settanta del XIX secolo l'economia britannica ha continuato a crescere, ma \u00e8 rimasta inesorabilmente indietro rispetto agli Stati Uniti e alla Germania, che hanno continuato ad essere protezionistiche: dal 1870 al 1913 la produzione industriale \u00e8 cresciuta in media del 4,7% all'anno negli Stati Uniti, del 4,1% in Germania e solo del 2,1% in Gran Bretagna. Cos\u00ec, la Gran Bretagna \u00e8 stata alla fine superata economicamente dagli Stati Uniti intorno al 1880. Il vantaggio della Gran Bretagna in vari campi come l'acciaio e il tessile \u00e8 stato eroso, e poi il paese \u00e8 rimasto indietro in quanto le nuove industrie, utilizzando tecnologie pi\u00f9 avanzate, sono emerse dopo il 1870 in altri paesi che ancora praticavano il protezionismo.\nA causa della Grande Depressione, la Gran Bretagna abbandon\u00f2 finalmente il libero commercio nel 1932, riconoscendo di aver perso la sua capacit\u00e0 produttiva a favore degli Stati Uniti e della Germania, che rimase protezionista. Ha reintrodotto le tariffe su larga scala, ma era troppo tardi per ripristinare la posizione della nazione come potenza economica dominante. Nel 1932, il livello di industrializzazione negli Stati Uniti era del 50% superiore a quello del Regno Unito.\nStati Uniti d'America.\nLa Gran Bretagna \u00e8 stato il primo paese a utilizzare una strategia di promozione su larga scala dell'industria nascente. Tuttavia, il suo pi\u00f9 ardente utilizzatore sono stati gli Stati Uniti; Paul Bairoch l'ha definita \"la madrepatria e il baluardo del protezionismo moderno\"\nMolti intellettuali e politici americani hanno ritenuto che la teoria del libero scambio sostenuta dagli economisti classici britannici non fosse appropriata per il loro paese. Essi hanno sostenuto che il paese dovrebbe sviluppare le industrie manifatturiere e utilizzare la protezione e le sovvenzioni del governo per farlo, come aveva fatto la Gran Bretagna prima di loro. Molti dei grandi economisti americani dell'epoca, fino all'ultimo quarto del XIX secolo, erano forti sostenitori della protezione industriale: Daniel Raymond che influenz\u00f2 Friedrich List, Mathew Carey e suo figlio Henry, che fu uno dei consiglieri economici di Lincoln. Il leader intellettuale di questo movimento fu Alexander Hamilton, primo segretario del Tesoro degli Stati Uniti (1789-1795). Cos\u00ec, \u00e8 stato contro la Teoria dei vantaggi comparati di David Ricardo che gli Stati Uniti hanno protetto la loro industria. Hanno perseguito una politica protezionistica dall'inizio del XIX secolo fino alla met\u00e0 del XX secolo, dopo la seconda guerra mondiale.\nIn \"Report on Manufactures\", considerato il primo testo ad esprimere la moderna teoria protezionistica, Alexander Hamilton sosteneva che se un paese desiderava sviluppare una nuova attivit\u00e0 sul proprio territorio, doveva proteggerlo temporaneamente. A suo avviso, questa protezione contro i produttori stranieri potrebbe assumere la forma di dazi all'importazione o, in rari casi, di un divieto di importazione. Egli ha chiesto che siano messe in atto barriere tariffarie per consentire lo sviluppo industriale americano e per contribuire a proteggere le industrie nascenti, compresi i premi (sussidi) derivati in parte da tali tariffe. Egli credeva anche che le tariffe sulle materie prime dovessero essere generalmente basse. Hamilton ha sostenuto che nonostante un iniziale \"aumento dei prezzi\" causato da regolamenti che controllano la concorrenza estera, una volta che \"la produzione nazionale ha raggiunto la perfezione\". \u2026diventa invariabilmente pi\u00f9 economico\". Credeva anche che i dazi sulle materie prime dovessero essere generalmente bassi. In questo rapporto, Hamilton ha proposto una serie di misure per garantire lo sviluppo industriale del suo paese, tra cui tariffe protettive e divieti di importazione, sussidi, divieti di esportazione di materie prime chiave, liberalizzazione delle importazioni e sconti tariffari sui fattori produttivi industriali, prezzi e brevetti per le invenzioni, regolamentazione degli standard di prodotto e sviluppo delle infrastrutture finanziarie e di trasporto. Hamilton ha fornito il progetto per la politica economica degli Stati Uniti fino alla fine della seconda guerra mondiale e il suo programma per l'industria infantile ha creato le condizioni per un rapido sviluppo industriale.\nAlexander Hamilton e Daniel Raymond sono stati tra i primi teorici a presentare la argomentazione della protezione industrie nascenti. Hamilton \u00e8 stato il primo a usare il termine \"industrie nascenti\" e a introdurlo in prima linea nel pensiero economico. Egli credeva che l'indipendenza politica fosse basata sull'indipendenza economica. L'aumento dell'offerta interna di manufatti, in particolare di materiale bellico, \u00e8 stato visto come una questione di sicurezza nazionale. E temeva che la politica britannica nei confronti delle colonie avrebbe condannato gli Stati Uniti ad essere solo un produttore di prodotti agricoli e materie prime.\nInizialmente, la Gran Bretagna non voleva industrializzare le colonie americane e ha attuato politiche in tal senso (ad esempio, il divieto di attivit\u00e0 produttive ad alto valore aggiunto). Sotto il dominio britannico, all'America \u00e8 stato naturalmente negato l'uso di tariffe per proteggere le sue nuove industrie. Era proibito esportare prodotti in concorrenza con i prodotti britannici. Ha ricevuto sovvenzioni per la produzione di materie prime. Inoltre, sono state imposte restrizioni assolute su ci\u00f2 che gli americani potevano produrre. La fabbricazione di prodotti ad alta tecnologia \u00e8 stata vietata. Cos\u00ec, la Rivoluzione Americana \u00e8 stata, in qualche misura, una guerra contro questa politica, in cui l'\u00e9lite commerciale coloniale si \u00e8 ribellata contro l'essere costretta a svolgere un ruolo minore nell'economia atlantica emergente. Questo spiega perch\u00e9, dopo l'indipendenza, il Tariff Act del 1789 \u00e8 stato il secondo disegno di legge della Repubblica firmato dal Presidente George Washington per consentire al Congresso di imporre una tariffa fissa del 5% su tutte le importazioni, con poche eccezioni..\nTra il 1792 e la guerra con la Gran Bretagna nel 1812, il livello medio delle tariffe si mantenne intorno al 12,5%, troppo basso per incentivare gli acquirenti di manufatti a sostenere le nascenti industrie americane. Quando scoppi\u00f2 la guerra anglo-americana del 1812, tutte le tariffe furono raddoppiate ad una media del 25 per cento per far fronte all'aumento della spesa pubblica dovuto alla guerra. La guerra ha aperto la strada a nuove industrie interrompendo le importazioni di manufatti dalla Gran Bretagna e dal resto d'Europa. Un significativo cambiamento di politica avvenne nel 1816, quando gli industriali americani, che avevano prosperato sulle tariffe, fecero pressioni per mantenerle. Una nuova legge \u00e8 stata introdotta per mantenere il livello delle tariffe vicino ai livelli di guerra - i prodotti appositamente protetti erano il cotone, la lana e il ferro.Interessi industriali americani che erano fioriti sotto la pressione delle tariffe per mantenerli, e aumentati al 35 per cento nel 1816. Il pubblico ha approvato, ed entro il 1820, la tariffa media americana era salita al 40%.. Tra il 1816 e la fine della seconda guerra mondiale, gli Stati Uniti avevano una delle tariffe medie pi\u00f9 alte del mondo sulle importazioni di manufatti..\nCi fu un breve periodo dal 1846 al 1861, durante il quale le tariffe americane furono abbassate, in coincidenza con lo zenit del liberalismo classico in Europa. Ma questo \u00e8 stato seguito da una serie di recessioni e dal panico del 1857, che alla fine ha portato alla richiesta di tariffe pi\u00f9 alte che il presidente James Buchananan ha firmato nel 1861 (Morrill Tariff). Ma anche durante i periodi di calo delle tariffe medie, le tariffe statunitensi sono rimaste tra le pi\u00f9 alte del mondo.\nDopo il superamento delle industrie europee da parte degli Stati Uniti nel 1890, l'argomento a favore della tariffa Mckinley non era pi\u00f9 quello di proteggere \"le industrie nell'infanzia\", ma piuttosto quello di mantenere il livello dei salari dei lavoratori, migliorare la protezione del settore agricolo e il principio di reciprocit\u00e0.\nNel XIX secolo, statisti come il senatore Henry Clay hanno ripreso i temi di Hamilton nel Whig Party sotto il nome di \"American System\" che consisteva nel proteggere le industrie e sviluppare le infrastrutture in esplicita opposizione al \"sistema britannico\" del libero scambio.\nLa guerra civile americana (1861-1865) fu parzialmente contestata sulla questione delle tariffe. Gli interessi agrari del Sud si opponevano a qualsiasi protezione, mentre gli interessi produttivi del Nord volevano mantenerla. Il giovanissimo Partito Repubblicano (Stati Uniti d'America) guidato da Abraham Lincoln, che si faceva chiamare \"Henry Clay tariff Whig\", era fortemente contrario al libero scambio. All'inizio della sua carriera politica, Lincoln era membro del partito protezionista Whig Party e sostenitore di Henry Clay. Nel 1847 dichiar\u00f2: \"Dateci una tariffa protettiva e avremo la pi\u00f9 grande nazione del mondo\". Ha introdotto una tariffa del 44 per cento durante la guerra civile, in parte per pagare i sussidi per le ferrovie e lo sforzo bellico e per proteggere le industrie favorite. Le tariffe sono rimaste a questo livello anche dopo la guerra, quindi la vittoria del Nord nella Guerra Civile ha fatto s\u00ec che gli Stati Uniti restassero uno dei maggiori operatori della protezione tariffaria per l'industria.\nSecondo Alfred Eckes Jr., presidente della U.S. International Trade Commission sotto il presidente Reagan:\nNel 1896, il GOP si impegn\u00f2 a \"rinnovare e sottolineare la nostra fedelt\u00e0 alla politica di protezione come baluardo dell'indipendenza industriale americana e fondamento dello sviluppo e della prosperit\u00e0\". Questa vera e propria politica americana tassa i prodotti esteri e incoraggia l'industria nazionale. Pone l'onere delle entrate sui prodotti esteri; assicura il mercato americano al produttore americano. Mantiene lo standard salariale americano per il lavoratore americano\".\nNel 1913, in seguito alla vittoria elettorale dei Democratici nel 1912, la tariffa media sui manufatti fu significativamente ridotta dal 44 per cento al 25 per cento. Tuttavia, la prima guerra mondiale ha reso questo disegno di legge inefficace, e una nuova legislazione tariffaria \"d'emergenza\" \u00e8 stata introdotta nel 1922, dopo il ritorno al potere dei repubblicani nel 1921.\nSecondo Ha-Joon Chang, il periodo protezionista corrispondeva quindi all'epoca d'oro dell'industria statunitense, quando la performance economica degli Stati Uniti superava quella del resto del mondo, adottando una politica interventista e protezionista per promuovere e proteggere le loro industrie attraverso le tariffe. Questo avrebbe permesso agli Stati Uniti di sperimentare la pi\u00f9 rapida crescita economica del mondo per tutto il XIX secolo e fino agli anni '20. Fu solo dopo la seconda guerra mondiale che gli Stati Uniti liberalizzarono il loro commercio estero.\nRussia.\nNel 2013 la Russia ha adottato pi\u00f9 misure commerciali protezionistiche di qualsiasi altro paese, diventando cos\u00ec il leader mondiale del protezionismo. Da sola ha introdotto il 20% delle misure protezionistiche in tutto il mondo e un terzo delle misure nei paesi del G20. Le politiche protezionistiche della Russia includono misure tariffarie, restrizioni alle importazioni, misure sanitarie e sussidi diretti alle imprese locali. Ad esempio, lo Stato ha sostenuto diversi settori economici come l'agricoltura, lo spazio, l'automobile, l'elettronica, la chimica e l'energia.\nNegli ultimi anni, la politica di sostituzione delle importazioni attraverso le tariffe, cio\u00e8 la sostituzione dei prodotti importati con prodotti nazionali, \u00e8 stata considerata un successo in quanto ha permesso alla Russia di aumentare la produzione interna e di risparmiare diversi miliardi di dollari. La Russia \u00e8 stata in grado di ridurre le importazioni e di avviare una produzione interna emergente e sempre pi\u00f9 efficiente in quasi tutti i settori industriali. I risultati pi\u00f9 significativi sono stati raggiunti nel settore agricolo e della trasformazione alimentare, automobilistico, chimico, farmaceutico, aeronautico e marino.\nA partire dal 2014, le tariffe sono state applicate ai prodotti importati nel settore alimentare. La Russia ha ridotto le sue importazioni di prodotti alimentari, mentre la produzione interna \u00e8 aumentata in modo significativo. Il costo delle importazioni alimentari \u00e8 passato da 60 miliardi di dollari nel 2014 a 20 miliardi di dollari nel 2017 e il Paese vanta una produzione cerealicola record. La Russia ha rafforzato la sua posizione sul mercato alimentare mondiale ed \u00e8 diventata autosufficiente nel settore alimentare. Nei settori della pesca e dell'ortofrutta, la produzione interna \u00e8 aumentata notevolmente, le importazioni sono diminuite e la bilancia commerciale (differenza tra esportazioni e importazioni) \u00e8 migliorata. Nel secondo trimestre del 2017, le esportazioni agricole dovrebbero superare le importazioni, rendendo la Russia un esportatore netto per la prima volta.\nIndia.\nDal 2017, nell'ambito della promozione del suo programma \"Make in India\" per stimolare e proteggere l'industria manifatturiera nazionale e per combattere i deficit delle partite correnti, l'India ha introdotto tariffe su diversi prodotti elettronici e \"articoli non essenziali\". Questo riguarda gli articoli importati da paesi come la Cina e la Corea del Sud. Ad esempio, il programma nazionale indiano di energia solare favorisce i produttori nazionali, richiedendo l'uso di celle solari di fabbricazione indiana.\nArgomenti di sostenitori protezionisti.\nProtezione industrie nascenti.\nPostulato negli Stati Uniti da Alexander Hamilton alla fine del XVIII secolo, da Friedrich List nel suo libro del 1841 \"Il sistema nazionale di economia politica\" e da John Stuart Mill, l'argomento addotto a favore di questa categoria di tariffe era questo: se un paese volesse sviluppare una nuova attivit\u00e0 economica sul suo territorio, dovrebbe proteggerlo temporaneamente. A loro avviso, \u00e8 legittimo proteggere determinate attivit\u00e0 con barriere doganali per dare loro il tempo di crescere, di raggiungere una dimensione sufficiente e di beneficiare di economie di scala attraverso l'aumento della produzione e l'incremento della produttivit\u00e0. Ci\u00f2 permetterebbe loro di diventare competitivi per far fronte alla concorrenza internazionale. Infatti, un'impresa deve raggiungere un certo volume di produzione per essere redditizia per compensare i suoi costi fissi. Senza il protezionismo, i prodotti stranieri gi\u00e0 redditizi per il volume di produzione gi\u00e0 realizzato sul loro territorio arriverebbero nel paese in grandi quantit\u00e0 ad un prezzo inferiore rispetto alla produzione locale. La nascente industria del paese beneficiario scomparirebbe rapidamente. Un'impresa gi\u00e0 insediata in un'industria \u00e8 pi\u00f9 efficiente perch\u00e9 \u00e8 pi\u00f9 adatta e ha una maggiore capacit\u00e0 produttiva. Le nuove imprese subiscono quindi perdite a causa della mancanza di competitivit\u00e0 legata al loro \"periodo di apprendistato\" o di recupero. Essendo protette da questa concorrenza esterna, le imprese possono quindi stabilirsi sul loro mercato interno. Di conseguenza, esse beneficiano di una maggiore libert\u00e0 di manovra e di una maggiore certezza per quanto riguarda la loro redditivit\u00e0 e il loro sviluppo futuro. La fase protezionistica \u00e8 quindi un periodo di apprendimento che permetterebbe ai Paesi meno sviluppati di acquisire un know-how generale e tecnico nel campo della produzione industriale per diventare competitivi sul mercato internazionale.\nSecondo gli economisti a favore della protezione delle industrie, il libero scambio condannerebbe i paesi in via di sviluppo a non essere altro che esportatori di materie prime e importatori di manufatti. L'applicazione della Teoria dei vantaggi comparati li porterebbe a specializzarsi nella produzione di materie prime e prodotti estrattivi e impedirebbe loro di acquisire una base industriale. Protezione delle industrie nascenti (ad esempio attraverso le tariffe sui prodotti importati) sarebbe quindi essenziale per i paesi in via di sviluppo per industrializzare ed evitare la loro dipendenza dalla produzione di materie prime.\nL'economista Ha-Joon Chang sostiene che la maggior parte dei paesi sviluppati di oggi ha perseguito politiche che sono l'opposto del libero commercio e laissez-faire. Secondo lui, quando erano loro stessi paesi in via di sviluppo, quasi tutti hanno usato attivamente politiche commerciali e industriali interventiste per promuovere e proteggere le industrie nascenti. Invece, avrebbero incoraggiato le loro industrie nazionali attraverso tariffe, sussidi e altre misure. A suo parere, la Gran Bretagna e gli Stati Uniti non hanno raggiunto la cima della gerarchia economica globale adottando il libero scambio. Infatti, questi due paesi sarebbero stati tra i maggiori utilizzatori di misure protezionistiche, comprese le tariffe. Per quanto riguarda i Paesi dell'Asia orientale, egli sottolinea che i periodi pi\u00f9 lunghi di rapida crescita in questi Paesi non coincidono con fasi prolungate di libero scambio, ma piuttosto con fasi di protezione e promozione industriale. Le politiche commerciali e industriali interventiste avrebbero avuto un ruolo cruciale per il loro successo economico. Queste politiche sarebbero state simili a quelle utilizzate dalla Gran Bretagna nel XVIII secolo e dagli Stati Uniti nel XIX secolo. Egli ritiene che la politica di protezione dell'industria infantile abbia generato una performance di crescita molto migliore nei paesi in via di sviluppo rispetto alle politiche di libero scambio dagli anni '80.\nNella seconda met\u00e0 del XX secolo, Nicholas Kaldor riprende argomenti simili per consentire la conversione delle industrie che invecchiano. In questo caso, l'obiettivo era quello di salvare un'attivit\u00e0 minacciata di estinzione dalla concorrenza esterna e di salvaguardare i posti di lavoro. Il protezionismo deve permettere alle imprese che invecchiano di recuperare la loro competitivit\u00e0 a medio termine e, per le attivit\u00e0 destinate a scomparire, permette la riconversione di queste attivit\u00e0 e dei posti di lavoro.\nProtezione contro il dumping.\nGli Stati che ricorrono al protezionismo invocano la concorrenza sleale o pratiche di dumping:\nKeynes e gli squilibri commerciali.\nSecondo la teoria keynesiana, i deficit commerciali sono dannosi. I paesi che importano pi\u00f9 di quanto esportano indeboliscono la loro economia. Quando il deficit commerciale aumenta, la disoccupazione aumenta e il PIL rallenta. E i paesi in surplus si arricchiscono a spese dei paesi in deficit. Distruggono la produzione dei loro partner commerciali. John Maynard Keynes credeva che i paesi in surplus dovessero essere tassati per evitare squilibri commerciali.\nAll'inizio della sua carriera, Keynes era un economista marshallese profondamente convinto dei benefici del libero scambio. A partire dalla crisi del 1929, constatando l'impegno delle autorit\u00e0 britanniche a difendere la parit\u00e0 aurea della sterlina e la rigidit\u00e0 dei salari nominali, ader\u00ec gradualmente a misure protezionistiche\nIl 5 novembre 1929, ascoltato dal Comitato MacMillan per portare l'economia britannica fuori dalla crisi, Keynes indic\u00f2 che l'introduzione di tariffe sulle importazioni avrebbe aiutato a riequilibrare la bilancia commerciale. Il rapporto della commissione afferma, in una sezione intitolata \"controllo delle importazioni e aiuti alle esportazioni\", che in un'economia dove non c'\u00e8 piena occupazione, l'introduzione di tariffe pu\u00f2 migliorare la produzione e l'occupazione. Cos\u00ec, la riduzione del deficit commerciale favorisce la crescita del paese.\nNel gennaio 1930, nel l'Economic Advisory Council, Keynes propose l'introduzione di un sistema di protezione per ridurre le importazioni. Nell'autunno del 1930, propose una tariffa uniforme del 10% su tutte le importazioni e sussidi dello stesso tasso per tutte le esportazioni. Nel \"Trattato sulla moneta\", pubblicato nell'autunno del 1930, riprese l'idea di tariffe o altre restrizioni commerciali con l'obiettivo di ridurre il volume delle importazioni e riequilibrare la bilancia commerciale.\nIl 7 marzo 1931, nel New Statesman e Nation, scrisse un articolo intitolato \"Proposta per un'entrata tariffaria\". Egli sottolinea che la riduzione dei salari porta a una diminuzione della domanda nazionale che limita i mercati. Egli propone invece l'idea di una politica espansiva associata a un sistema tariffario per neutralizzare gli effetti sulla bilancia commerciale. L'applicazione delle tariffe doganali gli sembrava \"inevitabile, chiunque sia il Cancelliere dello Scacchiere\". Cos\u00ec, per Keynes, una politica di recupero economico \u00e8 pienamente efficace solo se il deficit commerciale \u00e8 eliminato. Propose una tassa del 15% sui prodotti manifatturieri e semilavorati e del 5% su alcuni prodotti alimentari e materie prime, con altre necessarie per le esportazioni esentate (lana, cotone).\nNel 1932, in un articolo intitolato \"The Pro- and Anti-Tariffs\", pubblicato su The Listener, prevedeva la protezione degli agricoltori e di alcuni settori come l'industria automobilistica e siderurgica, considerandoli indispensabili alla Gran Bretagna.\nNella situazione post-crisi del 1929, Keynes consider\u00f2 irrealistici i presupposti del modello di libero scambio. Egli critica, per esempio, l'assunzione neoclassica dell'aggiustamento dei salari.\nGi\u00e0 nel 1930, in una nota al Economic Advisory Council, dubitava dell'intensit\u00e0 del guadagno dalla specializzazione nel caso dei manufatti. Mentre partecipava al Comitato MacMillan, ammise di non \"credere pi\u00f9 in un grado molto alto di specializzazione nazionale\" e rifiut\u00f2 di \"abbandonare qualsiasi industria che non \u00e8 in grado, per il momento, di sopravvivere\". Critic\u00f2 anche la dimensione statica della teoria del vantaggio comparato che, secondo lui, fissando definitivamente i vantaggi comparati, porta in pratica ad uno spreco di risorse nazionali.\nNel Daily Mail del 13 marzo 1931, ha definito l'ipotesi di una perfetta mobilit\u00e0 settoriale del lavoro \"un'assurdit\u00e0\", poich\u00e9 afferma che una persona messa fuori dal lavoro contribuisce ad una riduzione del tasso di salario finch\u00e9 non trova un lavoro. Ma per Keynes, questo cambio di lavoro pu\u00f2 comportare dei costi (ricerca di lavoro, formazione) e non \u00e8 sempre possibile. In generale, per Keynes, i presupposti della piena occupazione e del ritorno automatico all'equilibrio screditano la teoria dei vantaggi comparati.\nNel luglio 1933, pubblic\u00f2 un articolo sul New Statesman e Nation intitolato \"National Self-Sufficiency\", criticando l'argomento della specializzazione delle economie, che \u00e8 alla base del libero scambio. Propone quindi la ricerca di un certo grado di autosufficienza. Invece della specializzazione delle economie sostenuta dalla teoria ricardiana del vantaggio comparato, preferisce il mantenimento di una diversit\u00e0 di attivit\u00e0 per le nazioni. In esso confuta il principio del commercio di pace. La sua visione del commercio \u00e8 diventata quella di un sistema in cui i capitalisti stranieri competono per la conquista di nuovi mercati. Difende l'idea di produrre sul suolo nazionale quando possibile e ragionevole, ed esprime simpatia per i sostenitori del protezionismo. \nEgli nota in \"National Self-Sufficiency\" :\nScrive anche in \"National Self-Sufficiency\" :\nPi\u00f9 tardi, Keynes ebbe una corrispondenza scritta con James Meade che si concentrava sulla questione delle restrizioni alle importazioni. Keynes e Meade hanno discusso la scelta migliore tra quote e tariffe. Nel marzo 1944 Keynes entr\u00f2 in una discussione con Marcus Fleming dopo che quest'ultimo aveva scritto un articolo intitolato \"Quote contro svalutazione\". In questa occasione, vediamo che ha definitivamente preso una posizione protezionista dopo la Grande Depressione. In effetti, riteneva che le quote potessero essere pi\u00f9 efficaci del deprezzamento della moneta per affrontare gli squilibri esterni. Cos\u00ec, per Keynes, il deprezzamento della moneta non era pi\u00f9 sufficiente e le misure protezionistiche divennero necessarie per evitare i deficit commerciali. Per evitare il ritorno delle crisi dovute a un sistema economico autoregolato, gli sembrava essenziale regolare il commercio e fermare il libero scambio (deregolamentazione del commercio estero).\nQuesto spiega anche la sua volont\u00e0 di sostituire la liberalizzazione del commercio internazionale (libero commercio) con un sistema di regolamentazione volto ad eliminare gli squilibri commerciali in queste proposte per gli accordi di Bretton Woods.\nMolti economisti e commentatori dell'epoca hanno sostenuto la sua visione degli squilibri commerciali. Come ha detto Geoffrey Crowther: \"Se le relazioni economiche tra le nazioni non sono in qualche modo abbastanza vicine all'equilibrio, allora non c'\u00e8 sistema finanziario che possa salvare il mondo dalle conseguenze impoverenti del caos.\". Influenzati da Keynes, i testi economici dell'immediato dopoguerra pongono un'enfasi significativa sulla bilancia commerciale. Tuttavia, negli ultimi anni, dalla fine del sistema di Bretton Woods nel 1971, con la crescente influenza delle scuole di pensiero monetariste negli anni '80, queste preoccupazioni - e in particolare quelle sugli effetti destabilizzanti di grandi surplus commerciali - sono in gran parte scomparse dal discorso; stanno ricevendo nuovamente una certa attenzione sulla scia della crisi finanziaria del 2007-2008.\nLibero commercio e povert\u00e0.\nSecondo gli economisti che difendono il protezionismo, il libero scambio ottimizza i settori in cui il Paese \u00e8 gi\u00e0 efficiente. Ci\u00f2 tenderebbe a bloccare i paesi poveri nei bassi salari delle industrie estrattive e agricole esistenti. Pertanto, non sarebbero in grado di industrializzarsi in modo significativo. Cos\u00ec, un maggiore accesso al competitivo mercato mondiale e i benefici della liberalizzazione del commercio andrebbero a beneficio solo di un piccolo gruppo di nazioni le cui industrie sarebbero gi\u00e0 abbastanza competitive. Secondo Paul Bairoch, un gran numero di paesi del Terzo Mondo che hanno seguito il libero commercio possono ora essere considerati come \"quasi-deserti industriali\"; egli nota che:\nSecondo Ha-Joon Chang gli anni '60 e '80 sono stati un periodo di politiche protezionistiche e interventiste nel mondo, mentre dagli anni '80 abbiamo vissuto un periodo di libero scambio. Ha affermato che i paesi in via di sviluppo hanno avuto migliori risultati economici durante il periodo protezionistico rispetto all'attuale periodo di libero scambio. In realt\u00e0, i paesi poveri sarebbero diventati ancora pi\u00f9 poveri da quando le protezioni economiche sono state rimosse all'inizio degli anni Ottanta. Nel 2003, 54 nazioni erano pi\u00f9 povere che nel 1990 (\"UN Human Development Report 2003\", p. 34). Durante gli anni '60 e '70 (il periodo protezionista), quando i paesi avevano pi\u00f9 protezione, l'economia globale si sarebbe sviluppata molto pi\u00f9 velocemente di oggi. Il reddito pro capite globale sarebbe aumentato di circa il 3% all'anno, mentre tra il 1980 e il 2000 (il periodo di libero scambio) sarebbe aumentato solo del 2% circa. La crescita del reddito pro capite nei paesi sviluppati sarebbe passata dal 3,2% annuo tra il 1960 e il 1980 al 2,2% annuo tra il 1980 e il 1999, mentre nei paesi in via di sviluppo sarebbe passata dal 3% all'1,5% annuo.\nSi stima che in America Latina il tasso di crescita annuale del reddito pro capite sia sceso dal 3,1% annuo tra il 1960 e il 1980 allo 0,6% annuo tra il 1980 e il 1999. La crisi sarebbe stata ancora pi\u00f9 profonda in altre regioni: tra il 1980 e il 1999, il reddito pro capite sarebbe diminuito in Medio Oriente e Nord Africa (a un tasso annuo di -0,2 per cento) mentre sarebbe aumentato del 2,5 per cento all'anno tra il 1960 e il 1980. Infine, dall'inizio della loro transizione economica, la maggior parte dei paesi ex comunisti avrebbe subito i pi\u00f9 rapidi cali di tenore di vita della storia moderna e molti di loro non avrebbero nemmeno recuperato la met\u00e0 del loro livello di reddito pro capite sotto il comunismo.\nI Paesi subsahariani dell'Africa avevano un reddito pro capite nel 2003 inferiore a quello di 40 anni prima (Ndulu, Banca Mondiale, 2007, p. 33). Con il libero scambio, l'Africa sarebbe meno industrializzata oggi di quanto non fosse quattro decenni fa. Si stima che il contributo del settore manifatturiero africano al prodotto interno lordo del continente sia diminuito dal 12% nel 1980 all'11% nel 2013, e che negli ultimi anni sia rimasto stagnante, secondo la Commissione Economica per l'Africa delle Nazioni Unite (ECA). Si stima che l'Africa rappresentasse oltre il 3% della produzione manifatturiera mondiale negli anni '70, e che da allora questa quota si sia dimezzata. Si stima che tra il 1980 e il 2000 (il periodo di libero scambio), il reddito pro capite nell'Africa subsahariana sia diminuito del 9%, mentre le politiche interventiste lo hanno aumentato del 37% tra il 1960 e il 1980. Inoltre, applicando laissez-faire, pochi paesi africani sarebbero stati in grado di trasformare la loro recente risorsa in una base industriale pi\u00f9 sostenibile. E nell'ultimo decennio, molti Paesi africani avrebbero aumentato, piuttosto che ridotto, la loro dipendenza dalle materie prime, le cui marcate fluttuazioni dei prezzi rendono difficile una crescita sostenuta. Tuttavia, alcuni Paesi africani sarebbero riusciti ad entrare in una fase di industrializzazione: Etiopia, Ruanda e, in misura minore, Tanzania. Il comune denominatore tra di loro \u00e8 che avrebbero abbandonato il libero scambio e adottato politiche che mirano e promuovono le proprie industrie manifatturiere. Avrebbero perseguito un \"modello di sviluppo dello Stato\" in cui i governi gestiscono e regolano le economie. Cos\u00ec, dal 2006, il settore manifatturiero etiope sarebbe cresciuto ad un tasso medio annuo di oltre il 10%, anche se da una base molto bassa.\nSecondo gli economisti che difendono il protezionismo, i paesi poveri che sono riusciti ad avere una crescita forte e sostenibile sono quelli che sono diventati mercantilisti e non liberi commercianti: Cina, Corea del Sud, Giappone, Taiwan. Cos\u00ec, mentre negli anni '90 Cina e India avevano lo stesso PIL pro capite, la Cina avrebbe seguito una politica molto pi\u00f9 mercantilista e ora ha un PIL pro capite tre volte superiore a quello dell'India Una parte significativa dell'ascesa della Cina nell'arena del commercio internazionale non deriverebbe dai presunti benefici della concorrenza internazionale, ma dalla delocalizzazione delle aziende dei paesi sviluppati. Dani Rodrik sottolinea che i paesi che hanno sistematicamente violato le regole della globalizzazione hanno registrato la crescita maggiore. Bairoch sottolinea che nel sistema del libero scambio, \"il vincitore \u00e8 colui che non gioca la partita\".\nDeindustrializzazione e deflazione salariale.\nAlcuni paesi che praticano il libero scambio stanno sperimentando la deindustrializzazione. Per esempio, secondo l'Economic Policy Institute, il libero scambio ha creato un grande deficit commerciale negli Stati Uniti per decenni, con la conseguente chiusura di molte fabbriche e il costo di milioni di posti di lavoro nel settore manifatturiero negli Stati Uniti. I deficit commerciali sostituiscono posti di lavoro ben remunerati nel settore manifatturiero con posti di lavoro di servizio a basso salario. Inoltre, i deficit commerciali causano notevoli perdite salariali, non solo per i lavoratori del settore manifatturiero, ma per tutti i lavoratori dell'economia nel suo complesso che non hanno una laurea. Ad esempio, nel 2011, 100 milioni di lavoratori a tempo pieno senza laurea hanno subito una perdita media di 1.800 dollari del loro stipendio annuale. Infatti, questi lavoratori che hanno perso il lavoro nel settore manifatturiero e devono accettare una riduzione del loro salario per trovare lavoro in altri settori stanno creando una concorrenza che riduce i salari dei lavoratori gi\u00e0 impiegati in questi altri settori. Inoltre, la minaccia di delocalizzazione degli impianti di produzione sta portando i lavoratori ad accettare tagli salariali per mantenere i loro posti di lavoro.\nSecondo l'EPI, gli accordi commerciali non hanno ridotto i deficit commerciali, ma li hanno piuttosto aumentati. Il crescente deficit commerciale con la Cina \u00e8 il risultato della manipolazione della sua valuta da parte della Cina, delle sue politiche di dumping, delle sue sovvenzioni, delle barriere commerciali che le danno un vantaggio molto significativo nel commercio internazionale. Inoltre, i posti di lavoro industriali persi a causa delle importazioni dalla Cina sono pagati molto meglio di quelli creati dalle esportazioni verso la Cina. Infatti, gli Stati Uniti esportano in Cina prodotti a basso salario, come i prodotti agricoli, e importano prodotti ad alto salario, come i prodotti informatici ed elettronici. La realt\u00e0 economica degli Stati Uniti \u00e8 quindi contraria alla teoria economica, secondo la quale gli Stati Uniti sono specializzati nella produzione di beni che richiedono lavoratori altamente qualificati e ben pagati e importano beni che richiedono manodopera meno qualificata. Cos\u00ec, anche se le importazioni fossero pari alle esportazioni, i lavoratori perderebbero comunque il loro salario.\nDavid Autor, David Dorn e Gordon Hanson dimostrano che il commercio con la Cina \u00e8 costato agli americani circa un milione di lavoratori statunitensi nel settore manifatturiero tra il 1991 e il 2007. La concorrenza delle importazioni cinesi ha portato alla perdita di posti di lavoro nel settore manifatturiero e al calo dei salari. Hanno anche scoperto che i guadagni di manodopera compensativa in altri settori non si sono mai concretizzati. Le aziende chiuse non ordinano pi\u00f9 beni e servizi da aziende locali non manifatturiere e gli ex lavoratori industriali possono rimanere disoccupati per anni o in modo permanente. La maggiore esposizione a importazioni riduce i salari nel settore non manifatturiero a causa della minore domanda di beni non manifatturieri e dell'aumento dell'offerta di manodopera per i lavoratori che hanno perso il lavoro nel settore manifatturiero. C'\u00e8 un calo del reddito familiare medio annuo di 549 dollari per adulto in et\u00e0 lavorativa per un aumento di 1000 dollari dell'esposizione alle importazioni. Un altro documento di questo team di economisti, con Daron Acemoglu e Brendan Price, stima che la concorrenza delle importazioni cinesi sia costata agli Stati Uniti fino a 2,4 milioni di posti di lavoro in totale tra il 1999 e il 2011.\nAvraham Ebenstein, Margaret McMillan, Ann Harrison hanno anche notato nel loro articolo \"Why are American Workers getting Poorer? China, Trade and Offshoring\" questi effetti negativi del commercio con la Cina sui lavoratori americani.\nAltre ricerche mostrano che nel Regno Unito, negli anni 2000, i lavoratori dei settori pi\u00f9 colpiti dalla crescita delle importazioni dalla Cina hanno trascorso pi\u00f9 tempo senza lavoro e hanno registrato un calo dei guadagni. Anche in questo caso, questi effetti sono stati pi\u00f9 pronunciati tra i lavoratori poco qualificati.\nIl settore manifatturiero \u00e8 un settore altamente produttivo e ad alta intensit\u00e0 di capitale che promuove salari elevati e buoni benefici per i suoi lavoratori. Infatti, il settore rappresenta pi\u00f9 di due terzi delle attivit\u00e0 di ricerca e sviluppo del settore privato e impiega pi\u00f9 del doppio degli scienziati e degli ingegneri rispetto al resto dell'economia. Pertanto, il settore manifatturiero \u00e8 uno stimolo molto importante per la crescita economica complessiva. Il settore manifatturiero \u00e8 anche associato a lavori di servizio ben pagati come la contabilit\u00e0, la gestione aziendale, la ricerca e sviluppo e i servizi legali. Di conseguenza, la deindustrializzazione sta portando anche a significative perdite di posti di lavoro nel settore dei servizi. Deindustrializzazione significa quindi la scomparsa di un motore molto importante della crescita economica.\nSecondo l'economista Jacques Sapir, il libero scambio porta alla delocalizzazione e a un effetto deprimente sui salari in alcuni paesi che lo praticano, come gli Stati Uniti. In effetti, altri paesi (ad esempio in Asia) hanno sviluppato politiche commerciali internazionali predatorie o mercantiliste. Ad esempio, hanno effettuato svalutazioni monetarie molto significative, politiche di dumping sociale ed ecologico, politiche di deflazione competitiva e di limitazione dei consumi interni. Nel contesto del libero scambio generalizzato stabilito dall'OMC, ci\u00f2 ha portato al trasferimento di fabbriche e posti di lavoro in questi paesi mercantilisti. Infatti, la liberalizzazione finanziaria e commerciale ha facilitato gli squilibri tra produzione e consumo nei paesi del libero scambio, portando a crisi. In quei paesi, il divario tra il reddito medio e quello mediano si stava allargando. In alcuni paesi, i redditi della maggior parte della popolazione sono completamente stagnanti o addirittura in calo. Questo effetto di deflazione dei salari \u00e8 stato amplificato dalla minaccia di delocalizzazione, che porta i dipendenti ad accettare condizioni sociali e salariali peggiori per preservare i posti di lavoro. Il management dell'azienda utilizza la minaccia della delocalizzazione per sfidare i precedenti accordi sociali e i regolamenti. I paesi del libero scambio possono quindi scegliere solo tra deflazione dei salari o delocalizzazione e disoccupazione.\nIl libero scambio contribuisce quindi al calo del reddito della maggior parte delle famiglie. Il boom del credito, che tecnicamente ha innescato la crisi, \u00e8 stato il risultato di un tentativo di mantenere la capacit\u00e0 di consumo della maggior parte delle persone in un momento in cui i redditi erano stagnanti o addirittura in calo a causa del libero scambio (come negli Stati Uniti nel caso della famiglia mediana). L'indebitamento delle famiglie \u00e8 in forte aumento in tutti i paesi sviluppati. Inoltre, la pressione competitiva delle politiche di dumping ha portato ad un rapido aumento dell'indebitamento aziendale. L'aumento dell'indebitamento degli agenti privati (famiglie e imprese) nei paesi sviluppati, quando la maggior parte dei redditi delle famiglie \u00e8 stata ridotta, in modo relativo o assoluto, dagli effetti della deflazione dei salari, non pu\u00f2 che portare a una crisi di insolvenza. Questo \u00e8 ci\u00f2 che ha portato alla crisi finanziaria.\nL'insolvenza della stragrande maggioranza delle famiglie \u00e8 al centro della crisi del debito ipotecario che ha colpito gli Stati Uniti, il Regno Unito e la Spagna. Al centro della crisi non ci sono quindi le banche, il cui dissesto \u00e8 solo un sintomo, ma il libero scambio, i cui effetti si combinano con quelli della liberalizzazione finanziaria..\nLa globalizzazione ha quindi creato squilibri, come la deflazione dei salari in alcuni paesi. Questi squilibri hanno a loro volta portato a un improvviso aumento del debito degli attori privati. E questo ha portato a una crisi di insolvenza. Infine, le crisi sono diventate sempre pi\u00f9 rapide e brutali. Pertanto, l'introduzione di misure protezionistiche, come le quote e le tariffe, \u00e8 essenziale per proteggere i mercati interni dei paesi, aumentare i salari e aumentare la domanda. Ci\u00f2 potrebbe consentire la ricostruzione del mercato interno su base stabile, con un significativo miglioramento della capacit\u00e0 di credito delle famiglie e delle imprese.\nCritica della teoria dei vantaggi comparati.\nLa teoria dei vantaggi comparati dice che le forze di mercato spingono tutti i fattori di produzione verso il loro migliore utilizzo nell'economia. Indica che il libero commercio internazionale andrebbe a vantaggio di tutti i paesi partecipanti e del mondo intero perch\u00e9 potrebbero aumentare la loro produzione complessiva e consumare di pi\u00f9 specializzandosi in base ai loro vantaggi comparativi. La merce diventerebbe pi\u00f9 economica e disponibile in maggiori quantit\u00e0. Inoltre, questa specializzazione non avverrebbe per caso o per intenzione politica, ma sarebbe automatica. Tuttavia, secondo gli economisti non neoclassici, l'applicazione delle teorie del libero scambio e del vantaggio comparativo si basa su ipotesi che non sono n\u00e9 teoricamente n\u00e9 empiricamente valide.\nL'immobilit\u00e0 internazionale del lavoro e del capitale \u00e8 centrale nella teoria del vantaggio comparativo. David Ricardo era consapevole che l'immobilit\u00e0 internazionale del lavoro e del capitale \u00e8 un'ipotesi indispensabile. Gli economisti neoclassici, invece, sostengono che la portata di tali movimenti di lavoro e di capitale \u00e8 trascurabile. Hanno sviluppato la teoria della compensazione dei fattori che rende superflui questi movimenti. \nIn pratica, per\u00f2, i lavoratori si spostano in gran numero da un paese all'altro. Capitale sono diventati sempre pi\u00f9 mobili e si spostano spesso da un paese all'altro. Inoltre, l'ipotesi neoclassica secondo cui i fattori sono intrappolati a livello nazionale non ha alcuna base teorica e l'ipotesi della perequazione dei prezzi dei fattori non pu\u00f2 giustificare l'immobilit\u00e0 internazionale. Inoltre, non vi \u00e8 alcuna prova che i prezzi dei fattori di produzione siano uguali in tutto il mondo. Pertanto, i vantaggi comparativi non possono determinare la struttura del commercio internazionale.\nUn'esternalit\u00e0 \u00e8 il termine utilizzato quando il prezzo di un prodotto non riflette il suo costo reale o il suo valore economico. La classica esternalit\u00e0 negativa \u00e8 il degrado ambientale, che riduce il valore delle risorse naturali senza aumentare il prezzo del prodotto che le ha danneggiate. La classica esternalit\u00e0 positiva \u00e8 l'invasione tecnologica, in cui l'invenzione di un prodotto da parte di un'azienda permette ad altri di copiarlo o di costruire su di esso, generando una ricchezza che l'azienda originale non pu\u00f2 catturare. Se i prezzi sono sbagliati a causa di esternalit\u00e0 positive o negative, il libero commercio produrr\u00e0 risultati non ottimali.\nLa teoria del vantaggio comparativo presuppone che le risorse utilizzate per produrre un prodotto possano essere utilizzate per produrre un altro oggetto. Se non possono, le importazioni non spingeranno l'economia verso industrie pi\u00f9 adatte al loro vantaggio comparativo e distruggeranno solo le industrie esistenti.\nAd esempio, quando i lavoratori non possono spostarsi da un settore all'altro - di solito perch\u00e9 non hanno le competenze giuste o non vivono nel posto giusto - i cambiamenti del vantaggio comparativo dell'economia non li sposteranno verso un settore pi\u00f9 appropriato, ma verso la disoccupazione o verso lavori precari e improduttivi.\nLa teoria del vantaggio comparativo permette un'analisi \"statica\" piuttosto che \"dinamica\" dell'economia. Gli sviluppi dinamici endogeni al commercio, come la crescita economica, non sono integrati nella teoria di Ricardo. E questo non \u00e8 alterato da quello che viene chiamato \"vantaggio comparativo dinamico\". \nTuttavia, il mondo, e in particolare i paesi industrializzati, sono caratterizzati da guadagni dinamici endogeni al commercio. Inoltre, i guadagni dinamici sono pi\u00f9 importanti di quelli statici.\nUn assunto cruciale sia nelle formulazioni classiche che neoclassiche della teoria del vantaggio comparativo \u00e8 che il commercio \u00e8 equilibrato, il che significa che il valore delle importazioni \u00e8 pari al valore delle esportazioni di ciascun paese. Il volume degli scambi pu\u00f2 cambiare, ma il commercio internazionale sar\u00e0 sempre in equilibrio almeno dopo un certo tempo di aggiustamento. \nTuttavia, gli squilibri commerciali sono la regola e il commercio equilibrato \u00e8 in pratica solo l'eccezione. Inoltre, le crisi finanziarie, come quella asiatica degli anni '90, dimostrano che gli squilibri della bilancia dei pagamenti sono raramente benigni e non si autoregolano. Non c'\u00e8 un meccanismo di regolazione in pratica.\nLa definizione del commercio internazionale come commercio di scambio \u00e8 la base per l'ipotesi di un commercio equilibrato. Ricardo insiste sul fatto che il commercio internazionale si svolge come se fosse un semplice baratto, un'ipotesi mantenuta dagli economisti classici e neoclassici successivi. \nIn pratica, per\u00f2, la velocit\u00e0 di circolazione non \u00e8 costante e la quantit\u00e0 di denaro non \u00e8 neutrale per l'economia reale. Il denaro non \u00e8 solo un mezzo di scambio. \u00c8 prima di tutto un mezzo di pagamento e serve anche a conservare il valore, a saldare i debiti, a trasferire il patrimonio. Cos\u00ec, contrariamente all'ipotesi del baratto della teoria del vantaggio comparativo, il denaro non \u00e8 una merce come le altre. E il denaro come riserva di valore in un mondo di incertezza influenza in modo significativo le motivazioni e le decisioni dei detentori di patrimoni e dei produttori.\nRicardo e i successivi economisti classici presuppongono che il lavoro tenda ad essere pienamente impiegato e che il capitale sia sempre pienamente utilizzato in un'economia liberalizzata, perch\u00e9 nessun proprietario di capitale lascer\u00e0 il suo capitale inutilizzato, ma cercher\u00e0 sempre di trarne profitto. Il fatto che non ci sia un limite all'uso del capitale \u00e8 una conseguenza della legge di Jean-Baptiste Say che presuppone che la produzione sia limitata solo dalle risorse, che viene adottata anche dagli economisti neoclassici \nIn pratica, per\u00f2, il mondo \u00e8 caratterizzato dalla disoccupazione. La disoccupazione e la sottoccupazione del capitale e del lavoro non sono fenomeni a breve termine, ma sono comuni e diffusi. Disoccupazione e risorse non sfruttate sono la regola piuttosto che l'eccezione.\nDescrizione.\nStrumenti protezionistici.\nProtezionismo doganale:\nProtezionismo non doganale:\nProtezionismo e liberismo.\n\u00abIl dibattito sui vantaggi del liberismo o del protezionismo \u00e8 vastissimo sia tra i contemporanei che tra gli storici. Eppure di fatto la scelta protezionista non rallent\u00f2 il processo d'integrazione mondiale dell'economia, tanto \u00e8 vero che il commercio internazionale, nei due decenni precedenti la prima guerra mondiale, fu pi\u00f9 vigoroso che mai. Il fatto \u00e8 che per i contemporanei \"protezionismo\" significava molte cose assieme...\u00bb e non solo una scelta di politica economica. Dietro gli interessi economici si agitavano \u00abstrategie di politica internazionale di prestigio e di espansione, nonch\u00e9 fieri conflitti teorici tra la rumorosissima e influente, ma minoritaria scuola liberista, detentrice dei valori dell'economia classica, e i suoi pi\u00f9 pragmatici e spregiudicati nemici, nei parlamenti come nelle associazioni di agrari e industriali. E protezionismo e liberismo divennero cos\u00ec due contrapposte ideologie, due bandiere.\u00bb\nIn opposizione ai vantaggi della libera iniziativa e del minimo intervento dello Stato in economia con la formazione e la tutela della libera concorrenza, prospettati dalla corrente liberista, i sostenitori del protezionismo vantavano gli effetti positivi di questa scelta economica quali:\nNeoprotezionismo.\nIl \"neoprotezionismo\" (o \"neocolbertismo\") \u00e8 una politica economica attuata secondo i principi del protezionismo classico da un raggruppamento di Stati (come l'Unione europea) che, avendo interessi comuni, evitano di farsi concorrenza tra di loro in comparti produttivi economicamente e socialmente importanti, quali l'agricoltura e l'industria manifatturiera per avvantaggiarsi a vicenda nei confronti della concorrenza mondiale, non considerando per\u00f2 che in tal modo ci si espone al rischio di rappresaglie dagli altri stati e che si danneggiano cos\u00ec gli interessi dei consumatori ad acquisire merci sul libero mercato.\nSin dagli anni '90, l'Unione europea, trovandosi impreparata di fronte al fenomeno della globalizzazione dei mercati e per le continue e pesanti perdite di posti di lavoro nei settori manifatturieri nazionali, avrebbe messo in atto, non in modo manifesto, una politica neoprotezionista che, con la crisi economica mondiale iniziata dal 2008, si sarebbe cos\u00ec estesa in altre regioni mondiali causando, secondo alcuni economisti, il peggioramento della situazione economica internazionale.\nCos\u00ec ad esempio la Francia avrebbe varato misure neoprotezionistiche per la produzione automobilistica nazionale in grave crisi e l'Inghilterra, in base al principio \"British workers for British jobs\" del partito conservatore al potere ha dovuto far fronte alla protesta dei lavoratori di fronte alla prospettiva di essere sostituiti da manodopera straniera.\nPolitiche neoprotezioniste sono previste dagli Stati Uniti con l'obbligo delle aziende di acquistare ferro e acciaio prodotto solo all'interno dei confini nazionali e ad usare per le opere infrastrutturali solo prodotti fabbricati in patria.\nSecondo il premio Nobel Paul Krugman le politiche protezioniste, applicate da tutti gli stati, pur alterando il libero mercato, presentano aspetti positivi nel senso che si stimola in questo modo la produzione nazionale con interventi statali che ricadrebbero fiscalmente sui contribuenti nazionali, ma porterebbero a una incisiva riduzione della disoccupazione e ad una nuova crescita economica."}
{"id": "728023", "revid": "1305772", "url": "https://it.wikipedia.org/wiki?curid=728023", "title": "Melandri", "text": ""}
{"id": "728026", "revid": "177744", "url": "https://it.wikipedia.org/wiki?curid=728026", "title": "Secondo molare superiore", "text": "Il secondo molare \u00e8 un elemento caratterizzato da una variabilit\u00e0 morfologica che porta a distinguere:\nPresenta costantemente un ponte di smalto che costituisce la cresta obliqua, che congiunge la cuspide mesio-palatale con la disto-vestibolare.\nHa un'altezza di 19 mm, di cui 7 coronali e 12 radicolari. Il diametro mesio-distale coronale \u00e8 di 9 mm, mentre al colletto si restringe a 7 mm; il vestibolo-linguale misura mediamente 10 mm. La corona \u00e8 dunque pi\u00f9 piccola in tutte le sue misurazioni rispetto al primo molare.\nDisposizione e rapporti.\nMesialmente prende contatto con la faccia distale del primo molare, a livello del terzo occlusale, in posizione vestibolare; distalmente entra in contatto con il terzo molare, quando presente, normalmente a livello del terzo occlusale e in posizione mediana rispetto all'asse vestibolo-palatale. Con il tempo e con l'usura dei denti i contatti diventa una superficie rotondeggiante. \nMorfologia coronale.\n\"Vestibolarmente\" (quindi frontalmente) la corona ha una forma trapezoidale. \n\u00c8 possibile vedere le cuspidi vestibolari, delle quali la mesiale \u00e8 decisamente pi\u00f9 grande della distale. La cuspide disto-palatale che sporge lateralmente nella tipologia a 4 cuspidi, \u00e8 assente o appena accennata in quella a 3 cuspidi. La cuspide mesio-palatale, che nel primo molare si insinua in questo prospetto tra le due cuspidi vestibolari, nel secondo molare non \u00e8 allineata con il solco intercuspidale vestibolare e pertanto risulta nascosta dalle cuspidi frontali.\nI contorni sono concavi, con qualche differenza: il mesiale ha la sommit\u00e0 nel terzo occlusale, il distale nel terzo medio. La cuspide mesiale ha la costa mesiale pi\u00f9 lunga della distale, cosicch\u00e9 la sommit\u00e0 cuspidale risulta spostata in senso distale. Il contorno cervicale \u00e8 a forma di parentesi graffa a concavit\u00e0 occlusale, con le braccia proporzionate alle cuspidi soprastanti e l'angolo formato da uno spigolo di smalto che proietta in direzione radicolare. La superficie vestibolare \u00e8 convessa, caratterizzata dalla giustapposizione delle due cuspidi che determina un solco vestibolare intercuspidale.\nLa faccia \"palatale\" (rivolta al palato) anche nel tipo a 4 cuspidi, \u00e8 caratterizzata da una cuspide disto-palatale poco sviluppata sia in larghezza che in altezza. Raramente pu\u00f2 essere presente il tubercolo di Carabelli.\nNel tipo a 4 cuspidi, la cuspide linguale \u00e8 acuta, con la sommit\u00e0 spostata mesialmente per via della maggiore lunghezza della costa distale rispetto alla mesiale.\nIl colletto ha una leggera convessit\u00e0 coronale.\n\"Distalmente\" e \"mesialmente\" ha forma trapezoidale, con base minore occlusale. \nI contorni sono convessi, e presentano un cercine cervicale molto pi\u00f9 marcato che nel primo molare. La superficie \u00e8 decisamente appiattita.\nLa cresta marginale mesiale \u00e8 spesso attraversata da un solco accessorio. \nLa cuspide disto-linguale, se presente, \u00e8 comunque molto piccola e la sua costa distale si confonde con la cresta marginale, per cui questo prospetto mostra sempre la cresta obliqua.\nIl colletto \u00e8 piuttosto appiattito.\nLa faccia \"occlusale\", nel tipo a 4 cuspidi ha forma trapezoidale a base maggiore mesiale: il lato mesiale \u00e8 appiattito o leggermente convesso, e attraversato da solchi accessori; il vestibolare \u00e8 obliquo e presenta due convessit\u00e0 corrispondenti alle cuspidi; il distale \u00e8 regolarmente convesso; il palatale \u00e8 maggiore del vestibolare, a differenza degli altri elementi dentari, presenta le convessit\u00e0 relative alle cuspidi. Il tipo a 3 cuspidi ha una forma triangolare a sommit\u00e0 linguale.\nIl rapporto tra dimensione vestibolo-palatale e mesio-distale \u00e8 maggiore rispetto al primo molare: il tavolato occlusale del secondo molare \u00e8 infatti molto allungato in senso vestibolo-palatale.\nLe cuspidi mesiali hanno la stessa dimensione, e sono maggiori della disto-vestibolare. La cuspide disto-linguale, quando presente, \u00e8 sempre la pi\u00f9 piccola delle mesiali.\nLe tre cuspidi principali formano un triangolo, i cui lati sono: costa marginale mesiale, coste cuspidali vestibolari, cresta obliqua. Per cresta obliqua si intende il ponte di smalto formato dell'allineamento delle coste interne delle cuspidi mesio-palatale e disto-vestibolare. Le cuspidi vestibolari sono separate dalle palatali da un solco principale mesio-distale, da cui originano numerosi solchi accessori ma \u00e8 meno netto del primo molare, poich\u00e9 il ponte di smalto \u00e8 pi\u00f9 sottile. Mesialmente il solco parte dalla fossa marginale mesiale e termina nella fossa centrale, insieme al solco intercuspidale vestibolare; distalmente origina dalla fossa marginale distale, e nel tipo a 4 cuspidi la porzione distale del solco principale \u00e8 allineata al solco intercuspidale linguale, emarginando la cuspide disto-linguale che si confonde con la cresta marginale distale fino a scomparire nel tipo a 3 cuspidi.\nLa cresta marginale mesiale \u00e8 ben sviluppata, mentre la distale \u00e8 ridotta.\nMorfologia radicolare.\nIl secondo molare superiore \u00e8 dotato di 3 radici: due vestibolari ed una palatale. Nel 46% dei casi le 3 radici possono trovarsi fuse in un unico blocco radicolare.\nPresenta generalmente 3 canali (41% dei casi), uno per ogni radice. \nNel 37% dei casi l'elemento ha 4 canali, con la radice mesiale che presenta 2 canali, che nella maggior parte dei casi originano da forami distinti della camera pulpare, ma occasionalmente pu\u00f2 essere presente un unico forame comune ai due canali. \nOdontogenesi.\nLa calcificazione della corona inizia verso i 3 anni, e viene completata entro gli 8. Il dente erompe verso i 12-13 anni e la rizogenesi \u00e8 completata tra i 14 e i 16 anni."}
{"id": "728030", "revid": "88740", "url": "https://it.wikipedia.org/wiki?curid=728030", "title": "Palmetta", "text": "La palmetta \u00e8 una forma di allevamento in parete adottata nell'arboricoltura da frutto. \nCaratteristiche generali.\nLa palmetta \u00e8 la tradizionale forma di controspalliera concepita come alternativa alle tradizionali forme in volume (vaso e piramide) allo scopo di ridurre il sesto d'impianto, migliorare le condizioni per la meccanizzazione, agevolare le operazioni colturali ad alto assorbimento di lavoro, quali la potatura e la raccolta. Ideata da molti decenni, parallelamente all'evoluzione della frutticoltura moderna ha subito diverse modifiche concettuali fondate in generale su una razionalizzazione dei criteri di potatura di allevamento, con due finalit\u00e0 economiche principali: l'abbreviazione dei tempi di entrata in produzione e la semplificazione della geometria per ridurre l'onere della potatura.\nLe varie forme di palmetta presentano in comune lo sviluppo prevalente della chioma in larghezza e, entro certi limiti, in altezza, mentre \u00e8 piuttosto contenuto lo sviluppo in profondit\u00e0. Le palmette originarie, rigidamente appiattite, sono state in seguito sostituite da chiome leggermente pi\u00f9 espanse in profondit\u00e0 per il passaggio dalle vecchie forme geometriche obbligate a quelle pi\u00f9 o meno libere. L'adozione di distanze d'impianto strette lungo la fila fa in modo che le varie piante formino una parete continua, pi\u00f9 o meno appiattita, alta in genere dai 2,5 ai 3,5 metri, con branche primarie che s'inseriscono sul fusto a partire da pochi decimetri dal suolo. \nLo sviluppo della vegetazione su un piano verticale rende necessario il ricorso ad un sistema di sostegno formato da pali e fili. Anche in questo caso nel tempo si \u00e8 semplificata la struttura per ridurre i costi.\nAdottata in principio per le rosacee da frutto (in particolare per il melo e per il pesco) si \u00e8 in seguito estesa anche ad altre colture arboree, come ad esempio il kaki e l'olivo, per quanto non sempre l'adozione ha riscontrato particolare successo. Attualmente la palmetta ha subito un forte ridimensionamento soprattutto nei moderni impianti di melo e pesco a favore di sistemi di allevamento in parete che migliorano ulteriormente la gestione tecnica ed economica del frutteto.\nFacendo riferimento all'evoluzione storica della palmetta, si possono distinguere tre raggruppamenti concettuali:\nForme obbligate.\nSi tratta di vecchi sistemi d'interesse storico, la maggior parte ideati dai francesi nell'Ottocento. Sono abbandonati da molti decenni in quanto obsoleti e incompatibili con l'indirizzo di semplificare le operazioni e ridurre i tempi di entrata in produzione. \nLe diverse varianti avevano in comune una geometria rigorosa dell'impalcatura che da un lato richiedeva laboriosi interventi sia nella potatura di allevamento sia in quella di produzione, da un altro sistemi di sostegno oggi improponibili. Il sostegno, necessario per impostare l'orientamento delle branche, si assicurava appoggiando la parete ad un muro (sistemi a \"spalliera\") oppure con un'armatura di sostegno complessa realizzata con pali e fili (sistemi a \"controspalliera\").\nFra le forme pi\u00f9 comuni si citano le seguenti:\nForme intermedie.\nLe forme intermedie si sono evolute parallelamente alla frutticoltura intensiva e specializzata semplificando concettualmente le vecchie forme obbligate. In Italia erano largamente diffuse nei frutteti intensivi nel secondo dopoguerra fino agli anni '80, costituendo anche un elemento paesaggistico determinante in zone ad alta vocazione frutticola nel Triveneto e in Emilia-Romagna nella coltivazione del melo, del pero e del pesco.\nLe forme intermedie s'identificano nella palmetta regolare, nella quale il criterio geometrico resta l'elemento determinante nella costruzione dello scheletro in fase di allevamento. L'armatura di pali e fili di sostegno \u00e8 andata semplificandosi secondo la tipologia.\nLa caratteristica comune \u00e8 la costituzione di una parete verticale fortemente appiattita, costituita da 3-5 palchi sovrapposti di branche inclinate o orizzontali, posizionate pi\u00f9 o meno simmetricamente nella direzione del filare. La struttura si realizza costruendo un palco ogni anno e selezionando fin dall'inizio le branche primarie. La potatura di allevamento richiede pertanto interventi laboriosi finalizzati a orientare correttamente le branche primarie, permettere il prolungamento della freccia, rimuovere i succhioni che si sviluppano alla base delle branche, ingentilire le branchette di rivestimento. Tali interventi devono essere eseguiti sia con la potatura invernale, sia con la potatura estiva, in questo caso rimuovendo i rami anticipati. \nLe palmette regolari sono riconducibili a due tipi.\nPalmetta regolare a branche orizzontali.\n\u00c8 una forma obbligata a tutti gli effetti, usata per il melo e per il pero fino a pochi decenni fa. \u00c8 scomparsa dai nuovi impianti a partire dagli anni '70. \nLa struttura consiste in un asse centrale sul quale sono inserite a intervalli regolari pi\u00f9 coppie sovrapposte di branche primarie posizionate orizzontalmente in direzione del filare. La posizione delle branche \u00e8 assicurata dall'armatura di sostegno. Le branche primarie sono rivestite direttamente dalle branchette fruttifere, periodicamente rinnovate, oppure da branche secondarie brevi sulle quali s'inseriscono le branchette fruttifere. La freccia \u00e8 del tutto assente o sostituita da una breve formazione terminale ripiegata per contenerne la vigoria. Il fusto \u00e8 alto 50-60 cm, mentre la distanza fra i palchi varia dai 70 ai 100 cm secondo la vigoria della cultivar e del portinnesto.\nLa struttura si imposta nella potatura di allevamento costruendo un palco all'anno a partire dall'anno d'impianto. Ogni anno si selezionano i tre germogli che devono costituire rispettivamente il prolungamento dell'asse caulinare e le due branche primarie, naturalmente fra quelli inseriti in prossimit\u00e0 del punto in cui dovrebbe posizionarsi il palco. Gli altri germogli vanno ripiegati in modo da deprimerne il vigore e non entrare in competizione con quelli selezionati. Nella potatura invernale si procede poi a piegare le due branche primarie in posizione orizzontale fissandole all'armatura di sostegno.\nOltre ad essere laboriosa e rigida nei vincoli in fase di allevamento, questa palmetta aveva il difetto di richiedere sistematici interventi di correzione per mantenere la forma e l'equilibrio fra i palchi. In particolare era necessaria - nella potatura verde - la continua rimozione dei succhioni che tendono a ricacciare facilmente nella parte prossimale delle branche primarie a causa della loro posizione orizzontale.\nPalmetta regolare a branche oblique.\n\u00c8 una forma obbligata ma pi\u00f9 adatta ad assecondare il portamento naturale delle piante e ha progressivamente sostituito il tipo precedente diffondendosi nei nuovi impianti negli anni 60-70, sia per le pomacee (melo, pero) sia per le drupacee (pesco). La sua importanza \u00e8 andata in ogni modo in disuso perch\u00e9 il criterio di base rendeva ancora onerosa la potatura d'allevamento e il mantenimento della forma nella potatura di produzione.\nLa struttura consiste in un asse centrale sul quale sono disposti a intervalli regolari 3-4 palchi di branche primarie inclinate di circa 45\u00b0 rispetto alla verticale. L'inclinazione \u00e8 pi\u00f9 accentuata nelle branche superiori per contenere la loro vigoria data la migliore posizione rispetto a quelle inferiori. In ogni palco le branche sono inserite ad altezze sfasate di 15-20 cm per evitare squilibri nello sviluppo della freccia. Pur mantenendo i criteri di base, la geometria mostra leggere differenze secondo il comportamento vegetazionale della specie e la vigoria del portinnesto.\nMelo.\nUsando il franco come portinnesto, si costituisce una palmetta a 3 palchi, il primo palco si posiziona a 60-80 cm dal suolo, gli altri palchi a 100-120 cm l'uno dall'altro. Le branchette fruttifere sono inserite direttamente sulle branche secondarie oppure su brevi speroni. \nPero.\nIl primo palco si posiziona a circa 30 cm dal suolo con portinnesto debole (Cotogno), a 50-60 cm con portinnesto vigoroso (franco). Le distanze fra due palchi adiacenti variano da un minimo di 50 cm (pero su cotogno) ad un massimo di 100 cm (pero su franco). Le branchette fruttifere sono inserite direttamente sulle branche primarie o su brevi speroni. Il numero di palchi dipende dalla vigoria: su portinnesto vigoroso si alleva una palmetta a 3 palchi, raramente 4, mentre con portinnesto debole le minori distanze permettono di aumentare il numero di palchi (4-5).\nPesco.\nIl primo palco si posiziona a 50-60 cm dal suolo, le distanze fra due palchi adiacenti sono invece di 100-120 cm. La struttura della ramificazione cambia secondo la posizione: sulle branche primarie del primo palco sono presenti 2 branche secondarie nel tratto prossimale, mentre nel tratto restante e negli altri palchi le branchette fruttifere sono inserite su brevi speroni o direttamente sulla branca primaria.\nPotatura.\nLa costruzione della palmetta a branche oblique si effettua in generale realizzando un palco all'anno. Al momento della messa a dimora si recide l'astone poco sopra l'altezza del primo palco. In questo modo s'induce la pianta a formare le ramificazioni. In primavera si individuano i tre germogli che formeranno rispettivamente le due branche primarie e il prolungamento della freccia. Utilizzando una struttura di sostegno formata da tre canne fissate a cavalletto (due oblique e una verticale) si posizionano i tre germogli quando hanno raggiunto una lunghezza adatta (almeno 30 cm). Gli altri germogli saranno trattati in modo da non entrare in competizione con quelli selezionati, perci\u00f2 si proceder\u00e0 alla rimozione, alla cimatura o alla piegatura. Durante l'estate si regola l'inclinazione delle due branche primarie e si asportano gli eventuali rami anticipati troppo vigorosi sviluppati in posizione dorsale (soprattutto nel pesco). In inverno si diradano i rami anticipati, asportando in particolare quelli sul tratto terminale.\nNegli anni successivi la potatura di allevamento procede con gli stessi criteri, selezionando i germogli, emessi in primavera, che dovranno costituire il nuovo palco di branche e il prolungamento della freccia.\nNon ci sono sostanziali differenze, a parte la morfologia dei rami, nella potatura d'allevamento di pomacee e drupacee ad eccezione del pero innestato su cotogno: in questo caso si dovranno realizzare pi\u00f9 palchi e si sfruttano eventualmente i rami anticipati per realizzare la forma definitiva in 3-4 anni. In genere il pesco deve essere allevato a tutta cima in modo che la freccia regoli con la dominanza apicale la geometria di sviluppo contenendo la formazione di rami anticipati. Per le pomacee, avendo una minore tendenza ad emettere rami anticipati, si procede in genere raccorciando la freccia con una cimatura in modo da portarla alla stessa altezza delle branche dell'ultimo palco.\nLa potatura di produzione si effettua regolando il numero di branchette fruttifere in base alla vigoria delle branche, mantenendo un sostanziale equilibrio fra i diversi palchi e rinnovando le branchette fruttifere esaurite. Durante l'estate potrebbe essere necessario il ricorso alla potatura verde per rimuovere i rami anticipati troppo vigorosi e i succhioni.\nForme moderne.\nLe forme moderne rispondono all'esigenza di ridurre i costi di produzione abbreviando i tempi per l'entrata in produzione (entro il terzo anno) e le operazioni sia nella potatura d'allevamento sia in quella di produzione. In generale queste forme hanno una struttura irregolare con branche oblique ma svincolata da schemi geometrici senza per\u00f2 pregiudicare l'equilibrio nello sviluppo delle branche e l'uniformit\u00e0 di copertura della parete produttiva. Per questo motivo sono comunemente indicate con i termini di palmetta irregolare o palmetta libera oppure, se si utilizzano i rami anticipati, palmetta anticipata.\nPalmetta irregolare a branche oblique.\nDetta anche \"palmetta libera\", si \u00e8 diffusa come evoluzione della palmetta regolare nelle pomacee innestate su portinnesti poco vigorosi (pero su cotogno e melo su portinnesti nanizzanti): in queste piante allevate a palmetta regolare la distanza fra i palchi si riduce a circa mezzo metro e il numero dei palchi aumenta fino a 4-5. La densit\u00e0 delle ramificazioni fa aumentare il grado di libert\u00e0 nel direzionamento delle branche e rende possibile l'adozione di interventi correttivi in un secondo momento. \nPer questo motivo si \u00e8 constatato che \u00e8 possibile allevare queste piante senza ricorrere ad una rigorosa geometria e sfruttando anche l'emissione di rami anticipati riducendo i tempi necessari per costituire lo scheletro definitivo. L'allevamento \u00e8 condotto a tutta cima o con la rimozione della freccia per favorire l'emissione di rami anticipati. Quando le piante raggiungono la forma definitiva, si procede con graduali interventi di correzione per conferire una forma pi\u00f9 regolare. In questa seconda fase si procede pertanto con l'asportazione di branche mal conformate e con il diradamento.\nIn definitiva la palmetta libera \u00e8 tale solo in fase di allevamento mentre in piena produzione la conformazione non si discosta da quella della palmetta regolare a branche oblique. Il vantaggio consiste in uno snellimento delle operazioni di potatura di allevamento e in un raccorciamento della fase iniziale.\nPalmetta anticipata.\nLa palmetta anticipata rappresenta la forma pi\u00f9 moderna e permette di anticipare di un anno l'entrata in produzione rispetto alla forma precedente. Attualmente \u00e8 la palmetta pi\u00f9 diffusa per l'allevamento del pero, del melo, del pesco e del susino.\nLa struttura delle branche non differisce da quella della palmetta libera in quanto i criteri di realizzazione sono i medesimi. La differenza fondamentale si ha al primo anno: l'astone viene messo a dimora lasciando tutte le ramificazioni che lo rivestono, limitando il taglio ad una recisione sopra il punto corrispondente al futuro secondo palco. Alla fine del primo anno la pianta possiede gi\u00e0 due palchi di branche primarie alle quali si aggiungono delle ramificazioni secondarie che saranno rimosse solo dopo alcuni anni. Il completo sviluppo si ottiene alla fine del terzo anno. L'allevamento \u00e8 condotto a tutta cima, senza la rimozione della freccia in modo che si crei con la dominanza apicale un naturale equilibrio di conformazione.\nQuesta tipologia richiede da un lato l'impiego di astoni ben conformati, provvisti di un numero sufficiente di rami anticipati, da un altro la predisposizione di condizioni ottimali di fertilit\u00e0 del terreno per prevenire crisi di trapianto. Va infatti ricordato che lasciando i rami anticipati, inizialmente c'\u00e8 uno squilibrio tra la parte aerea e l'apparato radicale, perci\u00f2 le piante devono trovarsi in buone condizioni di fertilit\u00e0 chimica e di umidit\u00e0 del terreno.\nPalmetta di olivo.\nL'olivo pu\u00f2 essere allevato a palmetta adottando uno schema geometrico che permette di ottenere una forma appiattita distribuendo la vegetazione con una certa regolarit\u00e0.\nLa struttura \u00e8 costituita da un asse verticale provvisto di freccia, sul quale s'inseriscono a 50-60 cm e ad altezze sfasate due branche oblique, inclinate di circa 30\u00b0-40\u00b0 rispetto alla verticale. Le due branche e la freccia formano un unico piano verticale nella direzione del filare.\nIn fase di allevamento si procede facendo in modo che sulle branche e sulla freccia s'inseriscano branche secondarie che tendano ad occupare gli spazi vuoti.\nLa palmetta di olivo ha ottenuto uno scarso successo a causa della difficolt\u00e0 di mantenere la forma in una specie che ha una notevole capacit\u00e0 pollonifera e che tende ad espandere la chioma anche in profondit\u00e0. In alternativa alla palmetta si \u00e8 evoluta la forma a ipsilon, priva della freccia, ma anche in questo caso il sistema non ha riscontrato particolare successo a causa dei molteplici svantaggi.\nTuttavia negli ultimi anni grazie allo sviluppo di sistemi olivicoli superintensivi (pi\u00f9 di mille alberi a ettaro) la forma a palmetta nell'ulivo \u00e8 stata rivalutata. Infatti in questi sistemi la forma a palmetta si adatta perfettamente alle operazione di potatura e raccolta meccanizzata, avendo ,come altro vantaggio, un anticipo di entrata in produzione."}
