{"id": "653457", "revid": "1543377", "url": "https://it.wikipedia.org/wiki?curid=653457", "title": "Red Bull Ring", "text": "Il Red Bull Ring \u00e8 un circuito automobilistico e motociclistico situato a Spielberg bei Knittelfeld, in Stiria (Austria). \nCostruito originariamente nel 1969 e chiamato inizialmente \u00d6sterreichring, l'impianto fu rinominato A1-Ring negli anni novanta a seguito di un costoso rinnovamento che ne aveva modificato il tracciato. Rimasto per lunghi anni inattivo, \u00e8 stato riammodernato e ha ripreso l'attivit\u00e0 dalla stagione motoristica 2011: riaperto il 15 maggio 2011, conserva il disegno del tracciato introdotto nel 1996.\nL'impianto ha ospitato ventisei edizioni del Gran Premio d'Austria di Formula 1, valido per il campionato mondiale, dal al sul tracciato originario e dal al sul tracciato completamente rinnovato, che dal ha di nuovo ospitato la Massima Categoria.\nSulla pista originaria furono disputate anche le gare del Campionato mondiale Superbike dal 1988 (anno di fondazione della serie) al 1994, prima della ristrutturazione del 1995 che port\u00f2 all'attuale configurazione, sulla quale il motomondiale ha poi corso solo nel 1996 e 1997, anno in cui le derivate di serie vi hanno fatto ritorno sino al 1999.\nL'autodromo fu originariamente costruito per sostituire il vicino aeroporto militare di Zeltweg, in cui si era svolto negli anni sessanta il primo Gran Premio d'Austria di Formula 1: per questo motivo il Red Bull Ring \u00e8 conosciuto storicamente come circuito di Zeltweg. A partire dalla riapertura nel 2011 \u00e8 pi\u00f9 spesso utilizzato il nome circuito di Spielberg, anche a causa degli investimenti fatti dalla comunit\u00e0 locale.\nStoria.\nGi\u00e0 negli anni cinquanta vi furono competizioni motoristiche nei dintorni di Zeltweg, che si tennero su di un circuito ricavato all'interno dell'aerodromo militare della citt\u00e0 a partire dal 1957 e denominate \"Flugplatzrennen\". Il crescente interesse port\u00f2 ad organizzarvi sia nel , sia nel , gare di Formula 1 non valide per il mondiale, seguite nel 1964 dalla prima edizione del Gran Premio d'Austria.\nMa nel 1965, a causa della superficie sconnessa e abrasiva della pista inadatta alle monoposto della massima serie, il Gran Premio d'Austria fu riservato alle Vetture sport e alle Gran Turismo, con successivo inserimento nel Mondiale marche: il desiderio di riportare in Austria la massima formula spinse gli organizzatori locali a far s\u00ec che venisse realizzato un autodromo permanente a meno di un chilometro di distanza dall'aerodromo \"Hinterstoisser\".\nL'\u00d6sterreichring.\nIl nuovo circuito fu inaugurato nel luglio del 1969 con la \"Er\u00f6ffnungsrennen\" (letteralmente: gara dell'inaugurazione) che precedette di due settimane la prima 1000 km di Zeltweg valevole per il Mondiale marche (disputatasi poi fino al 1976), mentre nell'agosto del la Formula 1 vi disput\u00f2 il Gran Premio d'Austria, che da quella stagione tornava ad essere una gara riservata alle monoposto.\nCircuito molto veloce e caratterizzato da un'altimetria condizionata dalla collocazione sul fianco di una collina, misurava 5.911 metri nella versione originaria. Dopo la linea del traguardo, posizionata nella parte bassa della collina, il rettilineo di partenza saliva ripidamente verso la prima curva, la \"V\u00f6st-H\u00fcgel\", una doppia curva a destra veloce e cieca caratterizzata dall'impossibilit\u00e0 da parte dei piloti di vedere in anticipo il primo punto di corda. Si percorreva poi il tratto di \"Flatschach\", un sinuoso \"rettilineo\" ancora in salita che conduceva alla curva \"Dr. Tiroch\", un lunghissimo tornante a destra in salita, da percorrere in appoggio. All'uscita della curva la pista scendeva e un altro tratto, pi\u00f9 o meno rettilineo, conduceva con una lieve discesa alla \"Bosch-Kurve\", veloce tornante a destra caratterizzato da una ripida discesa. La discesa proseguiva pi\u00f9 lieve lungo il breve tratto che comprendeva anche le uniche due vere curve a sinistra; al centro della seconda la pista risaliva attraverso la \"Texaco-Schikane\", alla fine della quale era presente un'altra discesa, abbastanza marcata. Da questo punto in poi la pista scendeva verso la \"Jochen Rindt Kurve\", veloce ma impegnativo tornante a destra in discesa, che riportava sul rettilineo di partenza.\nLa pista fu leggermente modificata dal 1976 dopo l'incidente mortale subito alla \"V\u00f6st-H\u00fcgel\" da Mark Donohue nel corso del \"warm up\" dell'edizione del 1975: la curva fu riprofilata, allargando la sede stradale di tre metri (la lunghezza scese a 5.910 metri), aggiungendo guard-rails all'esterno e arretrando il guard-rail interno di qualche metro, ma fu una soluzione provvisoria, in attesa di lavori definitivi. Tre le ipotesi di modifica in quel punto: spostare la \"V\u00f6st-H\u00fcgel\" di 150 metri pi\u00f9 avanti (oltre la cresta della collina) e riprofilarla per renderla pi\u00f9 lenta, o spostarla all'interno di una decina di metri, aumentandone il raggio di curvatura e perci\u00f2 velocizzandola ulteriormente o, infine creare una chicane. Considerazioni legate all'acquisto dei terreni adiacenti a quel punto del tracciato e alla pericolosit\u00e0 di una prima curva ancora pi\u00f9 veloce portarono a scegliere l'ultima soluzione, cos\u00ec fu realizzata la chicane \"Hella Licht\", che allung\u00f2 il circuito fino a 5.942 metri. Il difetto maggiore del circuito restava la carenza di vie di fuga e una sede stradale non abbastanza larga, specialmente lungo il rettilineo di partenza.\nDopo l'ultima edizione disputata nel 1987, caratterizzata da tre partenze dovute a diversi incidenti al via, la Formula 1 abbandon\u00f2 l'\u00d6sterreichring. Nella primavera del 1988 il circuito fu sottoposto a 3 mesi di lavori di adeguamento per riavere la Formula 1 nel 1989: tutta la pista fu allargata di un paio di metri, la larghezza del rettilineo di partenza pass\u00f2 da 9 a 12 metri, furono migliorate tutte le vie di fuga e la \"Bosch-Kurve\" fu ridisegnata di sana pianta, venendo spostata all'interno di una ventina di metri: tali lavori ridussero la lunghezza totale del tracciato a 5.852 m.\nOltre al gi\u00e0 citato Campionato mondiale Superbike, altri campionati sono stati disputati negli anni successivi; tra questi l'Interserie e la F3 tedesca. Tra le ultime gare su questo tracciato lievemente ritoccato vi furono nel 1995 le due manche della gara della Super Tourenwagen Cup tedesca, competizione equivalente al Campionato italiano superturismo, una delle quali fu caratterizzata da un incidente multiplo alla chicane \"Hella Licht\" avvenuto subito dopo la partenza.\nL'A1-Ring.\nQuesti lavori di adeguamento del tracciato non bastarono per\u00f2 a far tornare la massima serie in Austria. Fu quindi realizzato un profondo riammodernamento alla fine del 1995, con un progetto di Hermann Tilke ispirato a quello gi\u00e0 presentato nel 1988 ma non portato a termine. Solo nel 1997 la F1 torn\u00f2 sul circuito rinnovato, dopo che il Motomondiale lo aveva inaugurato la stagione precedente. Gran parte dei lavori furono finanziati dalla societ\u00e0 austriaca di telefonia mobile \"A1\", che impose il cambio di denominazione. In tale configurazione il circuito rimase in funzione fino al 2004, ospitatando nel frattempo anche tre gare del DTM dal 2001 al 2003.\nLa pista fu drasticamente accorciata e snaturata, eliminando la salita verso la chicane \"Hella-Licht\", molto pericolosa, anticipando di parecchie decine di metri la prima curva, costruendo un nuovo rettilineo parallelo a quello di \"Flatschach\" e ricongiungendosi con il vecchio tracciato tramite un secco tornante in ripida salita, collocato poco dopo la discesa successiva alla curva \"Dr. Tiroch\" e denominato \"Remus Kurve\". Altre profonde modifiche furono apportate anche alle due curve a sinistra precedenti la \"Texaco-Schikane\" (riposizionate all'interno e rallentate), alla Curva \"Bosch\" (ora molto pi\u00f9 lenta) e alla curva \"Rindt\", trasformata da lungo tornante a doppia curva a gomito, per ricavare ampie vie di fuga all'esterno di queste curve, che fino a quel momento ne erano completamente prive, con il guard-rail esterno e il terrapieno posti a ridosso della sede stradale.\nIl Red Bull Ring.\nIl circuito oggi \u00e8 di propriet\u00e0 della Red Bull che lo aveva rilevato nel 2004 e aveva promosso dei lavori di adeguamento per riportarvi la Formula 1 e realizzarvi anche un centro ricerche sugli sport motoristici. Il tracciato avrebbe ricalcato quello dell'A1-Ring, con la possibilit\u00e0 di includere un'estensione che sarebbe stata realizzata comprendendo il tratto di \"Flatschach\" e la curva \"Dr. Tiroch\", denominato \"Circuito Ovest\", realizzando cos\u00ec un circuito completo molto pi\u00f9 lungo e tortuoso dell'originale \u00d6sterreichring.\nTali lavori per\u00f2 furono interrotti per le proteste ambientaliste e il tracciato rimase a lungo in stato d'abbandono finch\u00e9, nell'aprile 2008, l'azienda austriaca annunci\u00f2 la decisione di rimetterlo in funzione e il campionato DTM consider\u00f2 quindi l'ipotesi di presentarvisi dal 2009. Nel luglio 2008 gli organizzatori del DTM decisero di non includere la pista nel 2009, sebbene non avessero escluso la possibilit\u00e0 di rivedere tale decisione.\nNell'ottobre 2008 il proprietario Dietrich Mateschitz escluse che il circuito potesse in futuro ospitare nuovamente la F1 o il motomondiale, mentre afferm\u00f2 che sarebbe stato probabile un suo impiego nel DTM; ma in seguito fece parziali aperture nei confronti dei principali campionati mondiali a quattro e due ruote. I lavori di riattivazione dell'impianto terminarono nell'autunno del 2010.\nNonostante il proprietario avesse dichiarato in un primo momento che il tracciato avrebbe ricalcato grosso modo il disegno originario del circuito, ridando cos\u00ec vita all'\u00d6sterreichring, alla fine del 2010 il circuito fu omologato dalla FIA, dopo una visita di Charlie Whiting, in una configurazione identica a quella dell'A1-Ring, che cos\u00ec pot\u00e9 tornare a ospitare eventi motoristici, compresa la Formula 1.\nL'inaugurazione ufficiale avvenne il 15 maggio e vide impegnati, fra gli altri, i due piloti della Red Bull Racing, Sebastian Vettel e Mark Webber, al volante della RB6, vettura campione del mondo nel .\nUso attuale.\nLa gara inaugurale del rinnovato impianto fu la Targa Tricolore Porsche il 22 maggio (insieme a gare valide per alcuni campionati italiani), mentre il calendario delle gare per il 2011 comprendeva poi la gara del DTM il 5 giugno, le serie del \"Peroni Racenetwork\" di Roma il 13 giugno (Coppa Italia, Renault Clio Cup, Formula Renault, Turismo di Serie e Autostoriche), le gare dell'ADAC tedesco il 14 agosto (ATS Formel-3-Cup, \"ADAC GT Masters\", \"ADAC Procar\", ADAC Formel Masters\") e una tappa della Formula 2 il 27 e 28 agosto assieme all'International GT Open. Anche il campionato motociclistico tedesco \"Internationalen Deutschen Motorradmeisterschaft\" per moto derivate dalla serie ha usato il circuito quell'anno. L'impianto ha poi ospitato regolarmente la maggioranza di questi campionati nelle stagioni seguenti.\nIl 23 luglio 2013, tramite una dichiarazione congiunta, Bernie Ecclestone e Dietrich Mateschitz, titolare della Red Bull Racing, annunciarono il ritorno dal del Gran Premio d'Austria nel calendario iridato per il 22 giugno da disputarsi sul tracciato del Red Bull Ring.\nNel 2016 il circuito \u00e8 stato inserito nel calendario motomondiale MotoGP e ha ospitato la decima tappa della stagione il 14 agosto 2016.\nNella stagione di Formula 1 il circuito ha ospitato l'edizione del Gran Premio di Stiria, introdotto dalla FIA per garantire un certo numero di gare durante il campionato, condizionato dalla pandemia di COVID-19. Il circuito viene aggiunto al calendario anche nella stagione successiva per via della posticipazione del Gran Premio di Turchia a causa delle restrizioni imposte dal Regno Unito ai viaggiatori provenienti dal Paese turco per via delle problematiche dettate dalla pandemia di COVID-19."}
{"id": "653459", "revid": "1543377", "url": "https://it.wikipedia.org/wiki?curid=653459", "title": "Ciclismo ai Giochi della III Olimpiade", "text": "Il ciclismo alla III Olimpiade fu rappresentato da sette eventi che si sono svolti dal 3 al 5 agosto al Francis Field della Washington University di Saint Louis."}
{"id": "653465", "revid": "767487", "url": "https://it.wikipedia.org/wiki?curid=653465", "title": "New Values", "text": "New Values \u00e8 il terzo album di Iggy Pop come solista, uscito il 9 settembre 1979 per la Arista Records.\nQuesto album \u00e8 la prima collaborazione tra James Williamson e Iggy Pop.\nTracce.\nTracce bonus nella versione rimasterizzata del 2000"}
{"id": "653467", "revid": "125888188", "url": "https://it.wikipedia.org/wiki?curid=653467", "title": "Budorcas taxicolor", "text": "Il takin (Budorcas taxicolor ) \u00e8 imparentato col camoscio e col capricorno o seraw e, per la sua origine alquanto incerta, \u00e8 raggruppato con questi nella sottofamiglia dei Caprini. Le analisi del DNA mitocondriale hanno dimostrato che il takin \u00e8 uno stretto parente delle pecore e che le somiglianze morfologiche con il bue muschiato costituiscono un semplice esempio di evoluzione convergente. Il takin \u00e8 l'animale nazionale del Bhutan.\nDescrizione.\nDi costituzione massiccia, \u00e8 alto all'incirca 100\u2013130\u00a0cm e pu\u00f2 raggiungere i 350\u00a0kg di peso. Ha una faccia convessa, simile a quella di un ariete, con bocca spessa e collo massiccio. Il muso \u00e8 largo e peloso: solo la parte terminale del naso, molto piccola, \u00e8 priva di peli e umida. Le spalle sono leggermente ricurve, il dorso arcuato, il treno posteriore \u00e8 basso e le zampe sono corte e robuste. Gli zoccoli anteriori di tutte e quattro le zampe sono larghi e spessi, come pure quelli laterali, sempre presenti. Molto strane le corna fibrose dalle basi spesse, al pari di quelle del bufalo del Capo o del bue muschiato, rialzate rispetto al cranio, leggermente ricurve all'infuori e all'ins\u00f9. Il colore del manto varia: il maschio presenta generalmente tonalit\u00e0 giallastre che sfumano verso il nero sui fianchi e sulle cosce posteriori, mentre assumono tonalit\u00e0 biancastre sul garrese. Nel mezzo del dorso scorre una riga scura. Invece le femmine sono grigiastre ed i piccoli neri. Nell'Assam si riscontra una preponderanza di animali rossastri in un distretto e giallastri in un altro; nel Sichuan e nello Yunnan i maschi sono giallo-oro carico d'estate e grigi d'inverno. Inoltre, nello Shaanxi e nel Gansu, i maschi sono nocciola-ocra e le femmine nocciola-chiaro, mentre la striscia dorsale \u00e8 pressoch\u00e9 assente. Queste, per\u00f2, non sono altro che variazioni della stessa specie.\nSottospecie.\nEsistono quattro sottospecie di takin:\nDistribuzione e habitat.\nI takin vivono sui fianchi delle montagne e sui terreni collinosi, principalmente in Cina, nelle province di Shaanxi, Sichuan, Gansu meridionale e Yunnan occidentale; inoltre sconfinano nella parte settentrionale della Birmania, nelle colline Mishmi dell'Assam e nel Bhutan.\nIl takin vive nelle zone molto scoscese al di sopra dei 2000 m, fra le spesse foreste montane e specie fra le giungle di bamb\u00f9 e di rododendri, tra i quali si apre uno stretto solco regolare. D'estate, il takin sconfina spesso dalla zona delle foreste per andare a nutrirsi nella zona di bassi cespugli degli altopiani, verso i 3000\u20134000 m. Invece nelle colline di Mishmi, dai pendii scoscesi e folti come le montagne pi\u00f9 elevate della Cina, il takin scende addirittura fino a 900 m.\nD'estate, questi Bovidi si raggruppano in folti branchi di 300 individui ed oltre, per brucare insieme in zone ricche del loro abituale nutrimento e d'acqua. D'inverno, invece, si aggirano in gruppi molto pi\u00f9 piccoli, mentre i maschi adulti vivono solitari per la maggior parte dell'anno.\nBiologia.\nI takin brucano i ramoscelli, le foglie e i germogli di bamb\u00f9 nel tardo pomeriggio, dopo aver passato il giorno nel fitto della vegetazione, mentre nelle giornate fredde o nebbiose sono sempre attivi. Molto ghiotti di sale, frequentano le piccole radure della giungla dal terreno salato. Si dice anche si abbeverino alle sorgenti di acqua calda.\nNella Cina occidentale la riproduzione avviene in luglio e in agosto; nell'Assam, invece, leggermente pi\u00f9 tardi, di solito in settembre. Allora i maschi che hanno vissuto appartati per la maggior parte dell'anno cominciano ad andare in giro con una o pi\u00f9 femmine e diventano estremamente aggressivi verso gli altri maschi. I piccoli vengono partoriti dopo un periodo di gestazione di 200-220 giorni in marzo-aprile in Cina e in maggio nell'Assam. Per partorire, la femmina si rifugia nel fitto della foresta e si riunisce al gregge con il suo piccolo solo dopo diversi giorni.\nMitologia.\nGli abitanti del Bhutan hanno scelto il takin come loro animale nazionale sia per le sue caratteristiche uniche che per il ruolo che tale animale occupa nella storia religiosa e nella mitologia del Paese. Secondo la leggenda, quando il lama Drukpa Kunley (chiamato \u00abil pazzo divino\u00bb) visit\u00f2 il Bhutan nel XV secolo una numerosa folla di devoti si radun\u00f2 attorno a lui per essere testimoni dei suoi poteri magici. La folla chiese al lama di compiere un miracolo. Tuttavia, il sant'uomo, con il suo solito fare bizzarro e poco ortodosso, ordin\u00f2 per prima cosa una vacca intera e una capra per pranzo. Divor\u00f2 queste con gusto, lasciando solo le ossa. Dopo aver finito emise un grosso rutto di soddisfazione, prese la testa della capra e la mise sulle ossa della vacca. In seguito, schioccando le dita, ordin\u00f2 alla strana bestia di alzarsi in piedi e di andare a pascolare sui monti. Tra lo sbigottimento degli astanti l'animale si rizz\u00f2 in piedi e corse verso i prati per pascolare. Questo animale divenne noto come \"dong gyem tsey\" (takin) e da quel giorno i suoi discendenti si possono ancora vedere al pascolo sui prati alpini delle vette dell'Himalaya orientale. Sempre secondo la leggenda il takin vivrebbe solamente in Bhutan."}
{"id": "653468", "revid": "695564", "url": "https://it.wikipedia.org/wiki?curid=653468", "title": "Quello che non ti ho detto", "text": "Quello che non ti ho detto \u00e8 il secondo album della band italiana dei Mod\u00e0, pubblicato nel 2006.\nIl disco.\nIl disco fu anticipato dall'uscita nel giugno 2006 del singolo \"Quello che non ti ho detto (Scusami)\", del quale fu anche realizzato un videoclip, girato in una villa veronese.\nIl brano ottenne un ampio risalto e fu trasmesso moltissimo sia dalle radio che dalle reti televisive che si occupano di musica, specialmente VideoItalia.\nPer l'uscita dell'album venne scelta una data significativa per la musica italiana, il 29 settembre.\nIl singolo \"Quello che non ti ho detto\" riusc\u00ec ad arrivare ad un vasto pubblico, complice anche un videoclip moderno e ben curato che divenne anche \"Video della settimana\" per Radio Italia solomusicaitaliana. Il brano \u00e8 una ballata romantica con arrangiamento orchestrale. Gli archi, registrati in Bulgaria, contribuiscono notevolmente alla formazione di un suono pi\u00f9 maturo e coinvolgente, oltre alla maturit\u00e0 raggiunta dalla band, e nella fattispecie da Kekko Silvestre nello scrivere i brani di questo album.\nIl secondo singolo estratto dal disco, \"Malinconico a met\u00e0\", non riusc\u00ec a ripetere l'exploit del precedente, a met\u00e0 fra le sonorit\u00e0 latineggianti e gli ammiccamenti rock de Le Vibrazioni; rimane un episodio poco conosciuto a livello nazionale, nonostante un video \"in costume\" molto particolare.\nPer compensare il mezzo passo falso del secondo singolo venne messo in circolazione radiofonica \"Grazie gente\", scritta appositamente per ringraziare i fans del gruppo che sostengono in massa l'avventura musicale del quintetto martesano. Oltre alla programmazione radiofonica fu girato un videoclip con immagini dei concerti del gruppo.\nTrascurato dalla promozione, \"Ti sento parte di me\" \u00e8 un lento d'atmosfera che strizza l'occhio a un sound non propriamente italiano.\nNell'album sono presenti 2 canzoni che il gruppo presentava gi\u00e0 negli anni precedenti, \"Mia\" e \"Sogno Misfatto\", mentre come ghost track fu scelta \"Sensazione\".\nIl gruppo rimase in 5 componenti, il tastierista Paolo Bovi lasci\u00f2 la band e non fu rimpiazzato. A distanza di quattro anni dalla pubblicazione, nell'ottobre 2010, l'album rientr\u00f2 nella classifica ufficiale FIMI raggiungendo la posizione numero 59.\nL'anno seguente l'album torn\u00f2 in classifica alla posizione numero 67 per poi raggiungere, la settimana successiva, la posizione numero 22."}
{"id": "653469", "revid": "15756", "url": "https://it.wikipedia.org/wiki?curid=653469", "title": "Jelena Jankovi\u0107", "text": "Finalista agli US Open nel 2008, \u00e8 stata numero 1 del mondo dall'11 al 17 agosto dello stesso anno e di nuovo dal 6 ottobre al 1\u00ba febbraio 2009. In carriera ha vinto 15 tornei WTA e 1 torneo WTA 125s in singolare (tra cui il Premier Mandatory di Indian Wells) e due in doppio, aggiudicandosi anche il torneo di Wimbledon nel doppio misto con il britannico Jamie Murray. Negli Slam vanta anche quattro semifinali: una all'Australian Open 2008 e tre all'Open di Francia nel 2007, 2008 e 2010. A Wimbledon, invece, ha raggiunto i quarti di finale cinque volte: nel 2006, 2007, 2008, 2010 e 2015. Inoltre, ha raggiunto tre volte la semifinale alle WTA Finals: nel 2008, 2009 e nel 2013. Ha partecipato una volta alle Olimpiadi, nelle Olimpiadi di Pechino nel 2008, raggiungendo i quarti di finale.\nBiografia.\n\u00c8 la terzogenita di Veselin e Sne\u017eana Jankovi\u0107, entrambi economisti. I suoi due fratelli maggiori si chiamano Marko e Stefan. I primi contatti con il tennis di Jelena avvennero al club di tennis della \"Crvena Zvezda\".\nA 12 anni entr\u00f2 a far parte della prestigiosa accademia tennistica di Nick Bollettieri e sotto la sua guida vinse l'edizione juniores degli Australian Open 2001.\nJelena segu\u00ec inizialmente le orme dei propri genitori studiando economia alla Megatrend University di Belgrado; in seguito alla scelta di tentare la carriera professionistica del tennis ha deciso di sospendere a tempo indeterminato i suoi studi, senza tuttavia rinunciarvi definitivamente.\nCarriera sportiva.\nEsordi.\nJelena Jankovi\u0107 \u00e8 nata a Belgrado nella Jugoslavia, ora Serbia.\nLa tennista serba debutta nel circuito professionistico nel 2000, partecipando alle qualificazioni del torneo di Filadelfia, uscendo al primo round. Nel 2001, grazie ad una wild card, accede per la prima volta al tabellone di un torneo WTA, a Indian Wells, dove conquista la sua prima vittoria nel circuito pro, prima di essere eliminata al secondo turno da Silvia Farina Elia.\nIl 2002 \u00e8 un anno di pratica per la serba che alterna tornei minori alle qualificazioni dei tornei WTA: tra di essi spiccano i quarti al torneo di Stanford, nel quale cede a Kim Clijsters in due set, dopo aver seriamente impegnato la belga nel primo. Il 2003 la vede proseguire l'apprendistato e la scalata della classifica: partecipa al suo primo torneo del Grande Slam, all'Australian Open, uscendo al secondo turno contro Amanda Coetzer. L'annata trascorre giocando molti tornei ITF, finch\u00e9 non si aggiudica il primo ITF ad ottobre, a Dubai, vittoria che le permette di entrare nella top 100 della classifica WTA.\n2004.\nIl 2004 si apre con un'importante vittoria al primo turno dell'Australian Open contro la \"top ten\" Elena Dement'eva, battuta nettamente 6-1, 6-4, tuttavia la corsa della serba \u00e8 breve, perch\u00e9 si ferma al turno successivo contro Jill Craybas. A maggio la Jankovi\u0107 si aggiudica il primo titolo WTA a Budapest, battendo in finale Martina Such\u00e1 7-6, 6-3. La serba prosegue l'annata ottenendo discreti risultati, ma le prestazioni migliori arrivano nel finale di stagione: a Filderstadt, partendo dalle qualificazioni, raggiunge i quarti dopo aver sconfitto Nadia Petrova e Daniela Hantuchov\u00e1, arrendendosi a Lindsay Davenport; mentre a Linz, dopo aver sconfitto Patty Schnyder e Vera Zvonar\u00ebva, si arrende in semifinale ad Am\u00e9lie Mauresmo. Questi risultati le permettono di raggiungere la ventottesima posizione del \"ranking\".\n2005.\nIl 2005 conferma i progressi dell'annata precedente. A Dubai la Jankovi\u0107 sconfigge Serena Williams 6-0, 4-3 rit. in semifinale, per arrendersi a Lindsay Davenport 6-4, 3-6, 6-4 in finale. Al torneo di Berlino raggiunge la semifinale, in cui viene battuta da Nadia Petrova 6-4, 6-7, 6-3. Sull'erba del torneo di Birmingham perde in finale dalla specialista Marija \u0160arapova. A ottobre raggiunge la finale a Seul, perdendo contro la giovanissima Nicole Vaidi\u0161ov\u00e1 7-5, 6-3, risultato che la porta al n. 17 della classifica.\n2006: quarti di finale a Wimbledon.\nIl 2006 comincia in modo disastroso per Jelena, che perde 10 partite di fila. Ottiene la prima vittoria a Roma, dove raggiunge i quarti, perdendo da Venus Williams. Risolti alcuni problemi fisici la serba inizia a recuperare brillantezza, raggiungendo le semifinali a Strasburgo, in cui si ritira al secondo set contro Nicole Vaidi\u0161ov\u00e1.\nAl Roland Garros esce al terzo turno per mano della numero uno, Am\u00e9lie Mauresmo, per 6-3 6-3. A Wimbledon, al terzo turno riesce a battere la campionessa in carica, Venus Williams, perdendo al turno successivo da Anastasija Myskina 6-4, 7-6. Sul cemento di Los Angeles, Jelena sconfigge tra le altre Sania Mirza, Ana Ivanovi\u0107 e Serena Williams, perdendo in finale da Elena Dement'eva.\nQuesto risultato le infonde fiducia per lo US Open, in cui batte Nicole Vaidi\u0161ov\u00e1 nel terzo round, elimina Svetlana Kuznecova nel quarto e si prende una terribile rivincita su Elena Dement'eva, annicchilita 6-2, 6-1 nei quarti. In semifinale, contro la favorita Justine Henin perde 4-6, 6-4, 6-0, dopo aver condotto 6-4, 4-2, con una palla per il 5-2, non regge la tensione dopo un battibecco con il giudice di sedia per una chiamata sul suo servizio e da qui non sar\u00e0 pi\u00f9 in grado di opporsi alla belga.\nAl torneo di Pechino sconfigge Nadia Petrova nei quarti ed esce in semifinale contro Am\u00e9lie Mauresmo 6-1, 3-6, 7-6. Jelena bissa le semifinali la settimana successiva al torneo del Canton, quando in svantaggio 7-5, 2-0 \u00e8 costretta a ritirarsi contro Anna \u010cakvetadze. A ottobre Jelena raggiunge la dodicesima posizione nel \"ranking\". La tennista serba chiude l'annata positiva raggiungendo i quarti nei tornei di Stoccarda (eliminata dalla Kuznecova), Linz (battuta dalla Vaidi\u0161ov\u00e1) e Qu\u00e9bec (ritiratasi contro la Pu\u010dkova).\n2007: quattro tornei WTA, semifinale al Roland Garros e vittoria a Wimbledon in doppio misto.\nJelena inizia il 2007 con il piede giusto: al torneo di Auckland, dove \u00e8 accreditata della testa di serie n.1, raggiunge la finale, in cui sfida la russa Zvonar\u00ebva. Il match \u00e8 molto intenso: nel primo set la serba salva 2 set point, il secondo set viene aggiudicato dalla russa, grazie a un break nell'undicesimo game, infine nel terzo prevalgono definitivamente classe e tenacia della Jankovi\u0107, chiudendo in 2 h e 45\u00a0m per 7-69, 5-7, 6-3. Positivo anche il torneo di Sydney, in cui supera la Hingis, la Stosur e la Mauresmo, trovandosi di fronte la Vaidi\u0161ov\u00e1 in semifinale: Jelena, grazie a un gran gioco dal fondo tiene in scacco la ceca, aggiudicandosi un match molto equilibrato. In finale affronta Kim Clijsters: la serba conquista un break al nono gioco e chiude il primo set 6-4; il secondo set, altrettanto equilibrato, offre a Jelena 2 match point sul 5-4 e servizio che la belga annulla da vera campionessa.\nPerse queste occasioni, la serba si demoralizza: nel tie-break del II set commette 3 doppi falli, mentre nel III set finisce sotto 0-4, prova a rientrare in partita d'orgoglio recuperando qualche game, ma finisce 4-6, 7-61, 6-4. Jelena dimostra comunque di esser in un buon periodo di forma e di poter ambire a risultati di spessore. La serba disputa un discreto Australian Open, anche se la sconfitta al quarto turno contro una Serena Williams appesantita e non ancora rodata dopo il suo rientro, dimostra pi\u00f9 evidenti limiti psicologici e una sudditanza psicologica pi\u00f9 che tecnica e atletica, come evidenziato da un fin troppo severo 6-3, 6-2 con cui Serena si \u00e8 sbarazzata di Jelena. La serba \u00e8 anche vittima della sfortuna per\u00f2, nel corso della semifinale del torneo di Dubai, mentre era in svantaggio 5-2 contro la Mauresmo, a causa di una brusca torsione della caviglia si procura una distorsione che le impedisce di correre e proseguire il match. A Doha \u00e8 comunque in grado di giocare il torneo di Doha, dove si issa fino in semifinale contro Justine Henin: si aggiudica il primo set al tie-break, cede il II nettamente, ma impegna severamente nel III la campionessa belga, perdendolo 6-4.\nCon questo risultato la serba continua a mostrare sensibili progressi e raggiunge il suo \"best ranking\": il n.9. Ad Indian Wells la Jankovi\u0107 disputa un torneo al di sotto delle sue attese, uscendo agli ottavi di finale contro la cinese Li Na, avversaria molto tosta e solida ma che per una Jankovi\u0107 che aveva mostrato sensibili segnali di miglioramento era un'avversaria alla sua portata. Altrettanto sottotono il Tier I di Miami, in cui nel terzo turno affronta Mara Santangelo, vanificando 2 match point nel II set, quando ha servito sul 5-2, per farsi poi rimontare dall'italiana, sempre pi\u00f9 padrona del campo che chiude 2-6, 7-6, 6-4. Ad Amelia Island la serba \u00e8 sconfitta nelle semifinali dalla connazionale Ivanovic. Al tier I di Charleston Jelena ha modo di rifarsi: al III turno si prende una netta rivincita sulla Santangelo, in semifinale ottiene una vittoria sofferta contro Venus Williams in rimonta di un set e ottenuta solo al tie-break del III. Galvanizzata dalla vittoria contro una delle pi\u00f9 forti tenniste della storia, la Jankovi\u0107 in finale annichilisce Dinara Safina con un doppio 6-2, aggiudicandosi il primo torneo tier I della sua carriera.\nA Varsavia il suo cammino si arresta in semifinale contro la n.1 del \"ranking\", la belga Henin, con il punteggio di 7-5, 2-6, 6-4, dimostrando che ormai il suo livello di gioco \u00e8 molto vicino a quello delle migliori. Questo risultato le vale il suo nuovo \"best ranking\", il n.6. La serba ha rinnovato la sfida con la belga anche al tier I di Berlino, questa volta ai quarti e a causa delle interruzioni dovute alla pioggia, il match \u00e8 stato pi\u00f9 volte sospeso e spalmato su 2 giornate. Nel terzo set decisivo Jelena, pur conducendo 4-0 subisce un'incredibile rimonta della belga, che seppur pi\u00f9 provata atleticamente dimostra di esser mentalmente pi\u00f9 solida, mentre la Jankovi\u0107 sembra pagare una sorta di complesso nei confronti della numero 1 del \"ranking\". I quarti, assieme al ritiro della Clijsters, consentono alla serba di scalare un'altra posizione del \"ranking\", raggiungendo il n.5 e tra l'altro di ottenere la testa della WTA Race per l'assegnazione degli 8 posti per giocare il Championship di fine anno. Jelena si prende un pronto riscatto al Tier I di Roma, dove sconfigge Al'ona Bondarenko, la Dement'eva, la Schnyder in semifinale concedendole solo 4 game, per poi confrontarsi contro la Kuznecova per il titolo. Il match \u00e8 equilibrato solo nel I set, terminato 7-5 in favore della serba, che nel II viaggia sull'onda dell'entusiasmo, affiancando a un tennis muscolare colpi profondi e buona tattica chiudendo in scioltezza 6-1.\nAnche a Parigi prosegue l'ascesa della tennista serba che ottiene alcune importanti vittorie contro avversarie temibili: al terzo turno supera Venus Williams, sulla quale prevale in particolare grazie alla maggiore tenuta atletica che le consente di chiudere il III set con il punteggio di 6-1, successivamente sconfigge Marion Bartoli e la Vaidi\u0161ov\u00e1 nei quarti. In semifinale affronta la sua bestia nera, Justine Henin, su cui non riesce a prevalere per l'ennesima volta a causa del match perfetto giocato dalla belga che mantenendo le aspettative della grande favorita spazza via Jelena con un duplice 6-2. Grazie ai punti della semifinale la serba balza al III posto del \"ranking\" e prosegue la corsa verso la vetta. La Jankovi\u0107 si prende una pronta rivincita sull'erba di Birmingham dove supera in una combattuta finale Marija \u0160arapova, mentre sempre sull'erba, a 's-Hertogenbosch sfodera un'altra grande prestazione contro la Safina in semifinale, per poi arrendersi in finale a un'altra grande emergente, Anna \u010cakvetadze.\nA Wimbledon la serba supera al terzo turno in un difficile match Lucie \u0160af\u00e1\u0159ov\u00e1, per essere poi sorprendentemente battuta al turno successivo da Marion Bartoli che la sorprende con un tennis votato all'attacco, mettendo in crisi le doti da maratoneta e l'abilit\u00e0 difensiva di Jelena che le consentono di adattarsi meglio ad altre superfici. Il rientro nel Tier I di San Diego \u00e8 deludente: la Jankovi\u0107 esce al III turno per mano della talentuosa ma discontinua Marija Kirilenko perdendo 7-5 il III set. A Los Angeles invece la serba supera soffrendo i quarti contro la Azarenka, per poi affrontare in semifinale il derby contro la Ivanovic: il match \u00e8 molto intenso e vede prevalere nel primo set Jelena che dal II in poi inizia a diventare pi\u00f9 fallosa e a subire l'handicap della differenza di efficacia tra i rispettivi servizi. perdendo cos\u00ec il match col punteggio di 4-6, 6-3, 7-5. Al Tier I di Toronto la serba giunge in finale, nella quale incontra la Henin sua bestia nera, dopo aver superato la Golovin. L'incontro \u00e8 molto equilibrato nonostante la belga s'imponga in due set e conferma la buona attitudine di Jelena per le superfici veloci, sulle quali la distanza dalla numero 1 \u00e8 meno sensibile.\nAllo Us Open un sorteggio non particolarmente fortunato la vede affrontare nei quarti la campionessa in carica di Wimbledon, Venus Williams, che sta ritrovando il suo tennis migliore. La serba si aggiudica il I set per 6-4, il II \u00e8 tutto per la reazione d'orgoglio di Venus che costringe alle corde la serba per 6-1, sfruttando il servizio decisamente pi\u00f9 efficace. Nel III torna l'equilibrio, ma la superiorit\u00e0 atletica e l'attitudine vincente dell'afroamericana faranno la differenza sino al tie-break risoltosi 7-4 per la Williams. La stagione di Jelena, complice la stanchezza, va in calando: perde nei quarti a Bali per mano della rientrante Davenport, dalla quale si vendica a Pechino in semifinale, per poi soccombere dall'astro nascente \u00c1gnes Sz\u00e1vay. A Stoccarda perde nuovamente in semifinale dalla Henin, infine nel Championship di Madrid rimedia tre sconfitte nel round robin.\n2008, l'anno migliore: numero 1 al mondo, prima finale Slam e ottavo torneo WTA.\nL'inizio di stagione della giocatrice serba \u00e8 caratterizzato da alcuni infortuni e da una piccola operazione che rallentano inevitabilmente la preparazione per lo Slam australiano. Il 2008 della Jankovi\u0107 inizia dal torneo di Sydney, nel quale \u00e8 sconfitta nei quarti dalla ceca Nicole Vaidi\u0161ov\u00e1. All'Australian Open d\u00e0 vita a una sfida intensa al I turno contro la giovane grande promessa Tamira Paszek che si risolve 12-10 al terzo set, dopo che la serba riesce a salvare alcuni match point. Jelena incontra nuove difficolt\u00e0 al III turno contro la Razzano che la trascina al III set, mentre supera con autorit\u00e0 la campionessa uscente Serena Williams nei quarti. In semifinale, anche a causa di problemi alla schiena, \u00e8 sconfitta nettamente da una Marija \u0160arapova in forma strepitosa che le concede solo 4 games aggiudicandosi il match per 6-3, 6-1. Successivamente al torneo di Doha \u00e8 sconfitta ai quarti in 2 set dalla cinese Li.\nDopo le semifinali a Dubai ed Indian Wells, raggiunge la sua prima finale della stagione a Miami, dove perde da Serena Williams per 6-1, 5-7, 6-3. Sulla terra battuta si ferma ai quarti a Charleston e Berlino per poi vincere il torneo di Roma per il secondo anno consecutivo: sconfitta in finale la giovanissima francese Aliz\u00e9 Cornet per 6-2, 6-2. Jelena si presenta al Roland Garros in condizioni fisiche non ottimali, nonostante ci\u00f2 riesce ad approdare alle semifinali, in un derby tutto serbo con la Ivanovi\u0107. Il match offre un tennis splendido, da un lato la devastante potenza della Ivanovi\u0107, dall'altro le brillanti doti difensive della Jankovi\u0107. Nonostante sia stata per ben due volte avanti di un break nel set decisivo non riesce a prevalere sulla sua avversaria. Il match si conclude con il punteggio di 6-4, 3-6, 6-4 per la Ivanovi\u0107. Insieme alla prima finale in uno slam per Jelena sfuma anche la possibilit\u00e0 di diventare la nuova numero 1 mondiale. Sull'erba di Wimbledon, superficie non particolarmente amata da Jelena, soffre al terzo turno contro la danese Wozniacki procurandosi inoltre un piccolo infortunio al ginocchio destro che condizioner\u00e0 il suo match di ottavi contro la veterana Tanasugarn, perso da Jelena con il punteggio di 6-3, 6-2.\nAl torneo di Los Angeles Jelena \u00e8 la testa di serie numero 1 e vincendo il torneo avrebbe la possibilit\u00e0 di diventare la diciottesima numero uno mondiale, superando la Ivanovi\u0107, da quando esiste la classifica computerizzata. La corsa della serba tuttavia \u00e8 interrotta dalla Safina (futura vincitrice del torneo) in semifinale. Dopo aver battuto la Petrova nei quarti in 2 set, la Jankovi\u0107 non riesce a ripetersi con l'altra giocatrice russa, perdendo il match con il punteggio di 7-6, 6-1. Nonostante ci\u00f2 il divario che la separa in classifica dalla Ivanovi\u0107 comincia ad assottigliarsi. Sul cemento di Montr\u00e9al Jelena manca un'altra grande occasione. Avendo la Ivanovi\u0107 perso agli ottavi, raggiungendo la finale diventerebbe lei la prima giocatrice del \"ranking\". Dopo aver impressionato per la facilit\u00e0 con cui si \u00e8 sbarazzata delle sue avversarie al secondo e al terzo turno, perde inaspettatamente nei quarti contro la slovacca Cibulkov\u00e1, 7-5, 6-2, sprecando un vantaggio di 5 a 1 nel primo set.\nNonostante la sconfitta l'11 agosto 2008 Jelena diventa comunque la 18\u00aa giocatrice a raggiungere la prima posizione mondiale. Tuttavia la leadership della Jankovi\u0107 dura appena una settimana, gi\u00e0 il 18 agosto \u00e8 scavalcata dalla Ivanovi\u0107 che si riprende il trono. L'avventura di Jelena a Pechino, per il torneo olimpico, si interrompe nei quarti di finale. La serba, non in perfette condizioni fisiche a causa di un problema al polpaccio, viene battuta in 3 set con il punteggio di 6-2, 5-7, 6-3 dalla giocatrice pi\u00f9 in forma del momento, la russa Safina (che conquister\u00e0 poi la medaglia d'argento). Dopo una settimana di pausa hanno inizio gli US Open, la Jankovi\u0107 \u00e8 la testa di serie numero 2. La giocatrice serba supera la prima settimana non impressionando, al primo turno sconfigge agevolmente una wild card americana, al secondo fatica per 2 h e 44\u00a0m contro la svedese Ardvisson, al terzo supera in 2 set, 7-5, 7-5, la cinese Zheng, negli ottavi la giovanissima danese Wozniacki, 3-6, 6-2, 6-1.\nNei quarti ritrova il suo tennis migliore e mette fine alla corsa dell'austriaca Bammer, arrampicatasi sino ai quarti con un netto 6-1, 6-4. In semifinale sconfigge in due set la campionessa olimpica Dement'eva, e affronta Serena Williams nella sua prima finale di un torneo del grande slam, venendo sconfitta in due combattuti set. Al torneo di Tokyo Jelena non fa molta strada: accreditata della prima testa di serie dopo aver battuto la Pennetta al secondo turno perde nei quarti in tre set combattutissimi contro la russa Kuznecova. Si prende la rivincita la settimana successiva a Pechino, dove supera in finale proprio la Kuznecova con un eloquente 6-3, 6-2. Una settimana dopo si aggiudica anche il torneo \"Tier II\" di Stoccarda superando Venus Williams in tre set in semifinale e Nadia Petrova in due set nella finale. Con il successo in Germania Jelena si riprende il primo posto del \"ranking\" mondiale, confermandolo una settimana dopo con il netto successo nel \"Tier I\" di Mosca (il terzo successo consecutivo dopo Pechino e Stoccarda). Nel successivo torneo di Zurigo \u00e8 eliminata negli ottavi di finale da Flavia Pennetta mettendo fine ad una striscia di 13 successi consecutivi.\nIl suo ultimo torneo stagionale saranno i Wta Championships. Qualsiasi sar\u00e0 il suo risultato al Master, Jelena Jankovi\u0107 sar\u00e0 in assoluto (sia maschile che femminile) la prima serba a terminare l'anno al n. 1. Jelena \u00e8 nel girone bianco insieme alla Ivanovic e alle russe Kuznecova e Zvonar\u00ebva. Nel primo match, opposta alla Ivanovi\u0107, Jelena vince con il punteggio di 6-3, 6-4. Contro la Kuznetsova si impone in 2 set nonostante un dolore alla schiena. Nell'ultimo match di round robin la giocatrice serba si fa sorprendere dalla Zvonar\u00ebva, perdendo il match in 3 set, 2-6, 6-3, 6-4, sconfitta che comunque non mette in discussione l'accesso in semifinale, dove viene definitivamente eliminata da Venus Williams, 6-2, 2-6, 6-3. Termina la stagione ma le soddisfazioni per la giocatrice serba non finiscono. La ITF conferisce a Jelena il titolo di campionessa mondiale 2008 e il comitato olimpico serbo la nomina, insieme al nuotatore Milorad \u010cavi\u0107, miglior atleta dell'anno.\n2009: decimo torneo WTA.\nIl 2009 tennistico della Jankovi\u0107 ha inizio con il torneo di esibizione di Hong Kong, dove la giocatrice serba \u00e8 costretta al ritiro, fermata da un'intossicazione alimentare, in seguito al match d'esordio contra la statunitense Venus Williams perso con il punteggio di 6-2, 6-2. L'Australian Open, primo Slam dell'anno, \u00e8 alle porte e Jelena (numero 1 del seeding) \u00e8 intenzionata a recuperare nel pi\u00f9 breve tempo possibile la migliore forma per sfatare il tab\u00f9 che non l'ha mai vista vincere un torneo di tale importanza. Il match di primo turno la vede opposta all'austriaca Meusburger, che viene liquidata in poco pi\u00f9 di un'ora con un netto 6-1, 6-3. Facili vittorie anche nel secondo e nel terzo turno, contro la Flipkens e la veterana Ai Sugiyama. La n.1 del mondo, negli ottavi, viene sorprendentemente battuta dalla francese Marion Bartoli con il netto punteggio di 6-1, 6-4 e, a causa della sua prematura eliminazione nello slam australiano, \u00e8 costretta a cedere la corona di regina a Serena Williams dopo 17 settimane consecutive in vetta (18 in totale). Al torneo di Parigi perde in semifinale contro una rinata Mauresmo e a Dubai perde inaspettatamente negli ottavi.\nA fermarla, questa volta, \u00e8 l'estone Kaia Kanepi. Continua il momento negativo per la tennista serba, al tier 1 di Indian Wells, dove difende la semifinale raggiunta il precedente anno, perde in 2 set al secondo turno contro la giovane Pavlju\u010denkova, 6-4, 6-4. Delusione cocente anche al torneo di Miami, Jelena cade al secondo turno in 2 set per mano dell'argentina Dulko dopo essere stata avanti nel punteggio in entrambi i set. In Spagna, al torneo di Marbella arriva la prima affermazione dell'anno. La Jankovi\u0107 si aggiudica il torneo, nonostante non abbia espresso il suo miglior tennis, battendo in finale la padrona di casa Su\u00e1rez Navarro con il punteggio di 6-3, 3-6, 6-3. Jelena non riesce a riconfermare i successi della scorsa stagione n\u00e9 sulla terra di Stoccarda n\u00e9 a Roma, dove difendeva due titoli consecutivi. In entrambe le occasioni perde nei quarti rispettivamente dalla Pennetta e dalla Kuznecova. Anche al torneo di Madrid la giocatrice di Belgrado non fa molta strada, perde ancora una volta nei quarti dalla mancina Schnyder in 2 set, 7-6, 6-3 i parziali. Jelena conferma, ancora una volta, di non aver ritrovato la forma migliore.\nLa serba approda al Roland Garros, dove l'anno precedente aveva raggiunto la semifinale, in una condizione di forma precaria che non la porta lontano. Negli ottavi viene eliminata dall'esordiente rumena Sorana C\u00eerstea in 3 set 3-6, 6-0, 9-7 in quasi 3 ore di match. La Cirstea dimostra un grande carattere nonostante la sua giovane et\u00e0 mentre la Jankovi\u0107 dimostra ancora una volta di essere ben lontana dalla giocatrice che era stata capace nella scorsa stagione di issarsi fino alla prima posizione del \"ranking\", Jelena ha iniziato l'anno da numero uno ed ora \u00e8 sesta. Sull'erba di Eastbourne, torneo di preparazione a Wimbledon, la serba perde al primo turno per mano della \u010cakvetadze, 7-6 3-6 2-6 lo score. Sull'erba dell'All England Club Jelena perde al terzo turno contro la giovane promessa statunitense Oudin in tre set, 7-6, 5-7, 2-6. La Jankovi\u0107 sembra completamente smarrita. Jelena comincia a dare segni di ripresa nei tornei di preparazione per gli Us Open, dove ha da difendere la finale raggiunta lo scorso anno. A Stanford perde nei quarti dalla futura campionessa del torneo, Marion Batoli e raggiunge i quarti a Cincinnati dopo aver battuto negli ottavi una delle giocatrici pi\u00f9 in forma dell'anno, Viktorija Azarenka. Dopo aver sconfitto nei quarti la Bammer, Jelena vince una vera battaglia in semifinale contro la russa Dement'eva dove deve annullare ben 4 match points nel tie-break del terzo set. In finale \u00e8 tutto facile per la serba che annichilisce la numero uno del mondo, Safina, con lo score di 6-4, 6-2.\nLa Jankovi\u0107 esordisce allo US Open contro l'italiana Vinci che viene eliminata con un severo 6-2, 6-3. La convincente prestazione della serba fa ben sperare per la seconda settimana dello slam a stelle e strisce. Tuttavia la corsa della serba viene interrotta al secondo turno dalla \u0160vedova che gioca un'ottima partita, mentre Jelena dimostra di non essere in giornata. La kazaka vince con il punteggio di 6-3, 6-7, 7-6 e la serba precipita in classifica mondiale sino all'ottavo posto. Dopo pochi giorni la Jankovi\u0107 dichiarer\u00e0 di allontanarsi per qualche settimana dal tennis per recarsi a Belgrado a causa di un lutto familiare avvenuto qualche giorno prima. Al torneo di Tokyo Jelena torna ad esprimere un tennis brillante, ma a causa di un infortunio al polso destro \u00e8 costretta al ritiro in finale contro la russa \u0160arapova.\nLa settimana successiva la Jankovi\u0107 disputa il torneo di Pechino, dove difende il titolo conquistato lo scorso anno, ma ancora condizionata dai problemi al braccio destro perde nel suo match d'esordio contro la beniamina di casa Peng in tre set. A causa della sua prematura eliminazione nel torneo cinese la giocatrice serba perde un'altra posizione in classifica mondiale, scivolando al nono posto, e mette in dubbio la sua qualificazione al Master di fine anno. Al torneo premier di Mosca Jelena sconfigge al primo turno la \u0160vedova, al secondo la \u0160af\u00e1\u0159ov\u00e1 e approfittando dell'eliminazione al secondo turno della Zvonar\u00ebva, unica avversaria per l'ultimo posto disponibile per la qualificazione a Doha, si qualifica per i WTA Championships. Nei quarti ad attenderla c'\u00e8 la padrona di casa Klejbanova. Forse un po' appagata dalla qualificazione al master di fine anno, Jelena perde in due set dalla russa: 6-4, 6-3 lo score.\nIl primo match di round robin a Doha la vede opposta alla bielorussa Azarenka. La Jankovi\u0107 viene liquidata in poco pi\u00f9 di un'ora con il severo punteggio di 6-2, 6-3. Grazie alle facili vittorie sulla Safina e la Wozniacki la serba si qualifica per le semifinali, dove ad attenderla c'\u00e8 la maggiore delle sorelle Williams. Il match \u00e8 una vera battaglia. Jelena vince il primo set, 7-5, e sembra in grado di poter prendere un margine di vantaggio anche nel secondo, ma la tensione le gioca un brutto scherzo. 6-3 il punteggio finale per Venus nel secondo. Il terzo set \u00e8 una vera battaglia che risolve a favore dell'americana per 6-4. Si ripete il copione dello scorso anno, Jelena battuta in semifinale dalla Williams. La serba chiude l'anno all'ottavo posto del \"ranking\". Finisce cos\u00ec una stagione sfortunata per la Jankovi\u0107 che l'ha vista vincere pochissimo e precipitare in classifica mondiale.\n2010: undicesimo torneo WTA e semifinale al Roland Garros.\nIl 2010 per la Jankovi\u0107 non ha inizio nel migliore dei modi. Jelena perde al primo turno al torneo di Sydney contro la qualificata ungherese \u00c1gnes Sz\u00e1vay in tre combattuti set. Cocente delusione anche a Melbourne. La serba perde al terzo turno contro Al'ona Bondarenko in due facili set. Continua il momento di crisi della Jankovi\u0107 che si arrende negli ottavi a Dubai contro la russa Vera Zvonar\u00ebva e all'esordio contro la quasi sconosciuta Anastasija Sevastova nel piccolo torneo di Monterrey dove era tra l'altro accreditata della prima testa di serie. Questi deludenti risultati costringono Jelena al nono posto in classifica mondiale. La serba nel frattempo interrompe il suo rapporto professionale con lo storico coach Ricardo Sanchez e si affida a Chip Brooks. Confortanti segnali di ripresa arrivano al Premier Mondatory di Indian Wells. La giocatrice serba batte nell'ordine l'esordiente croata Petra Marti\u0107, l'italiana Sara Errani a cui cede un set, la Peer negli ottavi, la russa Alisa Klejbanova nei quarti, l'australiana Samantha Stosur in semifinale e annichilisce in finale la giovane danese Caroline Wozniacki in due facili set, 6-2, 6-4 il punteggio. Questa importante vittoria fa guadagnare a Jelena 1000 punti in classifica mondiale.\nLa giocatrice di Belgrado scavalca la polacca Radwanska e torna all'ottavo posto avvicinandosi alla Azarenka che \u00e8 a poco pi\u00f9 di 200 punti. A Miami la Jankovi\u0107 affronta al primo turno una qualificata che batte con il punteggio di 6-4, 6-0. Nel secondo match sconfigge, non senza qualche difficolt\u00e0, la russa Elena Vesnina in due set 7-6, 6-3. La serba esce inaspettatamente di scena negli ottavi per mano di Samantha Stosur. L'australiana approfitta della giornata no di Jelena per estromettere la testa di serie numero 7 del tabellone. Ha inizio la stagione sulla terra, Jelena gioca al torneo di Charleston dove perde nei quarti dalla slovacca Daniela Hantuchov\u00e1 in 3 set. Dopo aver inflitto nel primo set un severo 6-1 alla slovacca, la serba accusa un piccolo infortunio al polso sinistro.\nDa li in poi non sar\u00e0 pi\u00f9 in grado di contrastare l'avversaria perdendo le due successive partite con un duplice 6-3. Il torneo di Stoccarda apre ufficialmente la tourn\u00e9e europea sul rosso. Jelena approda ai quarti di finale dove, dopo una vera e propria battaglia durata quasi tre ore, perde in 3 set dalla sua bestia nera Justine Henin. A Roma, torneo molto amato dalla Jankovi\u0107, la serba dopo aver battuto Venus Williams e Serena Williams,rispettivamente nei quarti e nella semifinale, si arrende in finale alla sorpresa della settimana Mar\u00eda Jos\u00e9 Mart\u00ednez S\u00e1nchez con il punteggio di 7-6, 7-5. Al torneo di Madrid si ferma nei quarti contro la sorprendente francese Aravane Reza\u00ef dopo aver vinto in 3 set un secondo turno di lusso contro la connazionale Ana Ivanovi\u0107.\nAgli Open di Francia Jelena \u00e8 una delle principali candidate alla vittoria finale. La serba lascia solo un set per strada fino alla semifinale, traguardo che non raggiungeva dagli US Open del 2008. Il 3 giugno viene sconfitta proprio in semifinale dall'australiana Samantha Stosur con il netto punteggio di 6-1, 6-2. Nel torneo inglese pi\u00f9 importante sull'erba (Wimbledon), la serba supera facilmente il primo turno contro Laura Robson con il punteggio di 6-3, 7-6 in suo favore. Al secondo turno si salva contro la canadese Wozniak in 3 set, 4-6, 6-2, 6-4. Nel turno successivo elimina con un eloquente 6-0, 6-3 la maggiore delle sorelle Bondarenko e si arrende alla russa Zvonar\u00ebva negli ottavi a causa di un infortunio alla schiena. Jelena si ritira sul punteggio di 6-1, 3-0 per la sua avversaria. Il 2010 conferma la maledizione di Wimbledon, unico torneo dello Slam in cui la serba non abbia raggiunto almeno la semifinale.\nAl torneo di Portorose la testa di serie numero uno si procura un infortunio alla caviglia destra, che le condizioner\u00e0 la rimanente parte della stagione estiva. La Jankovi\u0107 si arrende al secondo turno al torneo di San Diego e perde all'esordio a Cincinnati e Toronto. All'Open degli Stati Uniti Jelena non fa molta strada, dopo aver superato a fatica i primi due turni, si arrende alla Kanepi in due set. A Tokyo \u00e8 ancora l'estone Kanepi ad estrometterla dal torneo. I continui infortuni e la mancanza di partite vinte costringono la serba ad un periodo di crisi che continuer\u00e0 fino alla fine della stagione. La giocatrice di Belgrado inanella una serie di pesanti sconfitte, secondo turno a Pechino, primo turno a Mosca e tre sconfitte al round robin del master di Doha dove era stata semifinalista negli ultimi due anni. La Jankovi\u0107 chiude l'anno al numero 8.\n2011: uscita dalla Top 10.\nIl 2011 della serba inizia sull'onda della precedente stagione. Al torneo di Sydney viene eliminata al primo turno dalla francese Aravane Reza\u00ef. Jelena si affida alle mani del coach romeno Andrei Pavel. Agli Open d'Australia, dopo aver superato agevolmente il primo turno, la Jankovi\u0107 si arrende in due set alla cinese Peng Shuai. Nel mese di febbraio riesce ad approdare in semifinale al torneo di Dubai, dopo aver vinto due autentiche battaglie durate quasi 3 ore contro la Kanepi e la Stosur, perdendo dalla futura campionessa del torneo, la danese Caroline Wozniacki. A Doha si ripete lo stesso copione, Jelena perde dalla russa Vera Zvonar\u00ebva in semifinale, che un giorno pi\u00f9 tardi alzer\u00e0 al cielo il trofeo. Al torneo di Monterrey la serba, testa di serie numero uno, approda in finale lasciando le briciole alle avversarie.\nDopo aver vinto agevolmente il primo set con il punteggio di 6-2, la serba si distrae e lascia via libera alla giovane Anastasija Pavlju\u010denkova che bissa il successo del precedente anno al torneo messicano vincendo gli ultimi due parziali 6-2, 6-3. Ad inizio marzo \u00e8 chiamata a difendere il titolo conquistato l'anno prima al torneo di Indian Wells. Non disputa il primo turno perch\u00e9 in quanto testa di serie ottiene un bye. Al Secondo turno batte la wildcard americana Coco Vandeweghe per 6\u20132, 6\u20131. Al terzo turno supera la tedesca Julia G\u00f6rges per 6\u20132, 6\u20134. Agli ottavi di finale viene eliminata dalla connazionale Ana Ivanovi\u0107 con il punteggio di 4\u20136, 2\u20136. Al torneo di Miami raggiunge i quarti di finale venendo per\u00f2 battuta da Andrea Petkovi\u0107 in una partita molto lunga e combattuta, interrotta per pioggia dopo che la serba vinse il primo set molto agevolmente.\nContinua il suo buon periodo di forma al torneo di Charleston dove \u00e8 costretta alla resa in semifinale da Caroline Wozniacki per 4-6, 4-6. Partecipa poi all'incontro di Fed Cup con la Slovacchia valido per la qualificazione al World Group: Jelena partecipa alla seconda giornata dove vince la sua partita contro Daniela Hantuchov\u00e1 per 6\u20132, 3\u20136, 7\u20135 e sempre nella giornata di domenica vince insieme ad Aleksandra Kruni\u0107 uno straordinario match di doppio decisivo, riuscendo a vincere insieme all'altra giovane serba e quindi a far qualificare la Serbia, recuperando da 2-6, 5-1 (0-30). Comincia la stagione sulla terra e Jelena partecipa al Porsche Tennis Grand Prix dove perde al secondo turno ancora da Andrea Petkovi\u0107 in una partita molto simile a quella di Miami avendo vinto infatti il primo set abbastanza agevolmente e al Mutua Madrilena Madrid Open perde sempre al secondo turno contro Lucie \u0160af\u00e1\u0159ov\u00e1 in tre set molto lottati.\nAgli Internazionali BNL D'Italia, torneo dove Jelena ha sempre dato il meglio dove deve infatti difendere la finale, non riesce per\u00f2 a farlo perdendo dalla numero 1 del mondo Caroline Wozniacki in una partita combattuta, al terzo set per poi perdere al primo turno al torneo di Brussels contro Sofia Arvidsson in un'altra partita in tre set. Approda quindi al Roland Garros non avendo convinto nei tornei di preparazione, mostra comunque una buona forma anche se costretta alla sconfitta contro Francesca Schiavone, poi futura finalista, agli ottavi di finale nell'ennesima partita al terzo set e con questo risultato esce per la prima volta dall'inizio del 2007 dalle top 10, scivolando alla quindicesima posizione. Finita una deludente stagione sulla terra partecipa direttamente al terzo Slam stagionale, Wimbledon, perdendo clamorosamente da Mar\u00eda Jos\u00e9 Mart\u00ednez S\u00e1nchez al primo turno, cosa che non succedeva dal Roland Garros del 2005.\nDopo la deludente esperienza londinese, la serba partecipa alla Rogers Cup dove appare visibilmente sfiduciata e a tratti anche in confusione perdendo nettamente da Julia G\u00f6rges ma questo periodo negativo si interrompe al torneo di Cincinnati, torneo in cui ritorna a lavorare con l'ex allenatore Ricardo Sanchez, e dove batte Francesca Schiavone e Andrea Petkovi\u0107 rispettivamente nei quarti e e in semifinale ma nell'atto conclusivo \u00e8 costretta alla resa dopo una partita combattutissima (la finale pi\u00f9 lunga di tutto l'anno) contro Marija \u0160arapova. All'ultimo Slam stagionale approda quindi fiduciosa, ma nonostante questo perde al terzo turno contro Anastasija Pavlju\u010denkova.\nNella trasferta asiatica perde al terzo turno da Agnieszka Radwa\u0144ska, partita dove ha sprecato varie occasioni nel secondo set dopo aver vinto il primo e perdendo poi al terzo molto nettamente; perde poi a Pechino al primo turno da Tamira Paszek. Nuovo momento positivo giunge al penultimo torneo della stagione, a Linz, dove giunge fino alla semifinale perdendo contro Petra Kvitov\u00e1 in una partita simile a quella con la Radwanska due settimane prima. Perde infine al primo turno a Mosca con molta sorpresa da Ekaterina Ivanova. La stagione del 2011 si conclude quindi con veramente poche soddisfazioni, pochi acuti e che per la prima volta dal 2007 la vede terminare l'anno fuori dalle top 10.\n2012: uscita dalla Top 20.\nLa serba inizia il 2012 con i quarti a Brisbane dove viene eliminata dalla Schiavone, perdendo due opportunit\u00e0 di portarsi a casa il match nel terzo set. A Sydney viene eliminata da Viktoryja Azaranka e all'Australian Open viene eliminata al quarto turno dalla danese Wozniacki per 6-0, 7-5. Dopo un infortunio alla coscia sinistra, che non le permetter\u00e0 di giocare al torneo di Parigi(Indoors), la serba verr\u00e0 eliminata nelle semifinali di Dubai e Kuala Lumpur, rispettivamente da Agnieszka Radwanska e Petra Marti\u0107. Nel mese di marzo fallir\u00e0 al secondo turno nei tornei di Indian Wells e Miami dopo un bye.\nAd aprile verr\u00e0 eliminata dalla maggiore delle Williams, Venus, al torneo di Charleston per 7-5, 6-0 e dopo una semifinale persa contro la tedesca Angelique Kerber al torneo di Copenaghen, verr\u00e0 eliminata al primo turno del torneo di Stoccarda. Pessimi risultati ritorneranno a maggio, verr\u00e0 eliminata al primo turno nei tornei di Madrid, Roma e Bruxelles. Al Roland Garros verr\u00e0 eliminata a sorpresa al secondo turno dalla statunitense Varvara Lepchenko per 7-64 4-6, 6-4. Questi pessimi risultati la portano, l'11 giugno 2012, alla posizione n\u00ba 22 del \"ranking\".\nA Birmingham, primo torneo su erba della stagione, la Jankovic si risolleva dalla crisi che ormai incombeva su di lei, raggiungendo la finale del torneo. La perder\u00e0 dalla qualificata statunitense Melanie Oudin per 6-4, 6-2. Al torneo di 'S-Hertogenbosch la Jankovic perde al primo turno dalla svedese Sofia Arvidsson. Al Torneo di Wimbledon, la serba ottiene un tabellone non favorevole. Al primo turno, infatti, dovr\u00e0 fronteggiare Kim Clijsters reduce da una semifinale. La belga si porter\u00e0 a casa la vittoria per 6-2, 6-4. Parteciper\u00e0 al torneo di Stanford dove otterr\u00e0 un bye al primo turno. Verr\u00e0 eliminata al secondo turno da Coco Vandeweghe. La settimana dopo esce ai quarti dopo una dura lotta contro Yung-Jan Chan per 6-74 7-68 7-5. Alle Olimpiadi un sorteggio non fortunato la oppone a Serena Williams al primo turno, dove perde nettamente 6-3, 6-1. Nei due permier americani perde in entrambi i casi all'esordio.\nA Montr\u00e9al viene battuta al secondo turno, dopo un bye all'esordio, da Aleksandra Wozniak per 6-2, 6-3; a Cincinnati, dove difendeva i punti della finale dell'anno precedente, viene battuta dalla Peng per 5-7, 7-5, 7-68. Giunge alla seconda finale WTA dell'anno a Dallas come testa di serie n\u00ba2, ma viene battuta nell'atto conclusivo dall'italiana Roberta Vinci 7-5, 6-3. Allo US Open 2012 viene sconfitta da Agnieszka Radwa\u0144ska per 6-3 7-5 al terzo turno. Rimedia un'altra sconfitta per mano della Radwa\u0144ska al secondo turno del torneo di Tokyo per 6-2 7-5. Partecipa successivamente al torneo di Pechino dove elimina ai primi due turni Petkovic e Niculescu. Si fermer\u00e0 al terzo turno battuta da Carla Su\u00e1rez Navarro. Giocher\u00e0 l'ultimo torneo dell'anno a Lussemburgo dove perder\u00e0 al secondo turno da Andrea Petkovi\u0107. Quando la Serbia giunger\u00e0 per la prima volta in carriera nella finale di Fed Cup, Jelena giocher\u00e0 due singolari, perdendoli entrambi, prima contro Petra Kvitov\u00e1 e poi contro Lucie \u0160af\u00e1\u0159ov\u00e1.\n2013: dodicesimo torneo WTA, quarti di finale in doppio a Wimbledon e ritorno in Top 10.\nJelena inizia l'anno ritirandosi al torneo di Shenzhen. La Jankovi\u0107 gioca poi al torneo di Sydney dove batte al primo turno Tamira Paszek, perdendo poi al secondo turno contro Roberta Vinci in una partita molto tirata. All'Australian Open, dopo aver vinto i primi due turni contro Johanna Larsson e Maria Jo\u00e3o Koehler, perde al terzo turno contro la connazionale Ana Ivanovi\u0107. In seguito gioca a Doha dove perde per\u00f2 al primo turno da Monica Niculescu, a causa anche di un infortunio avuto durante lo slam australiano per il quale ha anche dovuto saltare il primo incontro di Fed Cup. La serba conquista il suo tredicesimo titolo WTA a Bogot\u00e0, il primo dopo il successo ad Indian Wells nel 2010, battendo in finale con un netto 6-1 6-2 l'argentina Paula Ormaechea dopo aver vinto un'autentica battaglia in semifinale contro Karin Knapp, avendo prevalso infatti solo al tie-break del terzo set e battendo nei turni precedenti Julia Cohen, Mariana Duque Mari\u00f1o e Alexandra Cadan\u021bu.\nAl torneo di Indian Wells esce al secondo turno contro Svetlana Kuznecova in tre tiratissimi set dopo aver ricevuto un bye all'esordio. Raggiunge, invece, la semifinale a Miami, dove la batte solo una grandissima Marija \u0160arapova in due set secchi. Nel suo cammino, Jelena aveva battuto la wild-cad Victoria Duval, la russa Nadia Petrova, la rumena Sorana C\u00eerstea e si \u00e8 presa una rivincita sull'italiana Roberta Vinci. La serba rientrer\u00e0, comunque, nelle prime venti giocatrici mondiali. Ad aprile, continua il suo ottimo momento di forma. Infatti, al torneo di Charleston conquista la finale, concedendo solo tre set alle sue avversarie. Infatti nei primi due turni e in semifinale aveva sofferto nel battere la giocatrice di casa Melanie Oudin, la qualificata francese Caroline Garcia e la svizzera Stefanie V\u00f6gele; ben pi\u00f9 agevoli le vittorie negli ottavi sulla qualificata americana Jessica Pegula e nei quarti sull'altra qualificata canadese Eugenie Bouchard.\nIn finale, gioca un buon primo set, ma non basta per battere una spietata Serena Williams che prevale 3-6, 6-0, 6-2. Nel torneo di Stoccarda, dopo essere riuscita a battere Samantha Stosur al primo turno, cede a quello seguente contro una buonissima Sabine Lisicki che prevale in due set molto combattuti. Nel seguente torneo di Madrid, perde subito al primo turno per mano della qualificata sudafricana Chanelle Scheepers in tre lottati set, dove ha visto l'avversaria rimontare un set alla serba (vinto al tie-break) per conquistare i restanti due con il punteggio di 6-3. A Roma, invece, raggiunge i quarti di finale battendo nettamente ai primi due turni la bulgara Cvetana Pironkova e la connazionale Bojana Jovanovski, e al terzo turno supera la cinese Li Na in una partita durata quasi tre ore di gioco con il punteggio di 7-6(2), 7-5, mentre ai quarti deve arrendersi alla qualificata rumena Simona Halep per 4-6, 6-0, 7-5, dopo che nel set decisivo era stata avanti 3-0 (doppio break) e sul 5-4 non ha sfruttato due match point consecutivi, cedendo all'avversaria che perder\u00e0 in semifinale dalla numero uno del mondo Serena Williams.\nAl Roland Garros ritorna a disputare un quarto di finale in uno Slam dopo quasi tre anni. Al primo turno batte la slovacca Daniela Hantuchov\u00e1 per 6-4, 7-6, rimontando nel secondo set uno svantaggio di 5-0. Nel secondo turno recupera da uno svantaggio di 0-3 nel primo set per poi sbarazzarsi della spagnola Garbi\u00f1e Muguruza Blanco, incapace poi di conquistare un game nel resto della partita. Nel terzo turno affronta Samantha Stosur e la batte per 3-6, 6-3, 6-4 e cos\u00ec riconfermandosi sull'australiana. Negli ottavi di finale batte senza troppi problemi la statunitense Jamie Hampton che viene liquidata in poco pi\u00f9 di un'ora con il punteggio di 6-0, 6-2. Nei quarti sfida la numero due del mondo Marija \u0160arapova e riesce a conquistare a zero il primo set, ma non pu\u00f2 nulla nei restanti due persi 6-4, 6-3, con la russa sempre pi\u00f9 padrona del campo. In seguito Jelena partecipa al N\u00fcrnberger Versicherungscup dove \u00e8 accreditata dalla prima testa di serie. Perde la miseria di 12 game fino alla semifinale dove per\u00f2 \u00e8 costretta alla resa dalla rediviva Andrea Petkovi\u0107.\nPartecipa poi a Wimbledon senza aver partecipato ad alcuno torneo di preparazione sull'erba. Al primo turno riesce a battere seppur con qualche difficolt\u00e0 nel secondo set la britannica Johanna Konta per 6-2, 7-5. Nel turno successivo spreca nel primo set e viene eliminata dalla connazionale Vesna Dolonc con il punteggio di 7-5, 6-2. Non solo la serba non sfrutta un ottimo tabellone che l'avrebbe portata fino in fondo nel torneo, ma ha anche sprecato la possibilit\u00e0 di rientrate in top ten. Ritorna a giocare al Southern California Open e supera con difficolt\u00e0 il primo turno contro la giovane statunitense Mallory Burdette per 4-6, 6-1, 6-4, dopo essere stata in svantaggio di un break nel terzo set. Nel secondo turno affronta Urszula Radwa\u0144ska, dove ne esce sconfitta con il punteggio di 6-2, 4-6, 6-3. La settimana seguente si presenta alla Rogers Cup dove supera a fatica i primi due turni contro le giovani Anna Tati\u0161vili e Sharon Fichman, mentre agli ottavi viene sconfitta dalla futura finalista Sorana C\u00eerstea. In doppio, insieme a Katarina Srebotnik, conquista il secondo titolo WTA della carriera battendo in finale Anna-Lena Gr\u00f6nefeld e Kv\u011bta Peschke; questo risultato la porta al numero 25 del mondo, suo best ranking.\nAccreditata della testa di serie numero 14, la serba prende poi parte al torneo di Cincinnati dove nei primi turni \u00e8 sempre costretta a ricorrere al terzo set per avere la meglio di Sabine Lisicki 7-6 5-7 6-2, di Ekaterina Makarova 2-6 6-3 6-3 e di Sloane Stephens 3-6 7-5 7-5. Nei quarti di finale affronta Roberta Vinci e la batte abbastanza nettamente per 6-0 6-4 (recuperando da 2-4), accedendo cos\u00ec alla semifinale contro Viktoryja Azaranka dove per\u00f2 \u00e8 capace di tenere un solo servizio, sufficiente a portare a casa il primo set ma non la partita. La bielorussa la supera in un match pieno di break per 4-6 6-2 6-3. La tennista di Belgrado si pu\u00f2 consolare con il raggiungimento dell'undicesima posizione nel ranking WTA. Prende parte agli US Open come la testa di serie numero 9. Al primo turno regola la giovane statunitense Madison Keys 6-3 6-4, al secondo batte la russa Alisa Klejbanova per 6-3 6-2, e al terzo turno supera con qualche difficolt\u00e0 nel secondo set la qualificata giapponese Kurumi Nara con il punteggio di 6-4 7-6.\nRaggiunge cos\u00ec gli ottavi di finale, dove racimola la miseria di tre contro una Li Na in grande spolvero. La serba pu\u00f2 comunque pensare positivo, poich\u00e9 ritorner\u00e0 dopo pi\u00f9 di due anni tra le top ten, posizionandosi proprio al decimo posto del ranking. Testa di serie numero 6 al Toray Pan Pacific Open di Tokyo, Jelena riceve un bye all'esordio ed elimina al primo turno la nipponica Ayumi Morita per 6-4 6-1, ma viene sconfitta al terzo turno da Eugenie Bouchard che prevale 7-5 6-2. La Jankovi\u0107 spreca cos\u00ec l'occasione di raccogliere punti preziosi per il Master di fine anno, e dopo tre settimane uscir\u00e0 dalle prime dieci giocatrici mondiali poich\u00e9 la Kvitov\u00e1 vince il torneo giapponese. Al China Open, la Jankovi\u0107 torna ad esprimere un tennis brillante. Dopo aver faticato nei primi due turni contro Anastasija Pavlju\u010denkova e Galina Voskoboeva, rifila un doppio 6-0 alla spagnola Carla Su\u00e1rez Navarro e raggiunge cos\u00ec i quarti di finale. Nei quarti, dopo aver perso il primo parziale, batte dopo una maratona di due ora e mezza la ceca Lucie \u0160af\u00e1\u0159ov\u00e1 accedendo alle semifinali. Nella semifinale, recupera un set di svantaggio e batte la campionessa di Wimbledon 2011 Petra Kvitov\u00e1 per 6-7 6-1 6-1. In finale, Jelena affronta Serena Williams.\nLa serba, forse anche appagata dalla stanchezza accumulata durante il torneo, viene sconfitta per 6-2 6-2. La Jankovi\u0107 pu\u00f2 comunque consolarsi del rientro in Top 10, posizionandosi in ottava posizione e della quasi certa qualificazione al Master di fine anno. Il 7 ottobre, si qualifica ufficialmente per i WTA Championships anche grazie al ritiro di Marija \u0160arapova. Dopo due settimane di stop, rientra in tempo proprio per il Master di fine anno. Dopo aver vinto il suo match inaugurale contro la numero 2 delle classifiche Victoria Azarenka per 6-4 6-3, la Jankovi\u0107 viene sconfitta dalla cinese Li Na con il punteggio di 6-3 2-6 6-3. Grazie alla sconfitta della Azaranka in due set contro la Li, Jelena si qualifica per le semifinali. A qualificazione gi\u00e0 acquisita, la serba scende in campo nel suo ultimo match del White Group contro Sara Errani perdendo con un doppio 6-4. In semifinale, la terza raggiunta in carriera dopo quelle del 2008 e 2009, Jelena viene battuta da una non ottima Serena Williams per 6-4 2-6 6-4. Jelena Jankovi\u0107 chiude la stagione al numero 8 del mondo, in un'annata che l'ha vista rientrare nella Top 10 per la prima volta dal giugno del 2011.\n2014: a ridosso della Top 10.\nJelena comincia la nuova annata al torneo di Brisbane, primo premier dell'anno, dove si mostra subito in ottima condizione battendo in successione Francesca Schiavone, Elina Svitolina, Angelique Kerber per arrendersi solo in semifinale alla numero due del mondo Viktoryja Azaranka in tre set (1-6, 6-3, 6-4). Al torneo di Sydney invece la corsa della serba si arresta al primo turno per mano della russa Ekaterina Makarova in due rapidi set (6-4, 6-2). Prende parte agli Australian Open, nei primi tre turni dei quali estromette dal torneo tre giocatrici giapponesi, tutte in due set: Misaki Doi, Ayumi Morita e Kurumi Nara. Incontra il primo grande ostacolo agli ottavi di finale, in cui ad aspettarla c'\u00e8 la romena Simona Halep, alla quale rimonta un set per arrendersi infine 6-0 al set decisivo.\nA Doha ha un bye al primo turno, vince nettamente contro Karin Knapp nel secondo, annichilisce la Kleybanova agli ottavi, estromette Petra Kvitov\u00e1 ai quarti e si arrende ad Angelique Kerber in semifinale.\nPartecipa agli Internazionali BNL d'Italia. Agli ottavi batte Flavia Pennetta, attuale n\u00ba 12 del mondo, con un netto 6-2 6-3, e ai quarti batte la polacca Agnieszka Radwa\u0144ska. Nel match di semifinale \u00e8 battuta dall'italiana Sara Errani. Agli Open di Francia, viene battuta ancora una volta dalla Errani questa volta agli ottavi.\nDelude al Torneo di Wimbledon dove viene prematuramente eliminata al primo turno dall'estone Kaia Kanepi con un netto 6-3, 6-2.\nPartecipa al torneo di Montr\u00e9al, dove viene eliminata agli ottavi di finale dalla qualificata Coco Vandeweghe in tre set. A Cincinnati, invece, raggiunge i quarti, dove per\u00f2 deve arrendersi alla numero uno del mondo Serena Williams. Agli US Open, si ferma al quarto turno sconfitta dalla diciassettenne svizzera Belinda Bencic in due set. Finito il torneo, esce dalla top ten, restando per\u00f2 nei pressi all'undicesima posizione.\n2015: sedicesimo torneo WTA e ottavi di finale a Wimbledon.\nInizia la stagione al torneo di Brisbane dove viene sconfitta al primo turno dalla wildcard Ajla Tomljanovi\u0107 per 7-6(6) 6-0. Anche agli Australian Open si ferma all'esordio, contro l'elvetica Timea Bacsinszky, per 1-6 4-6. A Dubai ottiene la prima vittoria della stagione sconfiggendo T\u00edmea Babos per 6-3 4-6 6-1 ma al turno successivo esce di scena contro Garbi\u00f1e Muguruza, per 3-6 1-6. A Doha \u00e8 costretta al ritiro contro Petra Kvitov\u00e1. Ad Indian Wells rinasce, raggiungendo la finale, battendo, dopo il bye: Lauren Davis (65-7 6-0 6-4), Madison Keys (5-7 6-4 6-3), Belinda Bencic (6-3 3-6 6-3), Lesja Curenko (6-1 4-1 e ritiro dell'ucraina), Sabine Lisicki (6-1 al terzo). In finale \u00e8 attesa da Simona Halep, con la quale gioca un ottimo match, perso solo 6-4 al terzo. A Miami perde per\u00f2 al secondo turno contro Victoria Azaranka (1-6 1-6) mentre a Charleston viene eliminata al terzo turno da Danka Kovini\u0107. A Roma sconfigge Camila Giorgi e Magdal\u00e9na Ryb\u00e1rikov\u00e1, prima di perdere contro Petra Kvitov\u00e1, in 2 set. A Strasburgo raggiunge i quarti, ritirandosi durante la partita contro Sloane Stephens. All'Open di Francia si presenta come testa di serie numero venticinque, ma la sua avventura si interrompe al primo turno contro Sesil Karatan\u010deva, per 6-3 6-4. Nella stagione sull'erba, partecipa al Topshelf Open in Olanda, dove \u00e8 testa di serie numero 2. Nei primi due turni elimina Smitkova (7-5 6-4) e Hlavackova (6-1 6-4) mentre ai quarti si sbarazza di Annika Beck, per 6-4 6-1. La sua corsa si ferma in semifinale, battuta con un doppio 6-4 da Belinda Bencic. A Birmingham non va oltre il terzo turno, sconfitta dalla futura campionessa Angelique Kerber (4-6 2-6). A Wimbledon \u00e8 accreditata della testa di serie numero 28 e nei primi due turni la spunta al termine di 2 maratone (contro la Vesnina e contro Evgenija Rodina). Al terzo turno compie un'impresa, estromettendo dal torneo Petra Kvitov\u00e1 (campionessa in carica), per 3-6 7-5 6-4. Al quarto turno, per\u00f2, perde da Agnieszka Radwanska, per 5-7 4-6. A Istanbul si arrende all'esordio contro Urszula Radwanska. A fine luglio si impone all'ITF di Nanchang, senza perdere nemmeno un set. Dopo un secondo turno a Toronto a Cincinnati raggiunge la semifinale, perdendo solo da Simona Halep. Fa male agli US Open dove viene battuta all'esordio da Oc\u00e9ane Dodin in tre set. Nel mese di settembre torna a vincere un titolo WTA a Guangzhou, dove era numero 4 del seeding. Nel corso di tale evento ha sconfitto, nell'ordine: Elena Vesnina (7-6(3) 6-3), Francesca Schiavone (7-5 4-6 6-4), Svetlana Kuznetsova (6-2 7-5), Yanina Wickmayer (6-3 2-6 7-5) e in finale Denisa Allertov\u00e1 (6-2 6-0). La serba continua la sua stagione rimanendo sempre in Cina, pi\u00f9 precisamente a Wuhan. Al primo turno batte la qualificata Heather Watson (6-3 2-6 6-3) ma al secondo si arrende ad Angelique Kerber in 3 set. A Pechino esce all'esordio contro Dominika Cibulkov\u00e1. Ad Hong Kong \u00e8 testa di serie numero 4. Al primo turno elimina Ana Bogdan 6-4 6-2 mentre al secondo si sbarazza di Anastasija Rodionova (6-0 6-2). Ai quarti sconfigge Daria Gavrilova con un doppio 6-1. Jelena approda in semifinale dove affronta Venus Williams e, al termine di 2 set combattuti, vince la serba per 6-4 7-5, approdando cos\u00ec alla terza finale dell'anno. In finale estrometter\u00e0 la testa di serie numero 2, Angelique Kerber, con il punteggio di 3-6 7-6(4) 6-1 in 2 ore e 31 minuti.\n2016: trentasettesima finale WTA e uscita dalla Top 50.\nLa serba inaugura la stagione a Brisbane, dove esce immediatamente contro la testa di serie numero 8 Roberta Vinci, per 3-6 6-2 6-4. A Sydney ottiene la prima vittoria dell'anno contro la Vandeweghe (6-3 6-4), prima di perdere da un'altra italiana, Sara Errani, con 2 tie-break. Agli Australian Open \u00e8 accreditata della 22\u00aa testa di serie e al primo turno sconfigge Polona Hercog in 2 set, ma al secondo turno si fa sorprendere dalla giovane teutonica Laura Siegemund (6-4 al terzo). La Jankovic partecipa poi alla Fed Cup per la Serbia e disputa due singolari dello spareggio del 2\u00ba gruppo mondiale. Jelena perde entrambi i suoi singolari contro per\u00f2 due top-ten come Muguruza (6-3 6-4) e Suarez Navarro (6-4 6-2). Alla fine la Spagna si imporr\u00e0 4-0. Dopodich\u00e9 disputa il torneo di Dubai dove, al primo turno, ottiene la prima vittoria dell'anno contro una top-ten (Belinda Bencic, tds numero 5, 4-6 7-5 6-4) prima di venir eliminata al turno successivo da Andrea Petkovi\u0107 in 2 rapidi set. A Doha si ferma al secondo turno, battuta da Monica Niculescu. Ad Indian Wells, dove difendeva la finale dell'anno precedente, \u00e8 numero 20 del seeding e di conseguenza pu\u00f2 usufruire di un bye al primo turno. All'esordio elimina Carina Witth\u00f6ft in 2 set mentre al terzo turno lascia appena un game all'americana Coco Vandeweghe. Accede dunque al quarto turno, dove rimedia una sconfitta dalla testa di serie numero 3 Agnieszka Radwanska. Jelena si reca poi a Miami, dove \u00e8 testa di serie numero 18 e dunque ha un bye al primo turno. Nonostante questo, \u00e8 costretta al ritiro contro Magda Linette. A Madrid, Roma e Parigi esce all'esordio rispettivamente sconfitta da Sorana C\u00eerstea, Eugenie Bouchard e Tatjana Maria. Nella stagione sull'erba partecipa al Ricoh Open 2016 dove, da 2\u00ba testa di serie, perde al secondo turno da Evgenya Rodina. A Maiorca centra la prima semifinale dell'anno ma in questa circostanza viene estromessa dalla lettone Sevastova per 4-6 6-1 6-2. A Wimbledon viene eliminata al secondo turno da Marina Erakovi\u0107 in due set. La settimana seguente a Gstaad, accreditata come seconda teste di serie, viene eliminata al primo turno da Rebeka Masarova. A Florian\u00f3polis viene invece sconfitta al secondo turno da Ana Bogdan. Agli US Open dove viene eliminata al secondo turno da Carla Su\u00e1rez Navarro. Torna in campo a Guangzhou per difendere il titolo dell'anno precedente, riesce a raggiungere la finale ma viene sconfitta da Lesja Tsurenko 4-6, 6-3, 4-6. Al Dongfeng Motor Wuhan Open batte al primo turno Dar'ja Gavrilova, al secondo supera Garbi\u00f1e Muguruza prima di arrendersi al terzo turno a Barbora Str\u00fdcov\u00e1. A Pechino le \u00e8 invece fatale il primo turno contro Kristina Mladenovic. Non riesce a difendere il titolo a Hong Kong, sconfitta in semifinale a Caroline Wozniacki. Chiude la stagione a Mosca sconfitta al secondo turno da Anastasija Pavlju\u010denkova. Chiude la stagione da numero 55, per la prima volta dal 2003 fuori dalla top 50.\n2017: operazione alla schiena e uscita dalla Top 100.\nInizia la stagione a Shenzhen, sconfitta al primo turno, in tre set da Simona Halep. Esce al primo turno anche la settimana seguente a Hobart, per mano di Monica Niculescu. Agli Australian Open batte al primo turno la testa di serie numero 26 Laura Siegemund, al secondo supera Julia G\u00f6rges, ma viene eliminata al terzo per mano di Svetlana Kuznecova. Torna in campo a Taipei e viene eliminata in tre set da Kurumi Nara.\nTorna a giocare le qualificazioni dopo dodici anni e mezzo a Doha, riesce a superarle ma viene estromessa in due set da Anastasija Pavlju\u010denkova. Viene sconfitta al primo turno a Dubai da Mona Barthel. Ad Indian Wells raggiunge il secondo turno, dove viene sconfitta da Venus Williams. Non va meglio a Miami, dove \u00e8 Jaroslava \u0160vedova ad eliminarla al primo turno.\nInizia la stagione su terra a Charleston, perdendo al secondo turno da Samantha Stosur. Esce al primo turno ai tornei di Praga e Madrid. Raggiunge il secondo turno agli Internazionali BNL d'Italia dove a fermarla \u00e8 Julia G\u00f6rges. A Parigi viene sconfitta, al primo turno in due set, dalla qualificata Rich\u00e8l Hogenkamp.\nSull'erba subisce due sconfitte consecutive a 's-Hertogenbosch e Maiorca. Nel torneo di doppio raggiunge la finale, in coppia con Anastasija Sevastova, ma si ritirano prima di disputarla. A Wimbledon viene eliminata al primo turno dalla nona testa di serie, Agnieszka Radwa\u0144ska. Dopo aver opposto resistenza nel primo set, nel secondo si lascia andare completamente per un risultato di 6-7 0-6. In coppia con Coco Vandeweghe non fa meglio venendo sconfitte nel primo turno. A Jiangxi supera il primo turno contro J. Kang per 6-2 7-5, per poi perdere in rimonta contro Lu Jingjing per 6-2 1-6 2-6. A Washington si ritira nel set con il punteggio a favore della quinta testa di serie, Oc\u00e9ane Dodin (6-4 3-6 0-2). Prende parte agli US Open dove subisce un doppio 5-7 da parte della tredicesima testa di serie, Petra Kvitov\u00e1.\nIn ottobre viene operata alla schiena, la quale le aveva gi\u00e0 dato problemi nelle ultime stagioni ipotizzando anche un possibile ritiro in caso di un recupero molto lungo. In classifica scivola alla 159\u00aa posizione, uscendo per la prima volta dalla Top 100 dopo 726 settimane consecutive.\n2018.\nLa Jankovi\u0107 si ritira dalla partecipazione al primo Slam dell'anno, l'Australian Open. Cancellandosi dal tabellone principale, Jelena interrompe la striscia di 56 partecipazioni Slam consecutive (da Australian Open 2004), vicinissima al record di 62 presenze senza interruzioni di Ai Sugiyama (da Wimbledon 1994 allo Us Open 2009). Il 12 settembre esce ufficialmente dal WTA ranking per la prima volta dopo diciassette anni."}
{"id": "653475", "revid": "1632387", "url": "https://it.wikipedia.org/wiki?curid=653475", "title": "Kivenkantaja", "text": "Kivenkantaja (il portatore di pietre) \u00e8 il terzo album della viking/folk metal band finlandese Moonsorrow. \u00c8 uscito il 10 marzo 2003 sotto l'etichetta della Spinefarm Records."}
{"id": "653477", "revid": "110157", "url": "https://it.wikipedia.org/wiki?curid=653477", "title": "Gmunden", "text": "Gmunden \u00e8 un comune austriaco di 13 199 abitanti nel distretto di Gmunden, in Alta Austria, del quale \u00e8 capoluogo; ha lo status di citt\u00e0 capoluogo di distretto (\"Bezirkshauptstadt\").\nGeografia fisica.\nLa citt\u00e0 si trova sulle sponde del lago Traunsee (in corrispondenza dell'emissario), a circa 30\u00a0km a sud di Wels.\nStoria.\nLa fondazione di Gmunden risale al XIII secolo.\nMonumenti e luoghi d'interesse.\nLa facciata del Municipio (\"Rathaus\"), edificio del XVI secolo, \u00e8 stata ornata di stucchi nel 1756 e nel XX secolo abbellita da un carillon di ceramica, l\u2019unico dell\u2019Austria prodotto nel 1957 nella famosa manifattura di porcellane di Meissen.\nEconomia.\nLa citt\u00e0 \u00e8 rinomata per la lavorazione della ceramica, che l'ha resa celebre per il tipico decoro noto come \"fiammato verde\" (Gr\u00fcngeflammte). Si tratta di disegni leggeri su sfondo bianco che dal XVII secolo ornano piatti, tazze, vasi e addirittura le olle utilizzate per le stufe, nei tipici colori verde o rosso, talvolta grigio.\nInfrastrutture e trasporti.\nStrade.\nGmunden ha uno svincolo autostradale a suo nome a circa 7\u00a0km, sulla A1 Vienna-Linz-Salisburgo-Monaco di Baviera.\nFerrovie.\nGmunden conta una stazione ferroviaria su una linea secondaria (Attnang-Pucheim - Steinach-Irding) ed un'altra, terminale (Seebahnhof), su una linea locale (Gmunden-Lambach/Vorchdorf), con altre 3 fermate: Traundorf, Lembergweg ed Engelhof.\nMobilit\u00e0 urbana.\nGmunden \u00e8 nota (come la connazionale Serfaus per la metropolitana) per essere la pi\u00f9 piccola citt\u00e0 al mondo a possedere una rete tranviaria urbana, composta da una linea.\nAmministrazione.\nGemellaggi.\nLa citt\u00e0 \u00e8 gemellata con:\nSport.\nA Gmunden ha sede la squadra di pallacanestro dello Swans Gmunden, fino al 2005 noto come Union Gmunden."}
{"id": "653479", "revid": "6923", "url": "https://it.wikipedia.org/wiki?curid=653479", "title": "Physical Markup Language", "text": "Physical Markup Language (PML) \u00e8 un linguaggio di markup basato su XML utilizzato per descrivere oggetti fisici nelle reti. In particolare, questo linguaggio \u00e8 utilizzato dagli standard RFID per scambiare informazioni.\nPML si basa su alcuni concetti fondamentali per modellare gli oggetti fisici sul mondo che ci circonda. In particolare \u00e8 possibile identificare tre concetti:\nQuindi gli osservatori eseguono osservazioni sugli osservati. Le propriet\u00e0 lette vengono analizzate e salvate in un documento XML opportunamente formattato secondo un XML Schema definito nella specifica del Physical Markup Language.\nSintassi.\nDi seguito \u00e8 riportato un semplice esempio di PML. \u00c8 importante notare la tipica organizzazione XML del codice, in cui nel caso specifico le propriet\u00e0 dell'oggetto osservato sono contenute all'interno del nodo observation, a sua volta contenuto in sensor. L'esempio rappresenta un tag RFID rilevato da un lettore RFID.\n&lt;?xml version=\"1.0\" encoding=\"UTF-8\" standalone=\"yes\"?&gt;\n &lt;Sensor xmlns=\"urn:autoid:specification:interchange:PMLCore:xml:schema:1\"&gt;\n &lt;ns1:ID xmlns:ns1=\"urn:autoid:specification:universal:Identifier:xml:schema:1\"&gt;\n urn:epc:id:gid:10.2.200\n &lt;/ns1:ID&gt;\n &lt;Observation&gt;\n &lt;ns2:ID xmlns:ns2=\"urn:autoid:specification:universal:Identifier:xml:schema:1\"&gt; \n 2 \n &lt;/ns2:ID&gt;\n &lt;DateTime&gt;\n 2006-07-11T18:22:26.443-03:30\n &lt;/DateTime&gt;\n &lt;Tag&gt; \n &lt;ns3:ID xmlns:ns3=\u201curn:autoid:specification:universal:Identifier:xml:schema:1\"&gt;\n urn:epc:id:gid:2.2.223\n &lt;/ns3:ID&gt;\n &lt;/Tag&gt;\n &lt;/Observation&gt;\n &lt;/Sensor&gt;"}
{"id": "653480", "revid": "114222082", "url": "https://it.wikipedia.org/wiki?curid=653480", "title": "Nocciola romana", "text": "La nocciola gentile romana DOP, spesso nocciola romana \u00e8 una variet\u00e0 di nocciola a Denominazione di origine protetta, prodotta in una zona a nord di Roma che comprende alcune aree delle province di Roma e di Viterbo.\nComuni produttori.\nProvincia di Viterbo.\nBarbarano Romano, Bassano in Teverina, Bassano Romano, Blera, Bomarzo, Calcata, Canepina, Capranica, Caprarola, Carbognano, Castel Sant'Elia, Civita Castellana, Corchiano, Fabrica di Roma, Faleria, Gallese, Ischia di Castro, Monterosi, Nepi, Oriolo Romano, Ronciglione, Soriano nel Cimino, Sutri, Vallerano, Vasanello, Vejano, Vetralla, Vignanello, Villa San Giovanni in Tuscia, Vitorchiano, Viterbo\nProvincia di Roma.\nBracciano, Canale Monterano, Manziana, Rignano Flaminio, Sant'Oreste, Trevignano Romano."}
{"id": "653482", "revid": "22475", "url": "https://it.wikipedia.org/wiki?curid=653482", "title": "Bank Panic", "text": "Bank Panic \u00e8 un videogioco arcade sparatutto western sviluppato da Sanritsu e prodotto da SEGA nel 1984. Il gioco \u00e8 stato convertito ufficialmente da SEGA per SG-1000, MSX e Sega Master System. Ci furono alcuni cloni, in particolare West Bank, che fu pubblicato dalla Dinamic Software nel 1986 per i computer a 8 bit pi\u00f9 diffusi in Europa.\nModalit\u00e0 di gioco.\nIl giocatore interpreta il ruolo di uno sceriffo del Far West che deve proteggere una banca e i suoi clienti da banditi mascherati. L'edificio \u00e8 di forma circolare, con dodici porte numerate ed altrettanti sportelli, e il giocatore \u00e8 posizionato al centro della sala; la visuale, che consente la visione contemporanea di tre porte, pu\u00f2 essere ruotata a destra e a sinistra in modo da tenere alternativamente sotto controllo tutti gli ingressi.\nUn indicatore collocato sul lato superiore della schermata offre una visione d'insieme dello stato degli ingressi (presenza di una persona in attesa) e degli sportelli, mentre una barra sul lato inferiore indica il tempo a disposizione per il superamento del livello di gioco.\nQuando una porta con una persona in attesa si trova nel campo visivo del giocatore, questa si pu\u00f2 aprire e rivelare:\nTalvolta i clienti, allontanandosi dopo un deposito, mostrano brevemente un cartello appeso alla schiena che fornisce al giocatore l'indicazione che, dietro una certa porta, \u00e8 in attesa un ladro.\nI ladri possono inoltre rubare da uno degli sportelli in quel momento non controllati dal giocatore il denaro gi\u00e0 depositato e nascondersi dietro alla corrispondente porta; uccidendo il ladro si recupera il denaro e si ripristina la condizione dello sportello.\nA intervalli casuali, infine, pu\u00f2 comparire una bomba su una delle porte, e il giocatore la deve disinnescare (sparandovi) prima che esploda.\nIl livello di gioco si conclude quando tutti gli sportelli hanno ricevuto almeno un deposito. Si perde invece una \"vita\" (ed il livello ricomincia) se:\nBench\u00e9 sia possibile sparare \"a vista\" ad un ladro senza incorrere in penalit\u00e0, si ottengono molti pi\u00f9 punti attendendo che questi estragga la propria arma. Alcuni ladri, riconoscibili per il fatto di indossare una maglietta rossa, forniscono al giocatore, se uccisi nell'esatto istante in cui estraggono l'arma, una delle lettere della parola \"EXTRA\"; completando l'intera parola il giocatore riceve, oltre a punti bonus, un'ulteriore \"vita\" e l'avanzamento istantaneo al livello successivo. Altre \"vite\" vengono fornite al superamento di determinate soglie di punteggio.\nA mano a mano che il gioco prosegue, vengono introdotte delle varianti alla tipologia ed al comportamento dei clienti e dei ladri; tali variazioni, unite alla crescente concitazione del gioco ed alla necessit\u00e0 di controllare tre porte contemporaneamente, mettono alla prova i riflessi e la capacit\u00e0 di concentrazione del giocatore cercando di indurlo in errore (tipicamente sparare ad un cliente o esitare troppo di fronte ad un ladro per il timore di farlo).\nLe variazioni comprendono:\nColonna sonora.\nLa musica di sottofondo \u00e8 la ripetizione continua di \"Dixie's Land\", il cui ritmo aumenta in modo ossessivo a mano a mano che il giocatore si avvicina allo scadere del tempo a disposizione per il completamento del livello."}
{"id": "653487", "revid": "339392", "url": "https://it.wikipedia.org/wiki?curid=653487", "title": "Theodore J. Detweiler", "text": ""}
{"id": "653494", "revid": "1610933", "url": "https://it.wikipedia.org/wiki?curid=653494", "title": "Takin", "text": ""}
{"id": "653499", "revid": "92723", "url": "https://it.wikipedia.org/wiki?curid=653499", "title": "Raziel (Legacy of Kain)", "text": "Raziel \u00e8 un personaggio immaginario coprotagonista della serie di videogiochi \"Legacy of Kain\" di Eidos Interactive e progettato dalla Crystal Dynamics. Il personaggio appare per la prima volta nel ruolo di protagonista in \"\", alternandosi al suo antagonista e protagonista della saga Kain.\nIl nome di Raziel si ispira a quello di un personaggio della mitologia ebraica, l'Angelo del mistero, che si chiama appunto Raziel.\nCaratteristiche.\nRaziel \u00e8 un vampiro che viene giustiziato dal suo padrone Kain per aver infranto una delle principali regole del suo impero, ovvero non evolversi prima di quest'ultimo, e resuscitato come non morto da una creatura che si presenta come \"L'Anziano Dio\" per combattere il vampiro. Raziel in principio medita vendetta contro Kain e suoi confratelli complici del suo assassinio, ma scopre di essere implicato come parte integrante del destino della terra di Nosgoth, il continente immaginario nel quale si svolgono gli eventi della saga.\nLa personalit\u00e0 di Raziel si presenta molto differente in ogni fase della sua esistenza: da umano Raziel, che era un monaco guerriero che combatteva i vampiri, era un uomo molto sadico che rasentava un feroce fanatismo verso la propria causa. Della vita da vampiro di Raziel non viene rivelato molto a parte il fatto che serve molto fedelmente Kain. Quando viene riportato in vita dall'Anziano Dio, le certezze di Raziel vacillano completamente e si ritrova combattuto tra il suo desiderio di vendetta e il suo senso d'obbligo verso il ripristino di Nosgoth.\nRaziel possiede molte capacit\u00e0 tra le quali, principalmente, quelle di milite: essendo stato un soldato, Raziel sa combattere sia con le spade sia con le lance e occasionalmente con armi di fortuna come torce e altri oggetti contundenti. Da vampiro sarebbe stato molto probabilmente capace di volare, tuttavia le sue ali vengono tarpate, e utilizza le restanti falangi per planare. Raziel riceve dall'Anziano Dio il potere di viaggiare tra il piano esistenziale della materia e quello astrale, acquisisce l'abilit\u00e0 della telecinesi e quella di evocare lo spirito della Mietitrice d'Anime.\nL'aspetto di Raziel \u00e8 principalmente quello di un umanoide dal corpo parzialmente scarnito che preserva ci\u00f2 che rimane del suo corpo da vampiro, la sua pelle \u00e8 bluastra, i suoi capelli neri e gli occhi ricoperti da un miasma bianco.\nNelle sue sembianze umane Raziel appare come un uomo dai capelli neri con una pettinatura a scodella, la carnagione media e gli occhi azzurri, mentre in quelle di vampiro appare con le orecchie appuntite e i suoi arti composti da tre artigli spessi alle estremit\u00e0.\nStoria.\nPrimi anni.\nRaziel nasce a Nosgoth circa cinquecento anni prima della caduta dei Pilastri dell'Equilibrio. Della sua vita da umano si sa soltanto che in giovent\u00f9 si unisce alla confraternita dei Sarafan, sacerdoti guerrieri che combattono i vampiri. Si dimostra un combattente tanto abile quanto efferato e diviene presto il capogruppo di una squadra composta dai suoi confratelli Turel, suo vicario, Dumah, Rahab, Zephon e Melchiah. Poco dopo l'uccisione del vampiro Janos Audron, la sua squadra viene uccisa durante un assalto di un Raziel proveniente dal futuro per vendicare la morte di Janos Audron stesso e riprendere il suo Cuore delle Tenebre per resuscitarlo, nel quale il Sarafan Raziel perde la vita contro la sua controparte.\nCirca cinquecento anni dopo la caduta dei Pilastri, Kain apprende il potere di resuscitare i defunti come vampiri come avvenne per lui stesso grazie all'incantesimo di Mortanius, si addentra nelle tombe dei sacerdoti Sarafan e riporta in vita Raziel e la sua squadra per farne i suoi vassalli vampirici. Raziel, che viene resuscitato per primo, acquisisce la maggior parte dei poteri di Kain e diviene il suo primo luogotenente. Nell'arco di mille anni Raziel fonda un suo clan con la sua discendenza vampirica, i \"Razielim\".\nRaziel viene convocato insieme ai suoi confratelli presso il Santuario dei Clan, quartier generale di Kain. Raziel, che si evolve molto rapidamente, mostra al suo signore le ali che ha appena sviluppato. Tuttavia Kain, avendo stabilito che solo lui poteva sperimentare i cambiamenti fisici per primo, interpreta il gesto di Raziel come un affronto, gli lacera le ali e ordina ai suoi confratelli di giustiziarlo gettandolo dentro un vortice acquatico, il cosiddetto \"Lago dei Morti\".\nEssendo l'acqua molto dannosa per i vampiri, il corpo di Raziel incomincia a corrodersi fino a essere quasi distrutto. Toccato il fondo dell'abisso, Raziel rinviene e viene accolto da un'entit\u00e0 che si presenta come l'Anziano Dio. L'entit\u00e0 rivela a Raziel di averlo riportato in vita come una sorta di non morto in un piano esistenziale parallelo, il Regno Spettrale. La creatura spiega a Raziel che le azioni legate al dominio di Kain hanno rotto l'equilibrio grazie a cui Nosgoth continua a esistere, interferendo con il giusto corso degli eventi. Approfittando della collera del redivivo vampiro, L'Anziano Dio gli affida il compito di fermare Kain eliminandolo insieme ai suoi luogotenenti per riportare l'equilibrio a Nosgoth e compiere la sua vendetta su Kain.\nRaziel si unisce alla causa della creatura, che lo proclama il suo \"Mietitore d'Anime\", torna in possesso del suo corpo divorando le anime dei trapassati, la sua nuova forma di sostentamento, e riemerge nel mondo dei vivi, il Regno Materiale, diversi secoli dopo la sua morte. Il Mietitore apprende con sconcerto che Nosgoth \u00e8 in decadimento, l'impero di Kain \u00e8 allo sbando, la sua stirpe \u00e8 stata sterminata e i discendenti dei suoi confratelli sono degenerati fino a diventare mostri. Raziel comincia la sua vendetta dal minore dei suoi fratelli, Melchiah, nascosto entro la necropoli del suo territorio. Eliminato questi si reca alle rovine del Santuario dei Clan, dove lo attende Kain. Tra i due avviene uno scontro che volge al favore di quest'ultimo, che nel tentativo di colpire Raziel con la sua spada, la Mietitrice d'Anime, la manda in frantumi e si dilegua. L'Anziano Dio spiega a Raziel che la spada, posseduta da un'anima, si era distrutta in quanto si era legata con una parte dell'anima di Raziel, diventando la sua arma simbiotica. Appare inoltre Ariel, il fantasma che aveva assistito Kain, che si offre di aiutare Raziel nella sua missione dandogli suggerimenti.\nRaziel prosegue la sua vendetta ed elimina Zephon, attraversa le rovine delle tombe dei Sarafan, dei quali scopre di esserne stato membro durante la sua vita da umano, elimina suo fratello Rahab e infine Dumah. Giunto presso le stanze della macchina Tessitrice del Tempo, appartenuta al redivivo Moebius, il Mietitore si scontra nuovamente con Kain, e lo sconfigge. Kain si allontana, imposta la Macchina in un'epoca precisa e Raziel lo segue.\nRaziel attraversa il varco della Macchina e giunge in un'altra epoca, dove viene accolto da Moebius, il quale gli neutralizza con la sua asta magica la lama fantasma, e fra i due si accende una brusca discussione. Raziel prosegue e scopre di essere nella roccaforte dei Sarafan nel periodo in cui la crociata contro i vampiri era al suo culmine e trova la Mietitrice d'Anime spezzata appartenuta a William il Giusto, che si fonde con quella in possesso di Raziel riparandosi. La Mietitrice si rafforza, tuttavia Raziel si indebolisce, e solo dopo aver recuperato le forze lascia la roccaforte. Si dirige ai Pilastri, intatti in quest'epoca, dove incontra Kain che gli spiega come nacque la corruzione tramite l'assassinio di Ariel la Guardiana dell'Equilibrio e il veleno di Nupraptor lanciato per corrompere gli altri guardiani ritenuti responsabili dell'assassinio della sua amata, compreso Kain stesso appena nacque, infatti \u00e8 proprio in quel momento che i Pilastri si corrompono davanti agli occhi atterriti di Raziel e Kain. Convinto dalle parole di Kain, Raziel viene sviato per scoprire i segreti che permetteranno la salvezza di Nosgoth, e trova una sala sotto i Pilastri dove vengono raffigurati i dipinti di un'Antica Razza alata che sono gli artefici dei Pilastri, con molte immagini della Mietitrice d'Anime. Li viene contattato dall'Anziano Dio, il quale dice a Raziel che la sua vendetta su Kain sta vacillando, ma Raziel nega dicendogli che sar\u00e0 lui a decidere quando morir\u00e0.\nComprende che L'Anziano Dio aveva mentito su molte cose, e sulla sua natura stessa; si fa strada nella palude tra le milizie umane e trova la Forgia delle Tenebre. L\u00ec, il Mietitore incontra Vorador, che gli suggerisce di trovare il suo creatore, Janos Audron, che conosce lo scopo della Mietitrice. Il vampiro \u00e8 per\u00f2 morto da secoli, quindi Raziel torna alla roccaforte Sarafan e ancora una volta incontra Kain nella tomba di William il Giusto, i due si confrontano, ma Raziel viene convinto da Kain sul fatto che lui possiede il libero arbitrio e sceglie di non ucciderlo, creando cos\u00ec il secondo paradosso temporale della storia di Nosgoth. Poco dopo intima a Moebius (rimasto stupito dalla scelta di Raziel) di portarlo nell'epoca in cui Janos Audron \u00e8 ancora in vita. Egli programma il macchinario e Raziel attraversa il portale.\nRaziel scopre che Moebius lo ha ingannato quando si accorge di essere stato condotto circa cento anni dopo l'epoca precedentemente percorsa. In essa i Pilastri sono crollati, i vampiri sono stati tutti decimati (tranne il Kain giovane che \u00e8 l'ultimo vampiro di Nosgoth) e molte altre creature prosperano in continuo conflitto con gli umani; Moebius stesso \u00e8 perito e divenuto un fantasma che infesta la fortezza dei Sarafan. Raziel prosegue verso Uschtenheim, un villaggio che si sosteneva essere stata sotto i continui attacchi di Janos Audron, e giunge presso un'antica costruzione in rovina che si rivela essere stata la dimora di Janos Audron, tuttavia inagibile. Kain appare dinanzi a Raziel, incoraggiandolo a trovare un modo per andare nel passato e incontrare Janos, dicendogli che solo lui \u00e8 la chiave del suo destino. Il Mietitore capisce quindi che l'unico modo per accedervi \u00e8 andare alla Macchina Tessitrice del Tempo che si trova nella Foresta di Termagent, che \u00e8 gi\u00e0 impostata per l'epoca desiderata.\nGiunto finalmente nell'epoca d'interesse, osservando il macabro scenario circostante, colmo di vampiri giustiziati barbaramente, Raziel comprende che i Sarafan erano in realt\u00e0 dei fanatici sanguinari mossi pi\u00f9 da un odio cieco verso i vampiri che non da un effettivo bisogno di difendersi da questi, Raziel si avvale quindi del percorso appreso in precedenza e raggiunge l'antica costruzione. Raziel trova Janos Audron ancora vivo, al quale chiede dello scopo della Mietitrice. L'Antico spiega che la Mietitrice \u00e8 la chiave che protegger\u00e0 il legame dei Pilastri che sono la serratura, ed \u00e8 una lama dotata di energia vampirica che ha il potere di risucchiare il fluido sanguigno delle sue vittime, aggiungendo infine che \u00e8 destinata solamente all'eroe dei vampiri, che ovviamente \u00e8 Raziel, ma prima che possa fornire ulteriori dettagli nella stanza irrompe una squadra di guerrieri Sarafan, composta dai futuri luogotenenti di Kain. Per proteggere Raziel, Janos Audron lo teletrasporta in un'altra area; al suo ritorno, Raziel arriva nell'istante in cui a Janos Audron viene estirpato il cuore da quello che egli scopre essere se stesso da umano, che si dilegua insieme alla sua squadra. Adirato per l'uccisione dell'Antico, Raziel irrompe nella Fortezza Sarafan, e in quel momento incontra Malek con Moebius, quest'ultimo gli neutralizza ancora una volta la lama fantasma rivelandogli la sua vera natura di manipolatore. Ancora pi\u00f9 adirato, Raziel prende la Mietitrice nella sua forma materiale e massacra la squadra, incluso lo stesso Raziel da umano. Improvvisamente, la Mietitrice si anima di vita propria e impala Raziel, che comprende di essere egli stesso la sinistra entit\u00e0 divoratrice d'anime racchiusa nella lama. Giunge in quell'istante Kain, che decide di aiutarlo estraendo la spada creando cos\u00ec il terzo paradosso temporale della storia di Nosgoth, in Kain nascono dei nuovi ricordi a conseguenza del paradosso, affermando con terrore di essere caduti nella trappola degli \"Hylden\", e avverte Raziel che Janos deve rimanere morto, il quale ormai privo di forze, sprofonda nel Regno Spettrale.\nPer cinquecento anni, Raziel rimane confinato nel Regno Spettrale dall'Anziano Dio, il quale gli fa comprendere che non \u00e8 la volont\u00e0 a trattenerlo nel Regno Spettrale, ma la sua grande paura riguardo al suo destino di diventare lo spirito predatore racchiuso nella Mietitrice (che nel frattempo \u00e8 in possesso di Kain). Scosso dalle parole dell'Anziano Dio, Raziel decide che la cosa migliore da fare e affrontare il proprio destino per cercare di cambiarlo, determinato a farcela, con uno stratagemma fugge dal sottosuolo, ribellandosi al suo padrone. L'Anziano Dio non tollerando questo atto di ribellione da parte di Raziel, gli sbarra la strada chiudendogli i condotti di transizione spazio/temporale per impedirgli di tornare nel Regno Materiale, ma il Mietitore d'Anime non si arrende e riesce a trovare il modo di fuggire dal Regno Spettrale reincarnando in un cadavere. Una volta nel mondo materiale, affronta i cacciatori di vampiri di Moebius, e realizza quindi che si trova nell'epoca di \"Blood Omen\", e poco dopo affronta degli Hylden che usano anche loro dei cadaveri in decomposizione per rimanere nel Regno Materiale. Deciso a cambiare il suo destino, Raziel prosegue nel suo viaggio arrivando alle Forge di Tenebre e di Luce, impregnando la lama fantasma dei due poteri elementali per sbloccare i vari accessi di Nosgoth, li nei luoghi delle due forge trova dei dipinti murali sulla storia della guerra tra l'Antica Razza e gli Hylden, dell'evocazione dei Pilastri per porre fine alla millenaria guerra, e della maledizione della sete di sangue che aveva afflitto gli Antichi portandoli anche al suicidio. Scopre anche un dipinto che raffigura l'eroe profetizzato dell'Antica Razza che brandisce la Mietitrice, il quale Raziel rimane ancora confuso sul fatto, dato che secondo le profezie che Janos gli aveva riferito poco prima di morire che era lui l'eroe, che l'antica lama aveva cercato di assorbirlo. Arrivato alla Forgia del Fuoco, tramite altri dipinti murali, Raziel scopre chi \u00e8 il creatore della Mietitrice, ovvero il vampiro Vorador; e scopre anche di essere il primo umano trasformato in vampiro da Janos Audron in persona. Una volta aver impregnato la Mietitrice con il potere elementale del fuoco, si dirige ai Pilastri di Nosgoth oramai corrotti e in decadimento, dove incontra lo spettro di Ariel, che si dimostra molto ostile verso di lui definendolo il servitore di colui che la uccise, facendo rimanere sempre pi\u00f9 confuso il Mietitore d'Anime. Tuttavia Raziel gli chiede solamente dove si trova Vorador e Ariel gli risponde che si trova nel cuore della foresta di Termagent, aggiungendo con tanta avversit\u00e0 che loro due potranno marcire li finch\u00e9 non sarebbe arrivata la fine, dopodich\u00e9 si dilegua. Arrivato alla Forgia dell'Aria, Raziel scopre un altro dipinto murale semi-danneggiato che raffigura un'antica profezia dove il campione profetizzato degli Antichi vampiri armato della Mietitrice affronta il campione profetizzato della razza Hylden che \u00e8 armato di una spada fiammeggiante, dopo aver impregnato la Mietitrice del potere elementale dell'Aria, il Mietitore d'Anime si dirige alla foresta di Termagent per trovare Vorador. Raggiunta la villa del vecchio vampiro, Raziel trova un portale che lo conduce alla Forgia dell'Acqua, li ritrova il dipinto murale, stavolta non deteriorato, dove ancora una volta vede raffigurati i campioni degli Hylden e degli Antichi Vampiri che si combattono a vicenda, l\u00ec Raziel comincia a realizzare che la sua somiglianza con l'avversario degli Antichi vampiri non sembra pi\u00f9 essere accidentale, e comincia anche a capire che \u00e8 destinato a combattere Kain per distruggerlo o essere distrutto, ponendosi per\u00f2 la domanda di che ruolo avesse il suo libero arbitrio in tutta la faccenda."}
{"id": "653509", "revid": "6923", "url": "https://it.wikipedia.org/wiki?curid=653509", "title": "Party (Iggy Pop)", "text": "Party \u00e8 il quinto album di Iggy Pop pubblicato nel 1981 da Arista Records in formato LP e MC."}
{"id": "653510", "revid": "83531", "url": "https://it.wikipedia.org/wiki?curid=653510", "title": "Crimini di guerra italiani", "text": "I crimini di guerra italiani sono stati quegli atti, contrari ai trattati e alle leggi di guerra nazionali o internazionali, e considerati crimine di guerra, commessi da appartenenti alle forze armate italiane dall'Unit\u00e0 d'Italia in poi.\nIn particolar modo, vengono annoverati in questa categoria diversi episodi controversi riguardanti le truppe italiane nelle guerre coloniali in Etiopia e in Libia, durante la seconda guerra mondiale nei Balcani e in Grecia.\nPeriodo del colonialismo.\nNel Regno d'Italia, il diritto bellico verr\u00e0 essenzialmente disciplinato dalla legge di guerra e di neutralit\u00e0, emanata con regio decreto n. 1415 dell'8 luglio 1938, dal codice penale militare di guerra e dal codice penale militare di pace, approvati con il regio decreto n. 303 del 20 febbraio 1941.\nGuerra di Libia.\nGuerra Italo-turca e sue conseguenze.\nIl 23 ottobre 1911, nel corso della battaglia di Sciara Sciatt per la conquista di Tripoli, due compagnie di bersaglieri italiani, composte da circa 290 uomini, furono accerchiate e, dopo la resa, annientate nei pressi del cimitero di Rebab dai militari ottomani e irregolari libici. Quando i bersaglieri italiani riconquistarono l'area del cimitero scoprirono che quasi tutti i prigionieri erano stati trucidati. Secondo la relazione ufficiale italiana \"molti erano stati accecati, decapitati, crocifissi, sviscerati, bruciati vivi o tagliati a pezzi\". Analogo resoconto fu fatto dal giornalista italo-argentino Enzo D'Armesano che era inviato sul posto per il quotidiano argentino \"La Prensa\". Nella repressione che segu\u00ec, furono uccisi almeno un migliaio di libici e si dispose la deportazione in Italia dei \u201crivoltosi\u201d arrestati. L'operazione riguard\u00f2 circa quattromila libici, che furono trasferiti nelle colonie penitenziarie delle Isole Tremiti, di Ustica, Gaeta, Ponza, Caserta e Favignana. Gli scarsi dati rimasti rilevano che, per le pessime condizioni igieniche e lo scarso cibo, alla data del 10 giugno 1912, alle Tremiti, erano gi\u00e0 deceduti 437 reclusi, cio\u00e8 il 31% del totale. A Ustica, nel solo 1911, ne morirono 69; a Gaeta e Ponza, nei primi sette mesi del 1912, altri 75. Nel corso del 1912, furono rimpatriati 917 libici, ma le deportazioni continuarono, con punte notevoli intorno al 1915.\nIl 18 ottobre 1912, con la stipulazione del Trattato di Losanna, l'Impero Ottomano cedeva all'Italia (a titolo di \"protettorato\") la Tripolitania e la Cirenaica, mantenendo una sovranit\u00e0 religiosa sulle popolazioni musulmane dei luoghi. Alla fine del conflitto nel 1912, alcune stime indicarono un totale di 10.000 vittime tra turchi e libici a causa di esecuzioni e rappresaglie italiane, dovute alla resistenza turco-libica che sarebbe durata almeno fino al 1932.\nIl 18 dicembre 1913, il deputato socialista Filippo Turati, denunciava l'uso della forca e della condanna a morte contro la popolazione libica, in esecuzione della legge e delle usanze locali.\nLa repressione italiana della resistenza turco-libica in Tripolitania ed in Cirenaica avvenne tramite i tribunali militari speciali, per cui i processi avvenivano spesso all'aperto ed in pubblico, attraverso cui, se ritenuti colpevoli, gli imputati venivano il pi\u00f9 delle volte condannati a morte e le sentenze immediatamente eseguite. Le accuse pi\u00f9 diffuse erano quelle relative alla collaborazione offerta ai ribelli.\nIl 24 maggio 1915, in base a un rapporto dell'8 ottobre successivo, indirizzato dal consigliere politico di Misurata Alessandro Pavoni al direttore per gli affari politici del Ministero delle colonie Giacomo Agnesa, riferisce di un barbaro massacro ordinato da un ufficiale dei carabinieri. Da quanto viene riferito a Pavoni, i militari italiani riferirono di alcuni spari partiti dall'edificio, forse per mano di ribelli, mentre un testimone, che all'epoca aveva nove anni, riferir\u00e0 anni dopo che a sparare erano stati gli italiani dopo essere stati derisi per una recente sconfitta per mano dei senussi. Pavoni scrive che sei soldati italiani scalarono l'edificio fin sul tetto da cui spararono alcuni colpi di fucile nel cortile sopprimendo la ribellione. Poco dopo, il capitano dei carabinieri ordin\u00f2 che l'edificio, un albergo, venisse incendiato, operazione che fu eseguita dopo la devastazione e la rapina di tutto ci\u00f2 che potesse essere utile, da parte sia dei militari che dei civili, oltre al proprietario stesso dell'albergo. Il giorno seguente, furono trovate con certezza trentadue cadaveri, quasi tutti bruciati, di cui solo otto uomini adulti. L'inchiesta ministeriale si concluse con il proscioglimento degli accusati. L'evento \u00e8 ricordato da un piccolo monumento eretto alle spalle del municipio.\nUn altro rapporto parla dell'esecuzione di settantacinque libici nei pressi di Suani Ben Aden, a una quarantina di chilometri a sud-est di Tripoli, il 7 luglio 1915 dopo che gli italiani avevano rinvenuto alcuni barilotti ed altri oggetti militari italiani nel dorso di alcuni cammelli appartenenti ai libici stessi. Anche in questo caso l'inchiesta ebbe il medesimo risultato.\nOperazioni militari per la \u00abriconquista\u00bb (1923-32).\nGli accordi stipulati fra il governo italiano e il capo dei senussiti al s\u00e1ied Mo\u1e25\u00e1mmed Idr\u00eds, durante la prima guerra mondiale e ratificati fra il 1915, il 1917 e il 1921, vennero giudicati contrari allo spirito dell'istituzione senussita dalla maggior parte dei notabili \"ikhw\u0101n\" locali e in generale fonte di forti contrasti interni. Ci\u00f2 port\u00f2 all'esilio in Egitto dell'emiro nel gennaio 1923, che inizi\u00f2 da l\u00ec una tardiva resistenza anti-italiana. Il 6 marzo 1923, il governatore della Cirenaica, Luigi Bongiovanni proclam\u00f2 lo Stato d'assedio, iniziando poi le operazioni per la \u00abriconquista\u00bb della Libia, che portarono alla dichiarazione della decadenza degli accordi preesistenti il 10 maggio 1923.\nCufra, considerata da Graziani \"centro di raccolta di tutto il fuoriuscitismo libico\", fu bombardata il 26 agosto e i ribelli inseguiti verso il confine con l'Egitto. Lo stesso Graziani parla di 100 ribelli uccisi, 14 ribelli passati per le armi e 250 fermati tra cui donne e bambini. Dopo una nuova insurrezione, il 20 gennaio 1931 la citt\u00e0 \u00e8 rioccupata dagli italiani; ne seguirono tre giorni di violenze ed atrocit\u00e0 impressionanti che provocarono la morte di circa 180-200 libici e innumerevoli altre vittime tra i sopravvissuti: 17 capi senussiti giustiziati, 35 indigeni evirati e lasciati morire dissanguati, 50 donne stuprate, 50 fucilazioni, 40 esecuzioni con accette, baionette, sciabole. Le atrocit\u00e0 non risparmiarono neanche i bambini e le donne incinte.\nGrande fu l'impressione nel mondo islamico. La \"Nation Arabe\" scrisse:\nIl giornale di Gerusalemme \"Al Jamia el Arabia\" pubblic\u00f2 il 28 aprile 1931, un manifesto in cui si ricordano:\nDeportazioni dalla Cirenaica.\nIl 20 giugno 1930, il governatore unico della Tripolitania e della Cirenaica, maresciallo Pietro Badoglio, dispose l'evacuazione forzata della popolazione della Cirenaica, per la quale circa centomila persone furono costrette a lasciare tutti i propri beni portando con s\u00e9 soltanto il bestiame:\nMussolini approv\u00f2 e nei mesi seguenti Graziani procedette a deportare tutta la popolazione del Gebel in campi di concentramento siti tra le pendici del Gebel e la costa.\nLe ragioni delle deportazioni vengono da taluni ricollegate alla ripopolazione del Gebel da parte di coloni italiani, mentre Rodolfo Graziani le giustific\u00f2 con la necessit\u00e0 di mettere fine alla ribellione senussita.\nDal 1930 al 1931 le forze italiane scatenarono un'ondata di terrore sulla popolazione indigena cirenaica; tra il 1930 e il 1931 furono giustiziati 12\u00a0000 cirenaici e tutta la popolazione nomade della Cirenaica settentrionale fu deportata in enormi campi di concentramento lungo la costa desertica della Sirte, in condizione di sovraffollamento, sottoalimentazione e mancanza di igiene. Nel giugno 1930, le autorit\u00e0 militari italiane organizzarono la migrazione forzata e deportazione dell'intera popolazione del Gebel al Akhdar, in Cirenaica, e ci\u00f2 comport\u00f2 l'espulsione di quasi 100\u00a0000 beduini (una piccola parte era riuscita a fuggire in Egitto) - met\u00e0 della popolazione della Cirenaica - dai loro insediamenti, che furono assegnati a coloni italiani. Queste 100\u00a0000 persone, in massima parte donne, bambini e anziani, furono costretti dalle autorit\u00e0 italiane a una marcia forzata di oltre mille chilometri nel deserto verso una serie di campi di concentramento circondati di filo spinato costruiti nei pressi di Bengasi. Le persone furono falcidiate dalla sete e dalla fame; gli sciagurati ritardatari che non riuscivano a tenere il passo con la marcia venivano fucilati sul posto dagli italiani. Tra i vari episodi di crudelt\u00e0 si cita l'abbandono di molti indigeni, tra cui donne e bambini, nel deserto privi di acqua a causa di vari dissidi; altri morti per fustigazioni e fatica. Fonti straniere, non censurate dal governo italiano e mostrate anche nel film \"Il leone del deserto\", mostrano riprese aeree, fotogrammi e immagini dei campi per il concentramento dei deportati, in cui i deportati venivano internati senza alcun'assistenza o sussidio. Le esecuzioni sommarie erano all'ordine del giorno per chi si mostrava ostile o cercava di ribellarsi alla situazione.\nLa massa dei deportati fu rinchiusa dalle truppe agli ordini di Graziani, in tredici campi di concentramento nella regione centrale della Libia, ove, in base alle cifre ufficiali furono reclusi 90\u00a0761 civili. La propaganda del regime fascista dichiarava che i campi erano oasi di moderna civilizzazione gestite in modo igienico ed efficiente - mentre nella realt\u00e0 i campi avevano condizioni sanitarie precarie avendo una media di 20\u00a0000 beduini internati insieme ai propri cammelli o altri animali, ammassati in un'area di un chilometro quadrato. I campi avevano solo rudimentali servizi medici: per i 33\u00a0000 reclusi nei campi di Soluch e di Sidi Ahmed el-Magrun c'era un solo medico. Il tifo e altre malattie si diffusero rapidamente nei campi, anche perch\u00e9 i deportati erano fisicamente indeboliti dalle insufficienti razioni alimentari e dal lavoro forzato. La loro unica ricchezza, il bestiame, fu radicalmente distrutto; perirono il 90-95% degli ovini e l'80% dei cavalli e dei cammelli della Cirenaica. Quando i campi vennero chiusi nel settembre 1933, erano morti 40\u00a0000 persone.\nLa popolazione della Cirenaica, che in base al censimento turco del 1911 contava 198\u00a0300 abitanti, scese a 142\u00a0000 secondo i dati del censimento del 21 aprile 1931. Il saldo negativo del 28,6% in vent'anni, secondo alcuni, sarebbe correlabile con un genocidio. Il dato non tiene conto per\u00f2 delle deportazioni del 1929, che spostarono diverse decine di migliaia di persone verso le regioni centrali.\nIl quadro che emerge dalle incomplete cifre dei censimenti delle altre regioni \u00e8 analogo: il censimento turco del 1911\u00a0\u2013 infatti\u00a0\u2013 enumerava 523\u00a0000 abitanti nella sola Tripolitania; la stima italiana del 1921 faceva ascendere a 570\u00a0000 la popolazione araba della Tripolitania e del Fezzan che, il censimento del 1931 calcolava in soli 512\u00a0900 arabi. Ci\u00f2 significherebbe che, al lordo degli spostamenti suddetti, in soli dieci anni, anche la popolazione delle altre due province era scesa di circa il 10%.\nNonostante la censura imposta dal regime, i crimini commessi dagli italiani in Libia erano ben noti, e la stampa, soprattutto araba, non mancava di commentarli con articoli particolarmente severi. Ma anche la stampa europea esprimeva forti denunce. Si veda, per esempio, il \"lead\" di un articolo apparso il 26 settembre 1931 sul quotidiano di Sarajevo, \"Jugoslavenski List\": \nGuerra d'Etiopia.\nLe operazioni di guerra e l'uso delle armi chimiche.\nContrariamente agli accordi sottoscritti nei Protocolli e Terza convenzione di Ginevra del 1925 e successive integrazioni del 1929, per la conduzione della guerra coloniale in Etiopia, furono segretamente sbarcati in Eritrea 270 tonnellate di aggressivi chimici per l'impiego ravvicinato, 1\u00a0000 tonnellate di bombe caricate ad iprite per l'aeronautica e 60\u00a0000 granate caricate ad arsina per l'artiglieria. La prima autorizzazione al loro uso fu espressa da Mussolini al generale Graziani, comandante sul fronte somalo-etiope, il 27 ottobre 1935: \u201ccome ultima ratio per sopraffare resistenza nemico o in caso di contrattacco\u201d. In tale occasione, peraltro, il loro uso non fu ritenuto necessario.\nIl 28 novembre assunse il comando generale dell'offensiva in Etiopia il maresciallo Pietro Badoglio. Quest'ultimo, investito da una forte controffensiva etiopica, nella notte tra il 14 e il 15 dicembre, richiese espressamente a Roma l'autorizzazione ad utilizzare gli aggressivi chimici. I documenti pubblicati dimostrano che Mussolini in persona autorizz\u00f2 espressamente Badoglio all'uso dei gas tra il 28 dicembre 1935 e il 5 gennaio 1936 e tra il 19 gennaio e il 10 aprile. Un'ulteriore autorizzazione fu successivamente data per la repressione dei ribelli. Il Maresciallo tuttavia, aveva gi\u00e0 iniziato autonomamente l'uso delle armi chimiche sin dal 22 dicembre 1935 e non l'aveva interrotta nemmeno tra il 5 e il 19 gennaio 1936. Tra le suddette date furono lanciati sul fronte nord duemila quintali di bombe, per una parte rilevante caricate a gas, tra cui l'iprite che provoca leucopenia.\nContravvenendo al Protocollo di Ginevra del 17 giugno 1925, sottoscritto anche dall'Italia per cui entrava in vigore il 3 aprile 1928, all'aviazione italiana fu quindi ordinato di utilizzare su larga scala il gas, che, irrorato dagli aerei in volo a bassa quota, sia sui soldati che sui civili, venne usato con la precisa finalit\u00e0 di terrorizzare la popolazione abissina e piegarne ogni resistenza.\nIl 15 dicembre, anche Graziani richiedeva di nuovo al Capo del governo l'autorizzazione all'uso delle armi chimiche. Il comandante ciociaro fu autorizzato \u201cper supreme ragioni di difesa\u201d. L'uso fu effettuato a partire dal 24 dicembre sulla localit\u00e0 di Areri, presidiata da Ras Dest\u00e0, da parte di tre aerei Caproni 101 bis. Gli attacchi furono ripetuti in date 25, 28, 30 e 31 dicembre, per un totale di 125 bombe complessivamente lanciate.\nIl 26 dicembre, sul fronte sud, avvenne la brutale uccisione dell'aviatore Tito Minniti che, caduto in territorio nemico, era stato torturato, evirato ed infine decapitato. Questa sarebbe stata la causa scatenante dell'utilizzo dell'iprite anche su tale fronte. Ras Dest\u00e0, tra l\u2019altro, per giustificare all'imperatore la sconfitta subita, dichiar\u00f2 l'impiego dei gas, anticipandolo al 17 dicembre: \u201cDal 17 dicembre gli italiani gettano anche bombe a gas, le quali piovono come la grandine... Le lesioni, anche leggere, prodotte da tale gas gonfiano sempre pi\u00f9 sino a diventare, per infezioni delle grandi piaghe\u201d.\nIl 30 dicembre 1935, in un bombardamento italiano a Malca Dida, ordinato da Graziani, fu colpito un ospedale da campo svedese con i contrassegni della Croce Rossa provocando la morte di 28 ricoverati e di un medico svedese. Complessivamente, saranno diciassette le installazioni mediche distrutte dagli italiani, compresi gli ospedali da campo di Amba Aradam e di Quoram.\nIl 10 febbraio 1936, Badoglio inizi\u00f2 l'offensiva sull'Amba Aradam durante la quale vennero sparate 1\u00a0367 granate caricate con arsine.\nIl 3 e 4 marzo, Badoglio, vedendo fuggire il grosso dell'esercito del ras Immir\u00f9 verso i guadi del Tacazz\u00e8, ordin\u00f2 all'aviazione di proseguire da sola la battaglia. Verr\u00e0 cos\u00ec utilizzata ancora una volta iprite. I piloti scesi a volo radente per mitragliare i superstiti rilevarono notevoli masse nemiche abbattute e grande quantit\u00e0 di uomini e di quadrupedi trasportati dalla corrente.\nIl 4 aprile, gli scampati alla battaglia di Mau Ceu furono bombardati con 700 quintali di bombe, di cui molte ad iprite.\nIl 15 aprile Graziani diede inizio all'offensiva su Harar dopo aver gasato e bombardato per un mese la difesa etiope iniziando cos\u00ec l'attacco da terra. Il vescovo cattolico di Harar scrisse ai suoi superiori in Francia: \"Il bombardamento che gli italiani hanno fatto contro la citt\u00e0 \u00e8 un atto barbaro che merita la maledizione del Cielo\".\nSecondo i giornali dell'epoca ed Indro Montanelli, Regno Unito e Svezia vendettero in modo continuativo agli abissini proiettili dum dum, vietati dalle convenzioni.\nIl 3 maggio 1936 Mussolini telegrafava a Badoglio:\n Due giorni dopo il maresciallo Badoglio entrava in Addis Abeba e il 9 maggio successivo, dal balcone di Piazza Venezia, Mussolini pot\u00e9 annunciare alle folle la \"proclamazione dell'Impero\".\nRepressioni in Africa Orientale Italiana dopo la proclamazione dell'Impero.\nDopo la proclamazione dell'Impero, il maresciallo Badoglio fu richiamato in Italia e pass\u00f2 le consegne a Graziani, nel frattempo promosso Maresciallo d'Italia. Il 20 maggio 1936, l'ufficiale ciociaro fu investito del triplice incarico di vicer\u00e9, governatore generale e comandante superiore delle truppe.\nRispettivamente in data 5 giugno e 8 luglio 1936, Mussolini telegraf\u00f2 a Graziani, dal Ministero delle Colonie, i seguenti ordini: \u00abTutti i ribelli fatti prigionieri devono essere passati per le armi\u00bb e \u00abAutorizzo ancora una volta V.E. a iniziare e condurre sistematicamente politica del terrore et dello sterminio contro i ribelli et le popolazioni complici stop. Senza la legge del taglione ad decuplo non si sana la piaga in tempo utile. Attendo conferma\u00bb.\nIl 19 febbraio 1937 il vicer\u00e9 Graziani invitava nel suo palazzo di Addis Abeba la nobilt\u00e0 etiope per festeggiare la nascita del principe di Napoli e per l'occasione decideva di distribuire un'elemosina a invalidi del luogo. Ma un fallito attentato al vicer\u00e9 (nove morti e una cinquantina di feriti, tra cui lo stesso Graziani), scaten\u00f2 immediatamente la rappresaglia, da parte degli occupanti italiani.\nIl giornalista Ciro Poggiali afferm\u00f2:\nIl 21 febbraio Mussolini inviava a Graziani questo telegramma:\nA tale ordine, Graziani rispondeva con successivo telegramma:\nDal 30 aprile 1937, in base ai rapporti ufficiali, le esecuzioni passarono a 710, il 5 luglio a 1\u00a0686, il 25 luglio a 1\u00a0878 e il 3 agosto a 1\u00a0918. Dalla relazione del colonnello Azzolino Hazon, comandante dei carabinieri in Etiopia, si evince che i soli carabinieri passarono per le armi 2\u00a0509 indigeni, tra febbraio e maggio 1937. Il numero esatto delle vittime della repressione \u00e8 tra i 1\u00a0400 e i 6\u00a0000 per inglesi, francesi e americani, di 30\u00a0000 per gli etiopi.\nIl fatto che i due autori dell'attentato del 19 febbraio\u00a0\u2013 peraltro due eritrei\u00a0\u2013 fossero stati temporaneamente ospitati nella citt\u00e0 conventuale di Debre Libanos, nello Scioa, convinse Graziani della correit\u00e0 dei monaci cristiani di rito copto ivi ospitati; invi\u00f2 pertanto un telegramma del seguente tenore al generale Pietro Maletti: \u201c (l'avvocato militare Franceschino) Ha raggiunto la prova assoluta della correit\u00e0 dei monaci del convento di Debra Libanos con gli autori dell'attentato. Passi pertanto per le armi tutti i monaci indistintamente, compreso il vice-priore\u201d.\nMaletti era partito il 6 maggio da Debre Berhan e, stando ai rapporti da lui stesso redatti, attraversando la regione del Menz, le sue truppe avevano incendiato 115\u00a0422 tucul, tre chiese, il convento di Gulteni\u00e8 Ghedem Micael (dopo averne fucilato i monaci), e sterminato 2\u00a0523 partigiani etiopi.. La sera del 19 maggio Maletti aveva circondato Debra Libanos: il grande monastero risalente al XIII secolo, era stato fondato dal santo cristiano Tecle Haymanot e comprendeva due grandi chiese e i modesti tucul ove abitavano monaci, preti, diaconi, studenti di teologia e suore.\nIl successivo 21 maggio, Maletti trasfer\u00ec nella piana di Laga Wolde, chiusa a ovest da cinque colline e a est dal fiume Finche Wenz, tutti i religiosi. Le esecuzioni si protrassero sino alle 15:30 del pomeriggio e investirono 297 monaci, incluso il vice priore, e 23 laici sospettati di connivenza, risparmiando i giovani diaconi, i maestri e altro personale d'ordine, che furono trattenuti. Ma tre giorni dopo Graziani inviava a Maletti una nuova direttiva: \u201cConfermo pienamente la responsabilit\u00e0 del convento di Debr\u00e0 Liban\u00f2s. Ordino pertanto di passare immediatamente per le armi tutti i diaconi. Assicuri con le parole: \u201cLiquidazione completa\u201d. Il nuovo massacro fu eseguito in localit\u00e0 Engecha, a pochi chilometri da Debre Berhan, e nella mattina del 26 maggio furono sterminati altri 129 diaconi. In totale, dunque, la cifra dei religiosi massacrati fu di 449.\nTra il 1991 e il 1994, due docenti universitari, l'inglese Ian L. Campbell e l'etiopico Defige Gabre-Tsadik, eseguirono nel territorio di Debr\u00e0 Liban\u00f2s un'ampia e approfondita ricerca, dalla quale emerse che furono soppressi anche altri 276 insegnanti, studenti di teologia e sacerdoti appartenenti ad altri monasteri.\nL'orrendo massacro scaten\u00f2 una rivolta nella regione etiope del Lasta, a partire dall'agosto 1937, per stroncare la quale Graziani impart\u00ec i seguenti ordini:\nGraziani, alla fine dell'anno, verr\u00e0 sostituito con il Duca d'Aosta Amedeo.\nCampi di prigionia nell'Africa italiana.\nNell'Africa Italiana si contavano diversi campi di prigionia: 16 in Libia, 1 in Eritrea (il campo di concentramento di Nocra), 1 in Somalia (il campo di concentramento di Danane). Nei campi vennero inviate sia le trib\u00f9 allontanate dal Gebel Acdar sia gli indigeni appartenenti a trib\u00f9 seminomadi vaganti attorno alle oasi o all'interno.\nNei 4 campi di rieducazione venivano inviati giovani appartenenti a trib\u00f9 pi\u00f9 evolute per addestrarli come funzionari indigeni impiegati nell'amministrazione coloniale.\nInfine nei tre campi di punizione venivano inviati tutti coloro che avevano commesso reati o ostacolato l'occupazione italiana.\nDalla testimonianza di un sopravvissuto, Reth Belgassen, recluso ad Agheila:\nRacconta a sua volta Mohammed Bechir Seium:\nRiferisce Salem Omram Abu Shabur:\nNella propaganda fascista \"L'Oltremare\" si affermava che \"nel campo di Soluch c'\u00e8 ordine e una disciplina perfetta e regna ordine e pulizia\".\nSeconda guerra mondiale.\nAll'ombra del Reich, l'Italia, dopo aver attaccato e sopraffatto il Regno di Jugoslavia e Grecia, trasform\u00f2 parte dell'attuale Slovenia nella Provincia Italiana di Lubiana, la Dalmazia in Governatorato, ampli\u00f2 la Provincia di Fiume annettendo parte della Banovina di Croazia, occup\u00f2 il Montenegro, il Cossovo, la Grecia e le Isole ionie ed egee. Inoltre truppe italiane presidiavano parte della Bosnia e della Croazia.\nIl modello occupazionale italiano non fu dunque difforme a tanti altri modelli occupazionali del tempo, senza dimenticare che esso fu applicato in regioni dove gli italiani erano percepiti dalla popolazione locale come aggressori e come tali furono osteggiati e contrastati.\nGi\u00e0 nel settembre 1942, l'eco della politica d'occupazione dei fascisti e delle atrocit\u00e0 commesse nei paesi della regione balcanica cominci\u00f2 a diffondersi, tanto che Radio Milano-Libert\u00e0 comunicava:\nIn questo senso la \"Circolare 3C\" emanata il 1\u00ba marzo 1942 dal generale Mario Roatta, un memorandum che inasprisce la lotta controguerriglia, modificando l'atteggiamento italiano da difensivo ad aggressivo e al quale si sono attenuti i diversi comandi, \u00e8 un documento ufficiale e una inoppugnabile prova contro il Regio Esercito (vi si afferma tra l'altro che eccessi di reazione non verranno tendenzialmente puniti).\nNello scenario jugoslavo la lotta si inaspr\u00ec in quanto venne combattuta una guerra dove il si intrecciava con la guerra di liberazione contro l'occupante e una vera e propria guerra civile tra le varie etnie slave e le varie ideologie in esse\npresenti, tra le quali prevalse quella comunista delle formazioni di Tito.\nOccupazione della Grecia.\nL'invasione italiana della Grecia non fu indolore e gli ultimi mesi d'occupazione furono caratterizzati dall'adozione su larga scala di misure repressive nei confronti dei civili.\nNell'ottobre 1940, di fronte agli schiaccianti successi militari nazisti, il dittatore Benito Mussolini decise di aggredire la Grecia. Il 28 ottobre le truppe del Regio Esercito italiano, partendo dall'Albania (gi\u00e0 occupata dall'Italia nel 1939), entrarono in territorio ellenico. Gli italiani erano certi di ottenere una vittoria rapida, ma le cose andarono diversamente: il tempo era pessimo, il terreno era montuoso e molto difficile da attraversare, e questo diede il tempo ai greci di continuare la mobilitazione e di spostare ulteriori truppe in Epiro. Le forze greche riuscirono cos\u00ec a contenere l'offensiva iniziale italiana e successivamente anche a contrattaccare gli invasori, impantanati nel fango e nel gelo delle trincee balcaniche. Di fronte al fallimento dell'offensiva, Mussolini reag\u00ec ordinando all'aviazione di bombardare incessantemente, distruggere e radere al suolo tutte le citt\u00e0 con pi\u00f9 di 10\u00a0000 abitanti, con l'intento dichiarato di seminare il panico ovunque: I bombardamenti portarono morte e distruzione, ma non modificarono l'esito della guerra; la sconfitta militare della Grecia e la conseguente occupazione del Paese si ebbe solo dopo l'intervento tedesco avvenuto nell'aprile 1941.\nIl primo crimine commesso dagli italiani in Grecia fu strettamente legato alla strategia di guerra e la responsabilit\u00e0 fu condivisa con gli alleati tedeschi: l'occupazione port\u00f2 come conseguenza una crisi economica devastante. In Grecia, per garantirsi il regolare approvvigionamento, gli eserciti occupanti razziarono risorse e derrate alimentari presenti immagazzinati nel paese, lasciando la popolazione civile priva dei mezzi di sussistenza minimi. La fame e la denutrizione si estesero allora a tutti gli strati della popolazione, provocando reazioni quasi immediate contro le truppe occupanti.\nIl 26 gennaio 1942, ad Atene si svolse una manifestazione di 6\u00a0000 mutilati di guerra; il 17 marzo una nuova protesta di ex combattenti ed invalidi, repressa dai Carabinieri e dalla Feldgendarmerie. A fronte delle rivolte, vennero emesse ordinanze e bandi militari molto rigidi, decretate confische nei villaggi, arresti, fucilazioni e deportazioni nei campi di concentramento (Larissa, Hadari e Atene o al confino italiano, per quanto riguarda gli oppositori politici). Le autorit\u00e0 greche segnalarono stupri di massa. Il comando tedesco in Macedonia arriv\u00f2 a protestare con gli italiani per il ripetersi delle violenze contro i civili. Il capo della polizia di Elassona, Nikolaos Bavaris, scrisse una lettera di denuncia ai comandi italiani e alla Croce rossa internazionale: \u00abVi vantate di essere il Paese pi\u00f9 civile d'Europa, ma crimini come questi sono commessi solo da barbari\u00bb; fu internato, torturato, deportato in Italia. Migliaia di donne prese per fame vennero reclutate in bordelli per soddisfare soldati e ufficiali italiani. Nel 1946 il ministero greco della Previdenza sociale, nel censire i danni di guerra, calcol\u00f2 che 400 villaggi avevano subito distruzioni parziali o totali: 200 di questi causati da unit\u00e0 italiane e tedesche, 200 dai soli italiani.\nTra settembre e ottobre 1942 le attivit\u00e0 dell'E.A.M.-E.L.A.S. si intensificarono notevolmente e le truppe italiane, in linea con le direttive del Comando della XI Armata eseguirono vaste operazioni di rastrellamento. Una di queste venne compiuta nella zona Parnaso-Giona e si concluse con 430 persone internate in campo di concentramento e due paesi completamente sgomberati dalle popolazioni civili. Cicli operativi di questo genere rappresentarono per l'occupante italiano una prassi consolidata finalizzata al mantenimento dell'ordine interno nei territori e alla lotta contro il movimento partigiano; gli uomini trovati con le armi in pugno durante i rastrellamenti venivano fucilati sul posto, mentre i prigionieri deportati nei campi di concentramento erano usati per eseguire rappresaglie successive ad azioni partigiane. Nonostante queste misure di repressione sociale e territoriale praticate dal Regio Esercito, alle azioni di sabotaggio realizzate dalle formazioni partigiane contro gli occupanti, come la distruzione del viadotto di Gorgopotamos, si affianc\u00f2 una sempre maggiore partecipazione popolare alle aperte manifestazioni di protesta contro le truppe nazifasciste e contro le condizioni di estrema povert\u00e0 in cui versava il paese. Il 22 dicembre 1942 uno sciopero operaio organizzato ad Atene e nella zona del Pireo contro la fame e l'occupazione convogli\u00f2 nelle strade della capitale greca decine di migliaia di manifestanti, tra cui anche numerosi studenti, donne e impiegati; le proteste sfociarono in duri scontri con i militari italiani durante i quali rimasero uccisi gli studenti Mitsos Konstantinidis e Filis Gheorghiou.\nIl Comando del III CdA, nella tavola riassuntiva delle operazioni contro i partigiani effettuate nel febbraio 1943 nei settori di Kastoria, Trikala, Lamia e Tebe-Aliartos, afferm\u00f2 di avere ucciso circa 120 \"banditi\" e 32 favoreggiatori e di avere fucilato per rappresaglia 107 persone, oltre ad aver internato 113 civili e ad avere provocato un numero imprecisato di morti e feriti nei bombardamenti aerei.\nIl 16 febbraio 1943 a Domenikon, un piccolo villaggio della Grecia centrale situato in Tessaglia, l'intera popolazione maschile tra i 14 e gli 80 anni venne trucidata. Nei dintorni di Domenikon, poco prima della strage, un attacco partigiano aveva provocato la morte di 9 soldati italiani. Il generale della 24\u00aa Divisione fanteria \"Pinerolo\", Cesare Benelli, ordin\u00f2 la repressione: centinaia di uomini circondarono il villaggio, rastrellarono la popolazione e catturarono pi\u00f9 di 150 uomini. Li tennero in ostaggio fino a che, nel cuore della notte, procedettero alla fucilazione. L'episodio rappresenta uno dei pi\u00f9 efferati crimini di guerra commessi dall'Italia durante la seconda guerra mondiale.\nQuesto episodio non fu isolato: secondo la storica Lidia Santarelli fu il primo di una serie di azioni repressive nella primavera-estate 1943. Dopo Domenikon seguirono altri eccidi in Tessaglia e nel resto Grecia: 30 giorni dopo 60 civili fucilati a Tsaritsani e successivamente a Domokos, Farsala e Oxini\u00e0. La lotta ai ribelli secondo una circolare del generale Carlo Geloso, comandante delle forze italiane di occupazione, fu basata sul principio della responsabilit\u00e0 collettiva; di conseguenza per annientare i movimenti della resistenza andavano represse le comunit\u00e0 locali.\nIl 24 febbraio 1943 una grande manifestazione popolare ad Atene contro il lavoro forzato, pianificato dalle autorit\u00e0 dell'Asse, si diresse verso la sede del governo collaborazionista greco distruggendone i locali. La folla, muovendosi verso la sede del Ministero del lavoro e della previdenza sociale entr\u00f2 a contatto con le compagnie di carabinieri a presidio dell'edificio: i militari italiani fecero fuoco sui manifestanti, provocando la morte di decine di persone.\nItaliani ricercati dalla Grecia.\nLa lista C.R.O.W.C.A.S.S. (in inglese, \"Central Registry of War Criminals and Security Suspects\") compilata dagli Alleati anglo-americani nel 1947 e pubblicata nel 2005 dall'editore Naval &amp; University Press contiene 44 nominativi di soldati italiani ricercati dalla Grecia per crimini di guerra.\nOccupazione dell'Albania.\nPer consentire lo svolgimento delle operazioni militari in Albania, vennero sgomberate completamente intere zone abitate da civili e furono razziate, per necessit\u00e0 belliche, tutte le risorse disponibili del posto lasciando alla fame migliaia di profughi albanesi cacciati dalle proprie terre e abitazioni:\nI primi nuclei di resistenza albanese all'occupante italiano scontarono, in special modo all'inizio, non poche difficolt\u00e0 organizzative, in quanto poco e male armati (si pensi allo scarso armamento dell'Esercito regolare albanese per prefigurare i pochi mezzi a disposizione delle bande partigiane), ma poterono contare su un ampio appoggio della popolazione civile. Questo aspetto, affatto secondario, spinse gli italiani, che non volevano n\u00e9 potevano permettersi l'apertura di un fronte interno in Albania durante le operazioni belliche generali dal 1940 in poi, a repressioni della popolazione fiancheggiatrice del movimento partigiano. Le misure punitive adottate contro i civili, come deterrente alla ribellione e mezzo di mantenimento dell'ordine interno, vennero razionalmente progettate fin dall'inizio della campagna albanese, in particolare il mezzo della rappresaglia feroce e indiscriminata fu lo strumento con il quale l'esercito e le forze di occupazione italiane pensarono di recidere alla base e con effetto immediato un possibile spirito di rivolta delle popolazioni locali.\nLe difficolt\u00e0 militari incontrate dall'Italia nella campagna di Grecia crearono come riflesso una situazione politico-sociale difficilmente controllabile sul territorio albanese. Le milizie collaborazioniste albanesi si smembrarono facendo mancare agli italiani un supporto consistente per la gestione dell'ordine pubblico e la repressione anti-partigiana:\nIl 12 maggio 1941 a seguito del fallito attentato contro il Re Vittorio Emanuele III a Tirana e la fucilazione del giovane operaio albanese Vasil Laci, autore dell'azione, scoppi\u00f2 una dura rivolta della popolazione contro l'occupante italiano, che in risposta esegu\u00ec con l'esercito, le milizie fasciste e il governo collaborazionista albanese numerose e pubbliche rappresaglie a scopo di monito verso la popolazione civile:\nIn importanti centri come Valona la resistenza partigiana divenne fenomeno di massa obbligando l'amministrazione italiana all'impiego di centinaia di militari per operazioni di ordine pubblico. Citt\u00e0 come Fieri, Berat e Argirocastro, divenuti centri attivi di lotta partigiana, subirono da parte dei miliziani filo-fascisti albanesi rappresaglie e rastrellamenti particolarmente cruenti tanto che nella zona di Skrapari i villaggi investiti dalle operazioni di polizia vennero completamente rasi al suolo e dati alle fiamme, dopo la razzia dei beni civili.\nIn citt\u00e0, nelle quali l'opposizione anti-italiana assunse forme consistenti e attive, le forze fasciste operarono sistematicamente arresti, interrogatori, torture e impiccagioni pubbliche degli oppositori. Cos\u00ec a Valona divenne particolarmente conosciuto il Maresciallo del Servizio Informazioni Militare Logotito, il quale presenziava spesso agli interrogatori-tortura dei prigionieri politici nelle caserme, mentre a Tirana la caserma-prigione di via Regina Elena (oggi Rruga Barrigades) divenne particolarmente nota non solo a causa dei violenti interrogatori a cui venivano sottoposti i prigionieri ma anche per i casi di tortura e di morti verificatesi al suo interno.\nLa citt\u00e0 di Scutari, nel nord dell'Albania, era diventata il centro di numerose agitazioni partigiane, come nel caso dell'assedio dei tre eroi di Scutari, durante il quale centinaia di carabinieri e di militi fascisti assediarono per ore i tre partigiani (Branko Kadia, Jordan Misia e Perlat Rexhepi). Sempre a Scutari, il 26 luglio del 43, la milizia fascista apr\u00ec il fuoco durante uno sciopero cittadino, causando la morte di numerose persone (tra cui quella dell'intellettuale Mustafa Dervishi).\nA Re\u00e7 (villaggio a nord di Scutari) nell'ottobre del 1941, gli occupanti accerchiarono in forza di ottanta uomini e la casa della famiglia Fasllia, colpevole di ospitare le adunate illegali della resistenza contadina. Le milizie raggiunsero la casa della famiglia, accerchiandola e incendiandola. I partigiani presenti all'assemblea in quel momento si opposero cercando uno scontro a fuoco coi fascisti, ma l'incendio divamp\u00f2 prima che potessero difendersi. Morirono nel rogo il padre Bejto e la figlia quattordicenne Gjylie e massacrati gli altri partigiani presenti, i familiari sopravvissuti alla strage vennero imprigionati.\nIl 14 luglio 1943 venne realizzata, dal Regio Esercito, un'imponente operazione militare anti-partigiana nei villaggi intorno a Mallakasha e al termine di quattro giorni di combattimento, in cui vennero usati artiglieria pesante e aviazione, tutti gli 80 villaggi della zona vennero rasi al suolo causando la morte di centinaia di civili. L'eccidio di Mallakasha al termine della guerra verr\u00e0 simbolicamente ricordato dalle autorit\u00e0 albanesi come la \"Marzabotto albanese\" con la volont\u00e0 di porre in relazione i brutali metodi dell'occupazione tedesca e quelli italiani riguardo al controllo territoriale.\nNel Museo della resistenza di Tirana, sorto negli edifici che ospitarono la caserma-prigione di via Rruga Barrigades, sono riprodotte le statistiche dei danni arrecati all'Albania dall'occupante italiano: I militari italiani inclusi nelle liste della Commissione delle Nazioni Unite per crimini di guerra e in quelle del governo dell'Albania, al 10 febbraio 1948, risultarono 145, dei quali 3 inclusi nella lista della commissione e 142 aggiunti con nota verbale dal governo albanese che ne fece richiesta di estradizione all'Italia. Nessuno degli accusati venne estradato o processato.\nOccupazione del Regno di Jugoslavia.\nNell'aprile del 1941 il Regno di Jugoslavia fu occupato dalle potenze dell'Asse. L'Italia si annesse la parte sud-occidentale della Slovenia (Provincia di Lubiana), la parte nord-occidentale della Banovina di Croazia (congiunta alla Provincia di Fiume) e quasi tutta la parte costiera della Dalmazia settentrionale (con tutti i principali centri urbani, come Spalato e Sebenico) nonch\u00e9 la zona delle Bocche di Cattaro, che andarono a costituire assieme a Zara (gi\u00e0 italiana) il Governatorato della Dalmazia.\nGli italiani in Slovenia e Croazia.\nLe truppe del Regio Esercito stanziate in Slovenia furono subito impegnate in una dura lotta contro le formazioni partigiane,con molteplici casi di abusi e torture dei prigionieri di guerra da parte di entrambi gli schieramenti. La situazione nella Jugoslavia occupata era infatti drammaticamente degenerata a partire dall'invasione nazista dell'URSS, nel giugno 1941. Con queste parole a un rapporto con gli alti comandi del Regio Esercito a Gorizia, il 31 luglio 1942, lo stesso Mussolini descriveva la situazione:\nNell'estate 1941 le autorit\u00e0 italiane decisero di utilizzare reparti del Regio Esercito per il controllo del territorio delle zone controllate dalla resistenza.\nIl 6 ottobre 1941 le divisioni \"Granatieri di Sardegna\" e \"Isonzo\" avviarono una prima offensiva nel territorio di Golo-Skrilje e Mokrec-Malinjek incendiando le case del luogo; il 14 ottobre a Zapotok i militari italiani attaccarono il battaglione partigiano \"Krim\" uccidendo due combattenti jugoslavi e arrestando i civili che abitavano il vicino villaggio:\nDalla relazione del novembre 1941 del comandante della divisione \"Granatieri\" e dell'XI Corpo d'armata si evince che i granatieri italiani a Ribnica riuscirono, dopo tre giorni di operazioni, a sbarrare la strada per la Croazia ai ribelli e a distruggerne la banda: 13 uccisi, 10 feriti e catturati, 44 catturati illesi.\nNonostante questi successi del Regio Esercito l'attivit\u00e0 partigiana allarg\u00f2 la propria capacit\u00e0 operativa e di mobilitazione grazie all'ampio appoggio popolare di cui godeva.\nNel novembre 1941 a seguito di un attacco partigiano ad un ponte ferroviario sulla linea Lubiana-Postumia vennero eseguiti rastrellamenti e distruzioni in vaste zone adiacenti; durante le operazioni militari e gli scontri armati con la resistenza jugoslava le truppe italiane ebbero 4 morti e 3 feriti. Le autorit\u00e0 italiane reagirono incarcerando 69 civili dei villaggi del luogo, processandoli ed emettendo 28 condanne a morte, 12 ergastoli, 4 a trent'anni di carcere e altri 6 a pene tra i cinque e gli otto anni.\nIl 1\u00ba dicembre 1941 studenti e gruppi armati realizzarono una serie di azioni dimostrative: esplosione di una bomba contro postazioni fasciste, manifestazioni di studenti, astensione della popolazione dalla circolazione e frequentazione dei locali pubblici. L'esercito italiano reag\u00ec sparando sui civili e uccidendo 2 persone (Vittorio Meden, Presidente della Federazione commercianti di Lubiana, e Dan Jakor) e ferendo gravemente Grikar Slavo, impiegato presso l'Alto Commissariato.\nNella notte fra il 22 e il 23 febbraio 1942 le autorit\u00e0 militari italiane cinsero con filo spinato e reticolati l'intero perimetro di 30\u00a0km di Lubiana, al fine di operate un rastrellamento completo della popolazione maschile della citt\u00e0 disponendo un ferreo controllo su tutte le entrate e le uscite.\nLa citt\u00e0 venne divisa in tredici settori e furono raccolti 18\u00a0708 uomini che furono controllati nelle caserme con l'aiuto di delatori sloveni dissimulati; 878 di questi uomini furono mandati in campo di concentramento.\nA Lubiana nel solo mese del marzo '42 gli italiani fucilarono 102 ostaggi. Un soldato italiano in una lettera inviata a casa il 1\u00ba luglio 1942 scrisse: \nUn altro scrisse: \nIl 24 aprile 1942 Grazioli e Robotti pubblicarono un bando di ammonizione e minaccia contro la popolazione civile slovena:\nPer colpire la resistenza jugoslava le autorit\u00e0 italiane puntarono sulla deportazione di intere zone popolate da civili in contatto o in grado di parentela con i partigiani. La stessa politica venne perseguita anche nell'adiacente Provincia di Fiume: il locale Prefetto - Temistocle Testa - redasse il 19 giugno 1942 il rapporto \"Allontanamento di coniugi di ribelli della Provincia di Fiume\". Il prefetto della Provincia di Fiume ha firmato anche il proclama prot. n. 2796, emesso in data 30 maggio 1942, in cui rende nota la punizione inflitta alle famiglie di presunti aderenti alle formazioni partigiane:\nLo stesso Prefetto di Fiume fu anche il destinatario della seguente relazione resa dal Commissario Prefettizio di Primano:\nUn comunicato del generale Lorenzo Bravarone documenta l'azione di intimidazione compiuta dai militari italiani in data 6 giugno 1942 nei pressi di Abbazia, che comport\u00f2 la fucilazione sommaria di 12 persone e la deportazione di 131 loro familiari.\nSecondo fonti slovene e jugoslave, in 29 mesi di occupazione italiana della Provincia di Lubiana, vennero fucilati o come ostaggi o durante operazioni di rastrellamento circa 5\u00a0000 civili, ai quali furono aggiunti 200 bruciati vivi o massacrati in modo diverso, 900 partigiani catturati e fucilati e oltre 7\u00a0000 (su 33\u00a0000 deportati) persone, in buona parte anziani, donne e bambini, morti nei campi di concentramento. In totale quindi si arriv\u00f2 alla cifra di circa 13\u00a0100 persone uccise su un totale di 339\u00a0751, al momento dell'annessione, quindi il 3,8% della popolazione totale della provincia. Il tutto \u00e8 da inquadrarsi nell'ambito del teatro di guerra jugoslavo-balcanico, che vide dal 1941 al 1945 la morte di oltre 89\u00a0000 sloveni su una popolazione di 1,49 milioni, pari al 6%.\nGli italiani in Dalmazia.\nGli italiani diedero subito via a una massiccia e radicale italianizzazione delle provincie annesse: vennero inviate ad amministrarle i segretari politici del fascio, del dopolavoro, dei consorzi agrari e medici, maestri, impiegati comunali, levatrici subito odiati da coloro ai quali tolsero gli impieghi. In Dalmazia l'italiano venne imposto come lingua obbligatoria per i funzionari e gli insegnanti; le insegne scritte in croato vennero sostituite da scritte in italiano, proibiti giornali, manifesti, vessilli croati; sciolte le societ\u00e0 culturali e sportive, imposto il saluto romano, ripristinati i cognomi italiani. Si procedette pure, come gi\u00e0 nella Venezia Giulia e nel Sudtirolo, all'italianizzazione dei nomi geografici, delle vie, delle piazze, ecc. Uno speciale ufficio per le terre adriatiche offriva prestiti e provvidenze a quanti erano disposti a snazionalizzarsi, e intanto acquistava terreni da redistribuire agli ex combattenti italiani. La prevedibile risposta fu l'inizio della resistenza, che i tribunali speciali e militari istituiti alla fine di luglio colpirono con le prime sentenze di morte: 8 a Bencovazzo il 6 agosto; 6 a Sebenico il 13 ottobre; 19 a Spalato il 14 ottobre; 12 a Vodizze il 26 ottobre.\nIn Dalmazia furono organizzate rappresaglie sui familiari di latitanti ribelli che portarono all'internamento di migliaia di persone. Solo per fare un esempio, l'ordinanza del 7 giugno 1942 stabil\u00ec che tutti coloro i quali avessero abbandonato i comuni di residenza per unirsi ai ribelli sarebbero stati iscritti in apposite liste, compilate da ogni comune. Gli iscritti alle liste, non appena catturati, sarebbero stati passati per le armi; le famiglie degli iscritti sarebbero state considerate ostaggi e non avrebbero potuto, per nessuna ragione, allontanarsi dal comune di residenza, senza un salvacondotto rilasciato dalla PS o dai CC. RR. In caso di allontanamento ingiustificato sarebbero stati passati per le armi. I beni degli iscritti alle liste sarebbero stati confiscati o venduti al miglior offerente. I sindaci di ogni villaggio dovevano tenersi a disposizione dell'autorit\u00e0 civile e militare e contribuire alla ricerca e l'identificazione degli iscritti nelle liste. In caso di colpevole negligenza anch'essi sarebbero stati passati per le armi. L'ordinanza, promulgata per la sola provincia di Zara, fu estesa il 1\u00ba febbraio 1943 a Spalato e Cattaro.\nGli italiani in Montenegro.\nTutto il territorio del Montenegro e il Sangiaccato fu occupato e presidiato dalla 18\u00aa Divisione fanteria \"Messina\", dai Reali Carabinieri, dalla Polizia, Regia Guardia di Finanza e dalle unit\u00e0 di cetnici montenegrini. Successivamente l'area delle Bocche di Cattaro fu annessa al Regno d'Italia come una nuova provincia italiana, dipendente dal Governatorato della Dalmazia. Il 12 luglio 1941, fu proclamato a Cettigne, sotto il protettorato dell'Italia, il Regno di Montenegro. Il 13 luglio la popolazione montenegrina insorse; il movimento venne diretto da dirigenti del partito comunista come Milovan \u0110ilas e Bla\u017eo Jovanovi\u0107 e da ex-ufficiali dell'esercito jugoslavo come Arso Jovanovi\u0107, Pavle \u0110uri\u0161i\u0107 e Bajo Stani\u0161i\u0107.\nL'insurrezione popolare ebbe successo e in sette giorni prese il controllo delle campagne (con l'esclusione delle citt\u00e0 e della costa) sconfiggendo i reparti del Regio Esercito Italiano e impadronendosi di ingenti quantitativi di armi e altro materiale bellico. Come reazione il Comando Supremo del R.E.I. trasfer\u00ec in Montenegro sei divisioni (\"Cacciatori delle Alpi\", \"Emilia\", \"Pusteria\", \"Puglie\", \"Taro\", \"Venezia\") sotto il comando del generale di corpo d'armata Alessandro Pirzio Biroli con funzioni di Governatore civile e militare,e generale Giovanni Esposito con sede di comando a Pljevlja. Pirzio Biroli attu\u00f2 durissime repressioni e rappresaglie contro i montenegrini, causando cos\u00ec lo sbandamento delle forze che guidavano l'insurrezione. Si alle\u00f2 altres\u00ec con i gruppi di nazionalisti cetnici, ottenendo cos\u00ec la riconquista e il controllo quasi totale del territorio. L'efferatezze compiute da Pirzio Biroli furono tali che la nuova RSFJ lo dichiar\u00f2 \"criminale di guerra\" ma lo Stato italiano non autorizz\u00f2 mai l'estradizione.\n La 5\u00aa Divisione alpina \"Pusteria\" fece terra bruciata: i testimoni raccontarono crimini orrendi, bambini uccisi dagli alpini come a un tiro al piccione. Tra le misure impiegate dai comandi militari vi furono anche i bombardamenti dell'aviazione contro villaggi e piccole cittadine:\nSotto il comando di generale Giovanni Esposito il 2 dicembre 1941 i reparti del Regio Esercito irruppero nel villaggio di Pljevlja fucilando sul posto 74 civili e passando per le armi anche tutti i partigiani catturati. Il 6 dicembre, dopo un attacco partigiano presso Passo Jabuka che caus\u00f2 gravi perdite alle truppe del Regio Esercito, le autorit\u00e0 italiane disposero un'ampia azione di rastrellamento e distruzione delle zone circostanti coinvolgendo in particolare i villaggi di Causevici, Jabuka e Crljenica, che vennero bombardati e dati alle fiamme mentre civili e partigiani furono trucidati sul posto. Il 14 dicembre, vennero fucilati 14 contadini nel villaggio di Drenovo, mentre nei villaggi di Babina Vlaka, Jabuka e Mihailovici vennero uccise 120 persone, tra cui donne e bambini, e incendiate 23 case. Su questi ultimi cicli operativi scriver\u00e0 anche Tito nelle sue memorie:\n Tali indicazioni, nella pratica, si traducevano in efferati crimini di guerra commessi dalle truppe italiane:\nIl 12 gennaio 1942 il generale Pirzio Biroli ordin\u00f2 che per ogni soldato ucciso, o ufficiale ferito, la rappresaglia avrebbe compreso una proporzione di 50 ostaggi fucilati per ogni militare italiano e di 10 ostaggi fucilati per ogni sottufficiale o soldato ferito.\n Il 13 febbraio 1942 l'aviazione italiana bombard\u00f2 il villaggio di Morinje, a Gluhi Dol, uccidendo 4 persone in una scuola elementare; nel villaggio di Rubezi i soldati italiani, durante una spedizione punitiva, bruciarono alcune case e uccisero gli abitanti locali. L'episodio venne confermato dalla testimonianza del sergente capo-radiotelegrafista Amelio Martello:\nTra il febbraio e l'aprile 1942, i battaglioni alpini \"Ivrea\" e \"Aosta\" operarono una serie di rastrellamenti nella zona delle Bocche di Cattaro, fucilando 20 contadini e distruggendo 11 villaggi (Bjelske, Krusevice, Bunovici, Gornje Morinje, Repaj, Zlijebi, Gornje, Djurice, Sasovici, Kuta, Presjeka, Lastra, Kameno e Bakoci). Il 7 maggio 1942, a Cajnice, dove gi\u00e0 nel dicembre 1941 si era verificato un attacco partigiano a seguito del quale erano morti alcuni soldati italiani, il generale del Regio Esercito, Esposito, ordin\u00f2 l'esecuzione di 70 ostaggi presi tra la popolazione civile, seguendo le indicazioni dettate da Pirzio Biroli:\nIl 20 giugno 1942, Pirzio Biroli fece fucilare 95 comunisti.\nIl 25 giugno 1942, a Cettigne, in rappresaglia di un attacco partigiano alle truppe del Regio Esercito che aveva provocato la morte di 9 ufficiali italiani, vennero fucilati 30 montenegrini.\nIl 26 giugno 1942, a Nik\u0161i\u0107 il giovane Dujo Davico, che lavorava come cameriere presso la mensa degli ufficiali del comando italiano del 48\u00ba reggimento fanteria, lanci\u00f2 contro di loro una bomba a mano. Nonostante l'azione non avesse provocato vittime, per rappresaglia vennero fucilati 20 prigionieri comunisti.\nIl 31 dicembre 1942, Pirzio Biroli fece fucilare per rappresaglia contro l'uccisione di un nazionalista 6 montenegrini accusati di correit\u00e0 e partecipazione all'uccisione.\nRepressione politica e le istruzioni militari.\nDai documenti redatti dall'Alto Commissario Emilio Grazioli, ma anche da quelli dei generali Roatta, Robotti e Gambara, emerge un conflitto che non si limita alla repressione contro il Fronte di Liberazione, ma che parte da una diversa visione politica del rapporto tra vincitori e vinti marcatamente razzista.\nSecondo il generale Orlando:\nOrlando intende l'eliminazione della massa attraverso la deportazione di migliaia di uomini nei campi di concentramento, che i comandi militari hanno aperto in Italia e in Dalmazia per sloveni e croati.\nViene anche adottata la politica dell'affamamento e della rapina, praticata dai comandanti italiani, tra gli altri, il gen. Danioni che progetta di:\nMario Roatta propone inoltre la deportazione: \"di tutti i disoccupati e degli studenti per farne unit\u00e0 di lavoratori\".\nInoltre viene condotta una repressione contro gli intellettuali (docenti e studenti dall'universit\u00e0 alle scuole inferiori) essendo considerati la colonna portante del movimento partigiano.\nL'11 luglio 1942, Mario Robotti scrive a Emilio Grazioli, dopo le ennesime \"operazioni di rastrellamento ed epurazione politica\", effettuate dal 24 giugno al 1\u00ba luglio a Lubiana e nella provincia, che \u00e8 stata attuata la deportazione nei campi di pi\u00f9 di 5\u00a0000 uomini (tra i 16 e i 50 anni); mentre il comandante dell'XI Corpo d'armata lamenta che:\nAgli ufficiali italiani vennero impartite disposizioni che contemplavano la distruzione di interi villaggi e deportazioni e la fucilazione di innocenti ostaggi:\nL'8 agosto 1942 nel villaggio di Ustie (\"Ustje\", in sloveno) che all'epoca faceva parte della Provincia di Gorizia i soldati della divisione \"Julia\" per vendicare l'uccisione di un militare italiano e non per fini politici, uccisero 8 persone e diedero alle fiamme il villaggio (dopo la guerra il paese \u00e8 stato ricostruito e ogni 8 agosto si commemorano le vittime dell'eccidio).\nIn due riservatissime lettere personali del 30 luglio e del 31 agosto 1942 indirizzate ad Emilio Grazioli il Commissario Civile del Distretto di Longanatico (\"Logatec\", in sloveno) Umberto Rosin ha esternato le seguenti considerazioni:\nCampi di concentramento.\nLa scelta di costituire campi di concentramento per i civili viene concepita dapprima per neutralizzare gli elementi ritenuti pericolosi per l'ordine pubblico; ma successivamente le deportazioni crescono, coinvolgendo quote sempre pi\u00f9 vaste di popolazione soprattutto quella rurale.\nIn un vertice tenuto a Fiume, il 23 maggio 1942, Roatta annuncia l'appoggio di Mussolini alla linea dura dei generali:\nTra l'estate del 1942 e quella del 1943 furono attivi sette campi di concentramento per civili sotto il controllo della II Armata (che aveva la competenza su Slovenia e Dalmazia).\nStabilire oggi il numero dei deportati risulta assai difficile, sia per la frammentariet\u00e0 degli archivi consultabili, sia perch\u00e9 le stesse autorit\u00e0 italiane scrivevano di non avere un quadro della situazione. Secondo alcune stime si conterebbero almeno 20\u00a0000 civili sloveni internati. Mentre un documento del Ministero dell'interno italiano, databile alla fine dell'agosto 1942, indica un complesso di 50\u00a0000 elementi circa, sgombrati dai territori della frontiera orientale in seguito alle operazioni di polizia in corso, di cui la met\u00e0 donne e bambini.\nLa causa principale delle morti nei campi era la fame e il freddo. Gi\u00e0 nel maggio 1942 una lettera di un dirigente cattolico di Lubiana segnala alle autorit\u00e0 militari italiane, che \"nel campo di concentramento di Gonars... gli internati soffrono atrocemente la fame\". Dal rapporto destinato ai comandi militari e redatto da un ufficiale medico, emerge un livello di alimentazione insufficiente ed una situazione igienica inadeguata. Lo stesso afferma che la insufficienza alimentare si moltiplica per il freddo e la dispersione di calore corporeo vivendo i civili sotto tende, con abiti estivi e coperte insufficienti.\nNel 1942, il regime d'occupazione italiano instaur\u00f2 ad Arbe (pi\u00f9 esattamente nella localit\u00e0 di Campora), un campo di concentramento per i civili slavi delle zone occupate della Slovenia (vi furono internati anche alcuni civili della vicina Venezia Giulia). In seguito vi furono ospitati anche ebrei fuggiaschi dalla Croazia. Complessivamente vi furono internati pi\u00f9 di 10\u00a0000 civili, in massima parte vecchi, donne e bambini, cifra che non comprende coloro che sono passati in transito verso altri campi, nei territori occupati o nel Regno d'Italia. Il numero complessivo di vittime non \u00e8 accertato, ma si stima che soltanto nell'inverno 1942-43 intorno a 1\u00a0500 persone persero la vita a causa della denutrizione, del freddo, delle epidemie e dei maltrattamenti. Significative a questo proposito, sono le affermazioni del generale Gambara:\nDella gravit\u00e0 della situazione nei campi scrivono anche ufficiali dei Carabinieri Reali nei loro rapporti ai comandi:\nI campi di concentramento rimasero attivi fino al disfacimento dell'esercito italiano, avvenuto in seguito dell'armistizio dell'8 settembre 1943 e la conseguente cessazione delle ostilit\u00e0 da parte delle truppe monarchiche italiane verso le forze di liberazione jugoslave.\nOccupazione dell'Unione Sovietica.\nEsiste ben poca documentazione accessibile sul comportamento dei 230\u00a0000 soldati italiani inviati da Mussolini in Unione Sovietica per affiancare, in posizione subalterna, le armate tedesche. In questa prospettiva gli ordini di Hitler autorizzavano ogni eccesso, ogni eccidio, ogni bestialit\u00e0. La memoria italiana dimentica questi aspetti, di cui le truppe al fronte ebbero, tra l'altro, una conoscenza limitata (e rimossa): l'ARMIR ebbe infatti la buona sorte di essere dislocata in una regione in cui la guerra partigiana era di bassa intensit\u00e0. Quindi non furono necessari combattimenti su larga scala, bens\u00ec operazioni di polizia condotte con notevole durezza, con rastrellamenti, distruzioni di villaggi e buon numero di fucilazioni, nonch\u00e9 la depredazione delle risorse alimentari. I prigionieri russi furono impiegati come manodopera e fu anche studiata la loro deportazione in Italia, poi arenatasi dinanzi alle difficolt\u00e0 pratiche. In almeno un caso un gruppo di ebrei fu consegnato a un Sonderkommando per la loro eliminazione. Lo storico tedesco Thomas Schlemmer, pur non paragonando i crimini dei nazisti a quelli compiuti dal corpo di spedizione fascista, precisa tuttavia che l'anticomunismo degli italiani\nOccupazione della Tunisia.\n\u00c8 riportato almeno un caso di crimini di guerra compiuti dai soldati italiani contro la popolazione civile durante la campagna di Tunisia: la devastazione di un villaggio arabo con 8 morti e 13 feriti compiuta il 14 febbraio 1943 dai militari di una sezione panettieri.\nProcessi, condanne e inchieste.\nL'amnistia Togliatti.\nI crimini di guerra italiani non furono invece perseguiti dagli Alleati a causa della posizione politica assunta dall'Italia dopo l'8 settembre 1943, e dopo la guerra a causa della cosiddetta \"amnistia Togliatti\" intervenuta il 22 giugno 1946, sia perch\u00e9 il 18 settembre 1953 il governo Pella approv\u00f2 l'indulto e l'amnistia proposta dal guardasigilli Antonio Azara per tutti i reati politici commessi entro il 18 giugno 1948, a cui si aggiunse quella del 4 giugno 1966. In particolare erano accusati sia il generale Pietro Badoglio che Rodolfo Graziani. Badoglio non fu mai processato a differenza di Graziani. Ma i reati imputati riguardavano esclusivamente crimini commessi in Italia contro italiani, e non commessi all'estero.\nLe nazioni colpite dall'occupazione italiana, nonostante gli accordi internazionali prevedessero la loro estradizione non ne ottennero alcuna, come nulli furono i tentativi italiani di ottenere la consegna dei criminali di guerra iugoslavi e scarsi di quelli tedeschi.\nLa questione con la Repubblica Socialista di Jugoslavia.\nSolo la Repubblica Socialista di Jugoslavia, guidata da Tito, prosegu\u00ec nella richiesta di estradizione di presunti criminali di guerra italiani, di cui aveva stilato una lista gi\u00e0 alla fine del 1944. Il governo italiano prepar\u00f2 come contromossa un documento noto come le \"Note relative all'occupazione italiana in Jugoslavia\" dell'estate 1945. Le Note si articolavano in quattro punti: \nNel frattempo si diffusero in tutta Italia le notizie, provenienti dai territori occupati dagli jugoslavi della Venezia-Giulia, di uccisioni e di sparizioni di cittadini italiani. Ci\u00f2 port\u00f2 ad un'ulteriore chiusura circa le richieste jugoslave, che fu avallata anche dalle forze di sinistra, con l'eccezione del Partito Comunista Italiano, legato all'Unione Sovietica e alla Jugoslavia di Tito. A questo punto i partiti moderati e le istituzioni italiane difesero apertamente l'operato dei propri soldati e accusarono direttamente gli stati stranieri di essere mossi da accanimento e non da ricerca della giustizia. Nella primavera 1946 il governo jugoslavo inoltr\u00f2 all'Italia una nuova richiesta. A questa il nuovo Presidente del Consiglio Alcide De Gasperi rispose, scrivendo una lettera al comandante della Commissione alleata di Controllo in Italia.\nNel frattempo il Governo italiano stil\u00f2 una lista di 153 presunti criminali di guerra jugoslavi, responsabili di efferatezze nei confronti dei soldati italiani durante l'occupazione italiana del 1941-1943, di infoibamenti nel 1943 e nel 1945. Al contempo si provvide deferire al tribunale italiano alcuni dei nominativi segnalati dagli jugoslavi, come Mario Roatta e Giuseppe Bastianini, senza per\u00f2 dare luogo ai processi. Nell'estate 1948, con la rottura avvenuta tra Jugoslavia e Unione Sovietica, cessarono definitivamente le richieste all'Italia di estradizione di italiani e i deferimenti in atto in Italia furono archiviati.\nLa Commissione del Parlamento italiano.\nNel 2003 il parlamento istitu\u00ec una commissione bicamerale, la \"Commissione parlamentare di inchiesta sulle cause dell'occultamento di fascicoli relativi a crimini nazifascisti\", per indagare sulle anomale archiviazioni provvisorie e sull'occultamento dei 695 fascicoli ritrovati nel 1994 a Palazzo Cesi, sede della Procura generale militare, contenenti denunce di crimini nazifascisti, commessi nel corso della seconda guerra mondiale.\nI documenti nel 2016 sono stati declassificati e sono consultabili."}
{"id": "653522", "revid": "1318658", "url": "https://it.wikipedia.org/wiki?curid=653522", "title": "Ingurtosu", "text": "Ingurtosu \u00e8 una frazione del comune di Arbus, che dista circa dal capoluogo comunale e ha ospitato, insieme a Montevecchio, una delle pi\u00f9 importanti miniere della Sardegna. Al censimento generale della popolazione e delle abitazioni 2011 contava 9 abitanti residenti.\nOrigine del nome.\nIl suo nome deriva da \"su gurturgiu\", il gipeto, un avvoltoio che popolava i cieli di quest'area. Secondo altri il nome sarebbe la contrazione di \"ingurtidroxiu\", che significa \"inghiottitoio\"' forse riferito a qualche scavo minerario con origini antichissime.\nStoria.\nOggi \u00e8 un villaggio semidiroccato e quasi deserto ma in passato, quando fu abitato fino alla fine degli anni sessanta, era arrivato a ospitare quasi cinquemila persone, fungendo da centro direzionale della miniera di Ingurtosu e di quella vicina di Gennamari, che facevano parte entrambi del complesso minerario chiamato \"filone di Montevecchio\", dal quale si estraevano piombo, zinco e argento. \nLa miniera, che aveva iniziato la sua attivit\u00e0 estrattiva nel 1855, raggiunse la massima espansione all'inizio del XX secolo. La prima crisi, con il licenziamento di molti operai, si ebbe nel 1943. Nel dopoguerra l'attivit\u00e0 riprese, ma il declino era ormai avviato e nel 1968 la miniera fu definitivamente chiusa.\nNel villaggio minerario vi si trovavano il palazzo della direzione, chiamato \"\u201cIl castello\u201d\", costruito verso il 1870, in stile neomedievale, a imitazione di un palazzo tedesco, in posizione dominante rispetto al resto del complesso, che comprende abitazioni di impiegati, la chiesa, lo spaccio, la posta, il cimitero e persino un ospedale.\nLungo la vallata che collega il villaggio al mare si trovano alcuni pozzi minerari, tra cui il Pozzo Gal, recentemente restaurato e trasformato in area museale sulla vita degli operai, e gli imponenti ruderi della laveria Brassey, costruita in localit\u00e0 Naracauli nel 1900, quando proprietario della miniera era il nobile inglese Lord Brassey. La vallata termina poi nelle splendide \"Dune di Piscinas\" dove i minerale estratto veniva trasportato, grazie a una piccola ferrovia costruita nel 1871, per essere poi imbarcato.\nOggi Ingurtosu \u00e8 un monumento di archeologia industriale mineraria e fa parte del \"Parco Geominerario Storico e Ambientale\" della Regione Sardegna, inserito nella rete GEO-PARKS dell'UNESCO.\nCultura.\nMusica.\nI Nomadi hanno interpretato \"Naracauli\", una canzone scritta da Maurizio Bettelli, nel loro album \"Naracauli e altre storie\" (EMI, 1978)."}
{"id": "653523", "revid": "931936", "url": "https://it.wikipedia.org/wiki?curid=653523", "title": "Lancia Aurelia", "text": "La Lancia Aurelia \u00e8 una autovettura prodotta dalla Lancia dal 1950 al 1958.\nIl contesto.\nIl prototipo A10 ad 8 cilindri.\nDurante la guerra, Gianni Lancia comincia a occuparsi dei progetti futuri della Casa che reca il suo nome. Convinto che la trazione anteriore non fosse l'ideale, pare a causa di esperienze negative vissute al volante di una Traction Avant Citro\u00ebn, pensa di esplorare quella posteriore (o pi\u00f9 correttamente centrale-posteriore): dopo qualche progetto datato 1944, nel 1948 viene realizzato un prototipo, denominato \"A10\", munito di un motore a 8 cilindri a V di 90\u00b0 di circa 2 litri di cilindrata (tipo 853, alesaggio mm 67 e corsa mm 69, per un totale di 1946,16 cmc) erogante, con un carburatore Weber doppio corpo, una potenza di base di 70 HP a 4900 giri. Questo leggero motore (poco pi\u00f9 di 150 Kg) \u00e8 realizzato totalmente in lega leggera con camicie umide (cio\u00e8 a contatto diretto con l'acqua), camere di combustione emisferiche, e ha una distribuzione ad albero a camme centrale. Il progetto iniziale (febbraio 1945) prevede l'installazione del motore su una carrozzeria berlina a 4 porte ma il prototipo effettivamente costruito, con telaio tubolare, viene munito di carrozzeria coup\u00e9 (realizzata dalla carrozzeria Ghia). Caratteristiche singolari di questo coup\u00e9 sono anche costituite dall'abitacolo, che contempla tre posti anteriori (con il guidatore in posizione centrale) e dal comando del cambio, che \u00e8 del tipo con preselettore. Il progetto viene per\u00f2 accantonato: gli si preferisce un qualcosa di meno rivoluzionario e, soprattutto, meno costoso: quello destinato a sostituire effettivamente l'Aprilia e che dar\u00e0 origine all'Aurelia.\nDall'Aprilia all'Aurelia.\nNel novembre del 1943 la Lancia riporta a Torino la \"Direzione tecnica\" (affidata all'ing. Giuseppe Vaccarino) e la \"Direzione esperienze\" (di cui \u00e8 a capo Vittorio Jano), che erano state prudenzialmente trasferite a Padova: saranno proprio i due grandi tecnici, affiancati dal giovane ing. Francesco De Virgilio (capo del servizio studi speciali e brevetti) ad elaborare studi e progetti che porteranno alla definizione delle caratteristiche tecniche del modello B10, successivamente battezzato Aurelia. Pare che l'idea di un propulsore a 6 cilindri a V sia sorta nella mente dell'ing. De Virgilio sin dalla fine del 1943. Dopo i primi studi, il giovane tecnico si persuade che la necessaria equilibratura pu\u00f2 essere ottenuta se l'angolo della \u201cV\u201d \u00e8 compreso tra i 40\u00b0 e gli 80\u00b0. Per testare la validit\u00e0 di questa teoria, viene utilizzato un motore ad 8 cilindri a V di 40\u00b0 circa che era stato costruito nel 1941-42, al quale vengono tolti due cilindri e trasformato quindi in un 6 cilindri. Qualche tempo dopo, viene provato un nuovo propulsore in cui la \u201cV\u201d dei cilindri viene portata da 40\u00b0 a 60\u00b0: finita la guerra, esso costituisce la base di studio per la realizzazione di quello definitivo destinato ad essere installato sulla nuova Aprilia (ancora non si ipotizza un vero modello del tutto nuovo).\nIn questa fase, il nuovo motore (tipo 538) ha una apertura dei cilindri di 45\u00b0 (limite massimo per contenere l'ingombro e consentirne il montaggio nell'Aprilia), un solo albero a camme ed una cilindrata di 1568,89\u00a0cm\u00b3 (alesaggio mm 68, corsa mm 72): esso viene installato su alcune berline (Aprilia per l'appunto) per i collaudi su strada, che si protraggono per circa tre anni, dal 1945 ai primi mesi del 1948. In quel triennio, vengono anche testati motori con cilindrate inferiori, tra cui uno \u201cquadro\u201d con alesaggio e corsa di mm 68 (cmc 1481,73), ma l'unit\u00e0 motrice che d\u00e0 le maggiori soddisfazioni \u00e8 proprio quella di 1569\u00a0cm\u00b3, che riesce ad erogare potenze di tutto rispetto (il limite massimo raggiunto \u00e8 di 62 CV a 4500 giri.\nNel 1948, Gianni Lancia, ormai direttore generale, rompe gli indugi: da una parte accantona l'idea di proseguire sulla strada del prototipo A10 a motore centrale-posteriore (perch\u00e9 ritenuto troppo costoso da costruire), dall'altra \u00e8 convinto che il semplice aggiornamento dell'Aprilia non sia sufficiente al rilancio aziendale, per cui decide il varo di un modello completamente nuovo che rientri per\u00f2 nello schema Lancia classico. Nel frattempo la direzione tecnica \u00e8 nelle mani di Jano, che, assieme a De Virgilio (che nel 1947 ha sposato Rita Lancia, nipote di Vincenzo Lancia), costruisce un secondo propulsore sperimentale, sempre di 1569\u00a0cm\u00b3 ma con apertura di 50\u00b0 (sar\u00e0 il B10 primo tipo).\nIl motore definitivo viene realizzato nel 1949; l'angolo di apertura della \u201cV\u201d viene aumentato a 60\u00b0 (un valore che garantisce un'ottima equilibratura del 6 cilindri, come confermano alcuni test effettuati al Politecnico di Torino dal prof. Capetti), la cilindrata viene portata a cmc 1754,90 (incrementando sia la misura dell'alesaggio, da mm 68 a mm 70, sia il valore della corsa, da mm 72 a mm 76). Il blocco \u00e8 in lega leggera con canne cilindri in ghisa, l'albero di distribuzione \u00e8 unico, comandato da una catena doppia, a rulli (mantenuta in tensione da un tendicatena idraulico, secondo uno dei tanti particolari tecnici coperti da brevetto Lancia). L'impianto di raffreddamento, ad acqua con pompa (circolazione forzata) \u00e8 regolato da due termostati, uno posto sulla tubazione (che regola la circolazione dell'acqua) e l'altro posizionato sul radiatore (per comandare la persiana regolatrice della portata dell'aria). La potenza di questa unit\u00e0 motrice non \u00e8 molto elevata (56 CV totali, corrispondenti a 32 CV/litro scarsi), al pari del valore del rapporto di compressione (6,85:1) e del regime di rotazione (la potenza massima \u00e8 erogata a 4.000 giri/minuto, ma il motore pu\u00f2 ruotare fino a 4.500-4.700 giri/minuto). Notevole l'elasticit\u00e0 di marcia, grazie al valore della coppia motrice massima (10,8 kgm ad un regime di rotazione compreso tra 2.500 e 3.000 giri/minuto).\nLa nuova creatura (B10) non si distingue per\u00f2 soltanto per il nuovo propulsore: tutta la meccanica della vettura, come del resto la carrozzeria, \u00e8 frutto di un progetto definito \u201cex novo\u201d. Le dimensioni generali della vettura sono maggiori rispetto a quelle della Aprilia, a cominciare dal passo, che misura 11 cm in pi\u00f9 (286 contro 275) per offrire maggiore abitabilit\u00e0 ma soprattutto per ospitare il propulsore che, avendo 6 cilindri anzich\u00e9 4, ha una maggiore lunghezza. Nella trasmissione, una grossa innovazione \u00e8 data dal fatto che frizione, cambio e differenziale vengono realizzati in gruppo unico, ancorato al telaio e disposto al retrotreno, onde aumentare il peso gravante sulle ruote posteriori e diminuire quello gravante sulle anteriori. Da segnalare ancora che il comando del cambio \u00e8 ora al volante, in sintonia con la moda imperante dell'epoca.\nQuanto all'impianto frenante, ovviamente idraulico, va rimarcato che, al retrotreno, i tamburi sono posizionati in posizione centrale, all'uscita del blocco differenziale, all'evidente scopo di ridurre le masse non sospese. Le sospensioni all'avantreno mantengono il classico schema Lancia (ruote indipendenti, molle elicoidale racchiuse ed ammortizzatori idraulici incorporati), mentre al retrotreno \u00e8 stato realizzato un eccellente sistema di sospensione a ruote indipendenti, diverso e forse anche pi\u00f9 semplice rispetto a quello della progenitrice. Cos\u00ec venne descritto da Ferruccio Bernab\u00f2 in un pregevole scritto apparso sulla Rivista Lancia: \"Scartata la soluzione del braccio oscillante trasversale, che produce una oscillazione laterale della ruota che indurisce la sospensione, si opta per una soluzione in cui il braccio porta-ruota (contrastato elasticamente da una molla cilindrica) viene disposto diagonalmente, per cui ogni ruota viene a spostarsi secondo la generatrice di un cono con vertice sull'asse trasversale del gruppo frizione-cambio-differenziale. In realt\u00e0, il braccio portaruote \u00e8 costituito da un triangolo in tubi con articolazioni montate su boccole in gomma: gli assi di tali boccole non sono per\u00f2 allineati ma \u2013 con soluzione coperta da brevetto \u2013 disposti obliquamente rispetto all'asse di oscillazione dei bracci: tale obliquit\u00e0 dei silentblocs ha lo scopo di evitare carichi eccessivi lungo gli assi degli stessi e garantire la migliore tenuta\".\nLa B10 berlina ha naturalmente la struttura portante, ed \u00e8 caratterizzata da una linea assai sobria ed elegante, ispirata a quella di una Aprilia carrozzata da Pininfarina nel periodo 1946-1948 ma disegnata in casa Lancia ed ulteriormente ammodernata ed addolcita. La caratteristica mascherina anteriore \u201ca scudetto\u201d viene mantenuta, anche se ammodernata ed arrotondata. Anche la coda \u00e8 all'insegna della rotondit\u00e0, con un raccordo ad ampio raggio tra l'abitacolo ed il bagagliaio. Generose le dimensioni: passo cm 286, carreggiate cm 128 anteriormente e cm 130 posteriormente, lunghezza cm 442, larghezza cm 156.\nLa velocit\u00e0 massima della vettura si aggira attorno ai 135 Km/h, mentre il consumo dichiarato (norme CUNA, cio\u00e8 a velocit\u00e0 costante, in piano, in IV marcia ed a 2/3 della velocit\u00e0 massima) \u00e8 di 10,5 litri ogni 100\u00a0km.\nLa scelta del nome.\nAbbandonando i nomi di citt\u00e0 laziali (Ardea, Aprilia), la Lancia assegna alla B10 la designazione \"Aurelia\", un nome che, se vogliamo, ha un suono armonioso che riflette appieno il carattere della macchina. Inizia cos\u00ec la serie dei nomi corrispondenti alle vie consolari romane: la serie proseguir\u00e0 con l'Appia (1953) e con la Flaminia (1956-57). La via Aurelia \u00e8 una delle pi\u00f9 importanti strade romane che congiunge Roma con Arles attraverso Civitavecchia, Pisa e Genova. Il primo tratto (quello italico) venne costruito nel II secolo a.C., mentre la prosecuzione fino ad Arles risale all'et\u00e0 imperiale. Attualmente, la via Aurelia - che segue in gran parte il tracciato originario - giunge fino a Ventimiglia, al confine con la Francia.\nLa dinastia Aurelia in breve.\nAl Salone dell'automobile di Torino inauguratosi il 4 maggio 1950 viene esposta la capostipite di tutte le Aurelia, la berlina \"B10\", caratterizzata da una linea armoniosamente arrotondata, dal motore a 6 cilindri a V da 1,8 litri, dalle scocca portante con sospensioni a quattro ruote indipendenti, dal gruppo frizione-cambio-differenziale disposto al retrotreno (solo per citare le particolarit\u00e0 tecniche pi\u00f9 rilevanti).\nParallelamente, escono gli autotelai per i carrozzieri, denominati \"B50\" e \"B51\" (quest'ultimo destinato ad ospitare le carrozzerie pi\u00f9 pesanti).\nUn anno dopo, nella primavera del 1951, esordisce il motore con cilindrata portata a 2 litri, che viene montato sul nuovissimo filante e sportivo coup\u00e9 \"B20\" e, in alternativa all'1,8 litri, sulla berlina, che assume la denominazione di \"B21\". Anche gli autotelai per i carrozzieri montano il motore da due litri ed assumono le nuove sigle \"B52\" e \"B53\".\nNel corso del 1952, la gamma Aurelia presenta tre novit\u00e0: la seconda serie del coup\u00e9 B20 (leggermente potenziato e modificato in alcuni particolari di carrozzeria), una nuova limousine di rappresentanza allungata a 6-7 posti (tipo \"B15\") e, in autunno, una nuova versione della berlina (\"B22\") pensata anche in funzione di una partecipazione alle corse della categoria turismo.\nIl 1953 vede invece un profondo rinnovamento della coup\u00e9 B20, le cui prestazioni, grazie all'incremento della cilindrata che passa a 2,5 litri, diventano davvero entusiasmanti.\nNel 1954 \u00e8 la volta del rifacimento della berlina, la cui seconda serie (o tipo \"B12\") viene esposta al Salone primaverile di Torino: questa nuova serie, pi\u00f9 lussuosamente rifinita, perde le caratteristiche sportive, subisce un incremento di cilindrata (che ora sale a 2,3 litri), mentre le sospensioni posteriori a ruote indipendenti vengono sostituite dal cosiddetto ponte De Dion: questa seconda serie sostituisce in un colpo solo le precedenti B10, B21 e B22. Naturalmente, anche gli autotelai per i carrozzieri \u2013 ormai quantitativamente quasi irrilevanti \u2013 adottano il motore da 2,3 litri ed assumono le sigle \"B55\" e \"B56\". Praticamente in contemporanea con l'uscita della seconda serie berlina, viene modificata anche la B20 coup\u00e9, che mostra migliori finiture e soprattutto l'adozione del ponte posteriore tipo De Dion.\nA fine anno, inizia la produzione della spider \"B24\" (poi denominata \u201cAmerica\u201d in quanto pensata e creata soprattutto mirando a quel mercato d'oltreoceano) che ha sostanzialmente la meccanica da 2,5 litri della B20 e che fa il suo debutto ufficiale al Salone dell'automobile di Bruxelles del gennaio 1955.\nOrmai la vita dell'Aurelia volge per\u00f2 al termine. Nel 1956, dopo il passaggio di propriet\u00e0 della Lancia, mentre viene a cessare la produzione della berlina (\u00e8 in via di definizione la nuova ammiraglia di casa Lancia, la Flaminia), continuano ad essere costruite, sia pure in quantit\u00e0 limitate, le B20 coup\u00e9 (che perdono parte della vivacit\u00e0 sportiva) e le B24, che a loro volta vengono trasformate da scomode ma affascinanti spider in pi\u00f9 confortevoli ma pi\u00f9 banali convertibile-cabriolet. Le ultime B20 e B24 escono dalla fabbrica nella seconda met\u00e0 del 1958, anche se i due modelli rimangono a listino sino al maggio del 1959, probabilmente per l'esaurimento delle scorte.\nL'attivit\u00e0 sportiva dell'Aurelia.\nL'Aurelia \u00e8 il primo modello Lancia ad ottenere notevoli successi sportivi anche a livello internazionale.\nLe qualit\u00e0 velocistiche si sono rivelate sin dalle prime uscite in corsa, quando a gareggiare \u00e8 stata la \"pacifica\" berlina B10 (con motore di cilindrata da 1 litro e 3/4), ma il salto di qualit\u00e0 avviene l'anno dopo, nel 1951, quando esce la B20 coup\u00e9 da 2 litri e quando anche la berlina pu\u00f2 essere dotata del motore maggiorato (modello B21).\nIl 1951 vede dunque scendere in campo, accanto alle berlina B21, un nugolo di coup\u00e9 del nuovo tipo B20, che subito mettono in mostra notevoli doti di maneggevolezza e velocit\u00e0 affermandosi nelle pi\u00f9 importanti corse su strada (Mille Miglia in primis) ma anche su pista (Le Mans). La stessa Lancia, in prima persona, allestisce alcune B20 speciali, partecipando in veste semi-ufficiale alle maggiori gare internazionali. Lo stesso accade nel 1952 (con la B20-2000 seconda serie, che si illustra alla Mille Miglia ed alla Targa Florio) e nel 1953 (con la nuova B20-2500) anno in cui per\u00f2 la Casa torinese dedica le sue attenzioni ai modelli pi\u00f9 prettamente corsaioli (D20, D23, D24) \"abbandonando\" le B20, che per\u00f2 avranno lunga e gloriosa vita sportiva grazie ai privati che la porteranno in gara sino ai primi anni sessanta.\nMa prima di andare in pensione, nel 1954 l'Aurelia si toglie il non piccolo sfizio della vittoria assoluta al Rallye di Montecarlo con la B20 GT 2.500 di Louis Chiron e Ciro Basadonna (vedi http://rallyemontecarlo1954.unblog.fr/)\nGuardando i risultati sportivi ottenuti dalle berlina anno per anno, si pu\u00f2 notare che, se nel 1951 il dominio dell'Aurelia \u00e8 stato assoluto perch\u00e9 la rivale Alfa Romeo 1900 ancora non era stata omologata nella categoria Turismo Nazionale, nell'anno successivo, quando la rivale milanese comincia a scendere in lizza, il dominio Aurelia rallenta parecchio ed in diverse occasioni l'Aurelia \u00e8 costretta a cedere le armi. Nel 1953, quando la Lancia mette in campo le pi\u00f9 potenti B22, la lotta sembrerebbe volgere a favore dell'Aurelia, sennonch\u00e9 l'Alfa Romeo si rif\u00e0 prontamente e definitivamente grazie alla nuova micidiale \"1900 Turismo Internazionale\" che monta il motore da 100 cavalli della Sprint.\nAnche il magnifico spider B24 \u00e8 sceso qualche volta in corsa: l'albo d'oro non \u00e8 particolarmente ricco, anche se non manca una prestazione davvero notevole all'ultima Mille Miglia (1957).\nCome si pu\u00f2 evincere dalle tabelle, le Aurelia hanno gareggiato tanto nella categoria Turismo quanto nella Gran Turismo o nella Sport: ci\u00f2 in funzione dei regolamenti via via succedutisi, del modello (berlina B10/B21/B22 oppure coup\u00e9 B20-2000/B20-2500 oppure B24 spider) e dell'eventuale grado di \"preparazione/elaborazione\" della singola vettura.\nDati produttivi, per modello e per anno.\n[a]= il dato NON comprende il prototipo di pre-serie della B24 costruito nel'54\nLe vendite in Italia e all'estero.\nSu 18.201 Aurelia costruite, 15.468 risultano vendute ed immatricolate in Italia, dal 1950 al 1959 (57 delle ultime B20-B24 risultano vendute/immatricolate nel 1959). Ne consegue che l'esportazione (2.733 unit\u00e0) ha assorbito il 15% della produzione.&lt;br&gt; Le B20-B24 da 2 litri e mezzo sono i modelli che hanno ottenuto (proporzionalmente) una maggior penetrazione all'estero (1280 unit\u00e0 vendute all'estero su una produzione di 3401 pezzi, cio\u00e8 quasi il 38%). Non male anche la berlina B12 seconda serie (2415 unit\u00e0 prodotte, 437 vendute all'estero, pari al 18%). Quanto alle \"prima serie\" (berline, coup\u00e9 B20-2000 ed autotelai) la vendita all'estero ha rappresentato soltanto un 8,2% rispetto alla produzione (prodotte 12.385 unit\u00e0, vendute all'estero 1.016)."}
{"id": "653530", "revid": "287204", "url": "https://it.wikipedia.org/wiki?curid=653530", "title": "Brian Ferneyhough", "text": "Biografia.\nHa iniziato gli studi di composizione alla \"Birmingham School of Music\" dal 1961 al 1963, e alla \"Royal Academy of Music\" a Londra dal 1966 al 1967. Successivamente \u00e8 divenuto allievo di Ton de Leeuw a Amsterdam (1968-1969) e di Klaus Huber a Basilea (1969-1971), ma sostanzialmente si \u00e8 formato da autodidatta.\nNel 1973 diviene assistente di Huber presso la Hochschule di Friburgo, dove nel 1978 sar\u00e0 nominato docente titolare. Dalla fine degli anni sessanta ha frequentato spesso i corsi estivi di Darmstadt, dove parteciper\u00e0 come docente dal 1976, e dal 1984 al 1994 sar\u00e0 nominato Coordinatore dei corsi di composizione.\nDopo essere stato per un anno docente principale di composizione presso il Conservatorio Reale de L'Aia (1986), nel 1987 \u00e8 nominato docente di composizione all'universit\u00e0 di San Diego, mentre dal 2000 \u00e8 professore titolare di composizione alla Stanford University (California).\nDurante la sua attivit\u00e0 ha ottenuto numerosi premi e riconoscimenti: a partire dalla \"Mendelssohn Scholarship\" nel 1968, ha ricevuto per tre volte il premio \"Gaudeamus\" ad Amsterdam (dal 1968 al 1970, il premio speciale dell'ISCM (\"International Society of Contemporary Music\") nel 1974, una borsa di studio della \"Heinrich-Strobel-Stiftung\" (1974), il premio della \"Deutscher Akademischer Austauschdienst\" (1976) ed il \"Koussevitzky Award\" nel 1978. Nel 2007 vince l\"'International Ernst von Siemens Music Prize\".\nEletto membro della \"Akademie der K\u00fcnste\" di Berlino nel 1996, Brian Ferneyhough ha ricevuto nello stesso anno il \"Royal Philharmonic Award\" (Inghilterra), mentre nel 1984 \u00e8 stato nominato \"Chevalier de l'Ordre des Arts et des Lettres\" dal governo francese.\nLa sua musica.\nA parte i lavori giovanili (le sue prime composizioni risalgono al 1963), la musica di Ferneyhough \u00e8 stata associata alla cosiddetta \"nuova complessit\u00e0\", caratterizzata dall'estensione delle caratteristiche formali costruttive del serialismo, anche se al giorno d'oggi l'autore rifiuta i sistemi di composizione seriali o, pi\u00f9 generalmente, \"generativi\".\nNelle pi\u00f9 recenti composizioni \u00e8 chiara la sua preferenza nel creare materiali e strutture formali piuttosto che utilizzare sistemi precostituiti. Parlando delle sue musiche, infatti, Ferneyhough non teme di utilizzare termini quali l'\"energia\" o l'\"eccitazione\", piuttosto che insistere su particolari astratti formali.\nLa sua musica in genere richiede enormi sforzi tecnici da parte degli interpreti (talvolta, come nel caso del brano \"Unity Capsule\" per flauto solo, le sue partiture sono talmente dettagliate e complesse che risulta quasi impossibile una realizzazione totale di quanto vi \u00e8 scritto). Nella sua personale filosofia compositiva, lo scopo di ci\u00f2 \u00e8 quello di liberare la creativit\u00e0 dell'interprete, il quale dovr\u00e0 decidere su quali particolari concentrarsi, e quali altri verranno invece tralasciati.\nNonostante la loro estrema difficolt\u00e0 di esecuzione, le sue musiche sono correntemente programmate nelle maggiori manifestazioni musicali del mondo intero, eseguite spesso da vari interpreti di gran prestigio, tra cui il quartetto \"Arditti\", il \"Nieuw Ensemble\" di Amsterdam, il flautista Pierre-Yves Artaud, eccetera; la quasi totalit\u00e0 delle sue composizioni \u00e8 pubblicata dalle edizioni \"Peters\".\nIn anni recenti Ferneyhough si \u00e8 per la prima volta dedicato all'opera: il suo lavoro \"Shadowtime\", su libretto di Charles Bernstein basato sulla vita del filosofo Walter Benjamin, \u00e8 stato eseguito per la prima volta a Monaco il 25 maggio 2004."}
{"id": "653531", "revid": "118211146", "url": "https://it.wikipedia.org/wiki?curid=653531", "title": "Elettrovalvola", "text": "L'elettrovalvola \u00e8 una valvola operata elettro-meccanicamente.\nIl termine \"elettro\" indica che l'attuatore dell'azionamento meccanico della valvola, tradizionalmente un operatore umano od un rinvio meccanico predisposto, viene sostituito da un attuatore comandato elettricamente, solitamente un solenoide.\nSeppure l'elettrovalvola sia funzionalmente assimilabile ad un rubinetto comandato elettricamente, il suo funzionamento differisce sostanzialmente da quello di una comune valvola. \nLa pi\u00f9 semplice elettrovalvola \u00e8 infatti costituita da un dispositivo meccanico di apertura e chiusura molto simile ad una membrana, che viene alzato o abbassato per variare la pressione all'interno delle camere del dispositivo che quindi permettono la fuoriuscita o la ritenzione del fluido immesso. Questa membrana \u00e8 attuata da un solenoide che, percorso da corrente, attira un nucleo ferroso all'interno di un canale interno, causando cos\u00ec lo spostamento meccanico dell'elemento occludente del dispositivo, e quindi l'apertura o la chiusura dell'elettrovalvola (tutto o niente). Con l'apertura dell'elettrovalvola la \"membrana\" si alza e permette al fluido di diramarsi nei condotti (in senso lato) che si trovano a valle di essa, essendo a monte la sezione dove esiste la pressione pi\u00f9 elevata.\nTali semplici elettrovalvole possono essere attuate da corrente continua o alternata.\nTipologia.\nLe elettrovalvole vengono classificate in base a diversi criteri, tra cui:\nL'indicazione del numero di vie (bocchette di connessione) e di posizioni (stati finali delle uscite) \u00e8 regolata dalle norme DIN ISO 1219.\nUna elettrovalvola monostabile ha una posizione di equilibrio che corrisponde alla posizione di riposo, ossia non alimentato. Quando viene alimentata, si attiva; quando manca l'alimentazione torna alla posizione di riposo.\nUna elettrovalvola bistabile \u00e8 dotata di due solenoidi, ciascuna con la propria alimentazione. La posizione di equilibrio \u00e8 l'ultima raggiunta. Per cambiare di posizione \u00e8 necessario alimentare brevemente il solenoide corrispondente all'altra posizione. Se entrambe le alimentazioni sono attivate, o nessuna delle due, lo stato della valvola non cambia.\nOltre alle elettrovalvole a solenoide, esistono anche altri tipi di elettrovalvole comandate, la cui azione pu\u00f2 essere progressiva.\nL'attuatore elettrico pu\u00f2 essere in questo caso un motore che sposta con rinvii meccanici l'elemento occludente, controllato a vista, con rilevatori di posizione, o comandati con anello di controllo automatico. Tali controlli garantiscono il raggiungimento della posizione voluta o, in sistemi pi\u00f9 complessi, aggiustano continuativamente l'apertura e chiusura della valvola a seconda degli effetti desiderati, rilevati a valle da elementi di controllo in \"catena chiusa\".\nUtilizzo.\nNel campo dell'automazione industriale, le elettrovalvole trovano largo impiego nel controllo degli attuatori pneumatici ed oleodinamici, per gestire ad esempio il movimento di pistoni, pinze, ed altri componenti meccanici. Una tipica applicazione delle elettrovalvole \u00e8 molto ricorrente nei manipolatori antropomorfi nei quali, praticamente sempre, l'operazione automatizzata svolta dalla testa del manipolatore viene appunto gestita da circuiti pneumatici controllati da elettrovalvole pilotate a loro volta da un PLC.\nCaso particolare di elettrovalvole sono quelle utilizzate nei motori a iniezione elettronica, dove una centralina elettronica apre e chiude per tempi brevissimi (millisecondi) l'afflusso del combustibile nei cilindri del motore, a seconda delle necessit\u00e0 di utilizzazione."}
{"id": "653532", "revid": "326822", "url": "https://it.wikipedia.org/wiki?curid=653532", "title": "Feste di Luglio", "text": ""}
{"id": "653536", "revid": "682087", "url": "https://it.wikipedia.org/wiki?curid=653536", "title": "Bridge School Benefit", "text": "Il Bridge School Benefit \u00e8 un concerto annuale a scopo benefico che si tiene a Mountain View, California allo Shoreline Amphiteatre. L'organizzazione \u00e8 del cantante Neil Young e della moglie Pegi. Questo concerto suonato principalmente in acustico ha lo scopo di raccogliere fondi per i bambini disabili. Dalla prima edizione del 1986 e ad eccezione del 1987, l'appuntamento si rinnova ogni anno nel periodo ottobre-novembre. Gli artisti che vi partecipano sono annoverati tra i maggiori del panorama musicale internazionale."}
{"id": "653537", "revid": "1522738", "url": "https://it.wikipedia.org/wiki?curid=653537", "title": "Terzomondismo", "text": "Il terzomondismo \u00e8 una dottrina politica secondo la quale il sottosviluppo dei paesi del terzo mondo \u00e8 un prodotto del colonialismo occidentale e delle sue seguenti derivazioni.\nSecondo questa idea, le antiche potenze coloniali sarebbero responsabili della povert\u00e0 delle loro antiche colonie, nella misura in cui lo sfruttamento intensivo delle ricchezze e risorse naturali di queste ultime, non sarebbe servito a creare maggiore benessere e sviluppo nelle regioni occupate, ma avrebbe procurato benefici solo alle stesse nazioni colonizzatrici.\nGli abusi dei colonizzatori, che adattarono la geografia politica ed economica ai propri interessi, favorirono le monocolture, prosciugarono le risorse naturali e provocarono seri problemi demografici, avrebbero impedito ai popoli colonizzati di trovare una propria via allo sviluppo. Il terzomondismo denuncia, inoltre, il neocolonialismo praticato dalle vecchie potenze e da altri paesi come gli Stati Uniti, l'Inghilterra, la Francia, il vecchio Impero Giapponese, il decaduto regime della Germania nazista e l'Italia fascista, accusati di proseguire lo sfruttamento del terzo mondo sia con strumenti economici (i monopoli delle multinazionali, il debito estero), che politici (appoggio militare e politico a regimi dittatoriali)."}
{"id": "653538", "revid": "767487", "url": "https://it.wikipedia.org/wiki?curid=653538", "title": "Odilone di Cluny", "text": "Odilone \u00e8 stato proclamato santo dalla Chiesa cattolica e la sua memoria liturgica ricorre il 1\u00ba gennaio.\nBiografia.\nOdilone discendeva da una famiglia nobile e molto numerosa, originaria della regione francese dell'Alvernia. Nel 991 entr\u00f2 nell'abbazia di Cluny, dove in breve tempo divenne coaudiatore dell'abate Maiolo nel maggio del 993, al quale succedette, dopo un'elezione canonica, l'11 maggio dell'anno successivo. Nel corso della sua vita l'abate conobbe diversi e importanti sovrani dell'epoca come i sovrani salici Corrado II ed Enrico III, i re di Francia, Ungheria, Navarra e Le\u00f3n. Durante una visita presso la casa imperiale di Sassonia fece le conoscenze dell'imperatrice Adelaide e dell'imperatore Ottone III.\nAttivit\u00e0.\nOdilone ha prodotto la riforma cluniacense al vertice dell'ordine benedettino e alla sua morte sessantotto monasteri avevano aderito all\"'Associazione di Cluny\". Per questo l'imperatore stesso Ottone III lo invit\u00f2 a Roma nell'abbazia di San Paolo fuori le mura per organizzare con severit\u00e0 la disciplina monastica e le celebrazioni liturgiche, nel modo in cui avveniva in Borgogna nella sua abbazia.\nRegola della nuova riforma.\nIl credo di Odilone era in questa semplice frase: \u00abAvere fede in Dio\u00bb. Egli nel regolamentare l'ordine benedettino, di cui faceva parte, decise di lasciare una certa autonomia ai vari priorati, ma di mantenere l'autorit\u00e0 papale. \n\u00c8 importante ricordare che lui fu il primo a creare un vero collegamento tra le diverse abbazie.\nFu un uomo profondamente ascetico e dedito alla preghiera e dopo la sua morte fu fatto santo.\nNel 998 dispose che in tutti i monasteri cluniacensi il 2 novembre, dopo i vespri di Tutti i Santi, si celebrasse la memoria dei defunti e si pregasse per loro. Successivamente questa pratica si estese a tutta la Chiesa occidentale, costituendo per quella data la Commemorazione di tutti i fedeli defunti.\nEgli mor\u00ec da solo, probabilmente, nella notte del capodanno del 1049. Gli succedette Ugo di Cluny.\nLe sue biografie essenziali furono scritte dal suo allievo \"Iotsaldus\" e da Pier Damiani."}
{"id": "653539", "revid": "322321", "url": "https://it.wikipedia.org/wiki?curid=653539", "title": "Logorrea", "text": "In ambito psicologico, la logorrea patologica, o pi\u00f9 semplicemente logorrea (dal greco antico \u03bb\u03cc\u03b3\u03bf\u03c2, \"logos\" - \"parola\" e \u1fe5\u03ad\u03c9, \"rheo\" - \"scorrere\"), \u00e8 un'alterazione della comunicazione verbale; \u00e8 caratterizzata da un costante bisogno dell'individuo affetto di parlare, e si manifesta con un flusso di parole abnorme, verboso e rapidissimo che, in alcuni casi, sfocia nell'incoerenza. \nNon \u00e8 ancora stato definito con chiarezza il grado di produzione verbale che deve essere raggiunto perch\u00e9 si possa parlare di un vero e proprio disturbo logorroico, ma \u00e8 importante non confondere la logorrea con il semplice \"essere loquaci\": il logorroico non solo parla molto, ma non \u00e8 in grado di smettere neppure per ascoltare con interesse il suo interlocutore, anzi, lo travolge con un fiume di parole, come se parlasse da solo.\nAssociazione con altre patologie.\nLa logorrea \u00e8 spesso associata alla tachifemia o tachilalia (dal greco \u03c4\u03b1\u03c7\u03cd\u03c2, 'veloce') \",\" cui assomiglia molto, con la differenza per\u00f2 che quest'ultima comprende anche un'alterazione (aumento) del ritmo della catena parlata, caratterizzata da un eloquio spasmodico con parole pronunciate spesso scorrettamente.\nLa logorrea inoltre spesso \u00e8 associata al tachipsichismo, ovvero un disturbo che consiste nell'alterazione del ritmo del pensiero: le idee si susseguono con una rapidit\u00e0 vertiginosa, fino ad arrivare a una possibile 'fuga delle idee'. Conseguenza di ci\u00f2 \u00e8 la diminuzione dell\u2019efficacia razionale e comunicativa, poich\u00e9 l\u2019eccesso di idee pu\u00f2 ostacolare o addirittura bloccare la produzione verbale.\nIl disturbo logorroico non va confuso con il \"pressured speech\", un rapido e costante saltare da un argomento all'altro, che avviene quando il soggetto crea collegamenti basati per esempio su rime o giochi di parole.\nSintomatologia.\nI sintomi della logorrea sono piuttosto semplici da identificare:\nCause.\nLe cause specifiche della logorrea rimangono tuttora poco chiare, ma si ritiene che siano riconducibili ad anomalie nelle strutture del lobo frontale, che \u00e8 l'area associata al linguaggio.\nIl disturbo logorroico \u00e8 per\u00f2 spesso legato alla presenza di altri disturbi, psichiatrici e/o neurologici, nel paziente, e ne \u00e8 uno dei sintomi. Si pu\u00f2 presentare infatti, ad esempio, in caso di demenze, di manie, di afasia di Wernicke e di lesioni corticali del talamo, oltre che nei gravi disturbi d\u2019ansia, nel disturbo bipolare, nella ciclotimia, nel disturbo schizoaffettivo e, soprattutto, nelle manifestazioni catatoniche di schizofrenia. Questa manifestazione \u00e8 tipica, anche, degli stati di eccitamento, passeggeri o duraturi, caratterizzati da umore esuberante e iperattivit\u00e0.\nIn una ricerca svolta nel 2009 \u00e8 stata valutata la produzione verbale di 60 soggetti, tra i 20 e gli 80 anni, quantificandola in seguito all'analisi di cinque discorsi. In tutti i pazienti logorroici \u00e8 stato riscontrato un elevato livello di istruzione ed \u00e8 stata diagnosticata una degenerazione frontotemporale associata, in un solo caso, a coesistenti fattori di rischio vascolare e lesioni vascolari subcorticali. L\u2019atrofia corticale si trovava nei lobi temporali anteriori destri, temporale anteriore sinistro, prefrontale destro e prefrontale sinistro.\nLa logorrea si pu\u00f2 osservare anche come conseguenza di uno stato di ebbrezza, o come effetto di sostanze psicostimolanti.\nDiagnosi.\nLa logorrea pu\u00f2 essere diagnosticata semplicemente attraverso l'osservazione attenta del soggetto affetto; spesso infatti sono proprio i familiari o le persone pi\u00f9 vicine a rendersi conto dei sintomi.\nTerapia.\nPer trattare la logorrea, il primo dato importante \u00e8 tenere in considerazione il fatto che spesso si tratta di una manifestazione di un altro disturbo psichiatrico; \u00e8 dunque fondamentale analizzare i sintomi, per capire se si ha a che fare con un individuo che soffre di disturbo bipolare, piuttosto che in piena crisi da mania o colto da un episodio isolato di schizofrenia. In caso di logorrea legata a manie o a un disturbo bipolare, la terapia pi\u00f9 comune si basa sull'assunzione di litio, accostata a un costante monitoraggio dei valori del sangue. In caso di logorrea dovuta a disturbi psicotici, invece, la terapia verte sull'assunzione di neurolettici e sull'implementazione del sostegno da parte di uno psicoterapeuta."}
{"id": "653544", "revid": "81646", "url": "https://it.wikipedia.org/wiki?curid=653544", "title": "Ossidare", "text": ""}
{"id": "653546", "revid": "75564743", "url": "https://it.wikipedia.org/wiki?curid=653546", "title": "Casertana", "text": ""}
{"id": "653547", "revid": "599013", "url": "https://it.wikipedia.org/wiki?curid=653547", "title": "Ipx", "text": ""}
{"id": "653548", "revid": "339392", "url": "https://it.wikipedia.org/wiki?curid=653548", "title": "Autobrennero", "text": ""}
{"id": "653550", "revid": "125869587", "url": "https://it.wikipedia.org/wiki?curid=653550", "title": "Mustela nigripes", "text": "Il furetto dai piedi neri (Mustela nigripes ), conosciuto nei luoghi d'origine anche come \"American polecat\" (\u00abpuzzola americana\u00bb) o \"prairie dog hunter\" (\u00abcacciatore di cani della prateria\u00bb), \u00e8 un Mustelide originario delle regioni centrali del Nordamerica. Dal momento che ne rimangono solamente popolazioni piccole e poco numerose, viene classificato come specie in pericolo dalla IUCN.\nScoperta per la prima volta da Audubon e Bachman nel 1851, questa specie si \u00e8 ridotta sempre pi\u00f9 nel corso del XX secolo, prevalentemente a causa della diminuzione delle popolazioni di cani della prateria e delle epidemie di peste selvatica. Nel 1979 venne addirittura dichiarata estinta, fino a quando, nel 1981, il cane di Lucille Hogg non si present\u00f2 alla porta dell' abitazione di Meeteetse (Wyoming) con un furetto morto in bocca. Le poche dozzine di esemplari rimasti continuarono a vivere nell'area fino a quando la specie non venne dichiarata estinta in natura nel 1987. Tuttavia, grazie ad un programma di riproduzione in cattivit\u00e0 condotto dal Servizio Pesca e Fauna Selvatica degli Stati Uniti, tra il 1991 e il 2008 alcuni furetti sono stati reintrodotti in otto stati occidentali e in Messico. Attualmente in natura vi sono pi\u00f9 di 1.000 esemplari adulti nati allo stato selvatico, suddivisi in 18 popolazioni, delle quali quattro autosufficienti in Dakota del Sud (due), Arizona e Wyoming.\nIl furetto dai piedi neri ha all'incirca le dimensioni di un visone, e si differenzia dalla puzzola europea per il maggiore contrasto tra la colorazione scura delle zampe e quella chiara del corpo e per la minore lunghezza della coda, nera all'estremit\u00e0. Al contrario, le differenze intercorrenti tra il furetto dai piedi neri e la puzzola delle steppe dell'Asia sono esigue, al punto che in passato i due erano considerati conspecifici. Infatti, il furetto si distingue da quest'ultima solamente per avere manto pi\u00f9 breve e ispido, orecchie pi\u00f9 grandi ed estensione post-molare del palato pi\u00f9 lunga.\nConduce prevalentemente vita notturna e solitaria, tranne che nel periodo riproduttivo e dell'allevamento dei piccoli. Fino al 91% della sua dieta \u00e8 composta da cani della prateria.\nEvoluzione.\nCome la sua stretta cugina, la puzzola delle steppe dell'Asia (della quale in passato era ritenuto conspecifico), il furetto dai piedi neri rappresenta una forma pi\u00f9 specializzata della puzzola europea verso uno stile di vita carnivoro. Molto probabilmente il furetto dai piedi neri discende da \"Mustela stromeri\" (antenato anche della puzzola europea e di quella delle steppe), una specie evolutasi in Europa nel Pleistocene medio. Le analisi molecolari indicano che la puzzola delle steppe e il furetto dai piedi neri si separarono da \"Mustela stromeri\" tra i 500.000 e i 2.000.000 di anni fa, forse nel territorio dell'allora Beringia. La specie fece la sua comparsa nel Gran Bacino e sulle Montagne Rocciose 750.000 anni fa. I pi\u00f9 antichi resti fossili ad essa attribuibili sono stati ritrovati nella Cathedral Cave, nella Contea di White Pine (Nevada), e risalgono a 750.000\u2013950.000 anni fa. In sei dei siti dove sono stati rinvenuti resti di furetto sono stati trovati anche fossili di cani della prateria, il che starebbe a significare che l'associazione tra le due specie si era gi\u00e0 stabilita allora. Tuttavia, come sembrerebbero indicare le osservazioni sul campo e il 42% dei siti fossili esaminati, anche una colonia medio-grande di scoiattoli di terra, come i citelli di Richardson, avrebbe potuto fornire prede sufficienti e rifugi sotterranei in abbondanza ai furetti. Ci\u00f2 suggerisce che questi non abbiano stabilito un rapporto predatore-preda cos\u00ec stretto con i cani della prateria in epoca preistorica. Probabilmente il furetto \u00e8 sempre stato abbastanza raro, e gli esemplari attuali apparterrebbero a una popolazione relitta. I primi resti indicanti la presenza della specie provengono da un deposito dell'Illinoiano della Contea di Clay (Nebraska), ma essa \u00e8 documentata anche in depositi del Sangamoniano del Nebraska e a Medicine Hat. Fossili risalenti al Pleistocene sono stati rinvenuti anche in Alaska.\nDescrizione.\nIl furetto dai piedi neri ha il corpo molto lungo e la testa smussata. La fronte \u00e8 arcuata e larga, e il muso \u00e8 corto. Le vibrisse sono scarse, e le orecchie triangolari, brevi, erette e larghe alla base. Il collo \u00e8 lungo e le zampe brevi e tozze. Le dita sono munite di artigli affilati e leggermente ricurvi. Tuttavia questi ultimi sono quasi invisibili, dal momento che l'intero piede, pianta compresa, \u00e8 ricoperto di pelo. Nell'animale si riscontrano caratteristiche fisiche comuni alle specie del sottogenere \"Gale\" (donnola, ermellino e donnola dalla lunga coda) e \"Putorius\" (puzzola europea e puzzola delle steppe). Il cranio ricorda quello delle puzzole nelle dimensioni, nella consistenza e nello sviluppo delle creste e depressioni, sebbene si distingua da quello di queste ultime per il grado estremo di costrizione dietro le orbite, dove la larghezza del cranio \u00e8 minore di quella del muso. Malgrado le dimensioni simili a quelle delle puzzole, il corpo sottile, il collo lungo, le zampe molto corte, la coda sottile, le grandi orecchie rotonde e la costituzione del manto ricordano molto pi\u00f9 le donnole e gli ermellini. La dentatura del furetto dai piedi neri ricorda molto quella della puzzola europea e della puzzola delle steppe, ma l'ultimo molare inferiore \u00e8 vestigiale, con una corona semisferica troppo piccola e debole per sviluppare le piccole cuspidi presenti nelle puzzole.\nI maschi hanno il corpo lungo 500\u2013533\u00a0mm e la coda lunga 114\u2013127\u00a0mm, pari al 22-25% della lunghezza totale. Le femmine generalmente sono pi\u00f9 piccole dei maschi del 10%. Il peso si aggira sui 650-1.400\u00a0g. Gli esemplari cresciuti in cattivit\u00e0 impiegati nei programmi di reintroduzione avevano dimensioni inferiori di quelle dei loro simili selvatici, ma una volta rilasciati in natura hanno raggiunto rapidamente le dimensioni solite.\nIl mantello ha una colorazione di base, sopra e sotto, giallognolo chiaro o beige. La sommit\u00e0 del capo e, talvolta, il collo sono ricoperti da peli dalle estremit\u00e0 di colore scuro. La faccia \u00e8 attraversata da una larga fascia di pelo di colore nero sporco, che circonda gli occhi. Di colore nero sporco sono anche i piedi, la parte inferiore delle zampe, l'estremit\u00e0 della coda e la regione prepuziale. Sul dorso, nell'area compresa tra le zampe anteriori e posteriori, \u00e8 presente una grossa chiazza scura color terra di Siena, che sbiadisce pian piano nel beige delle regioni circostanti. Sopra ogni occhio vi \u00e8 una piccola macchia, e dietro la mascherina facciale nera corre una sottile fascia dello stesso colore. I lati della testa e le orecchie sono di colore bianco sporco.\nBiologia.\nComportamento.\nIl furetto dai piedi neri conduce vita solitaria, tranne che nel periodo degli amori e dell'allevamento dei piccoli. Ha abitudini notturne e cattura prevalentemente i cani della prateria aggredendoli mentre dormono nelle loro tane. Si spinge sul terreno perlopi\u00f9 tra il tramonto e la mezzanotte e tra le quattro di mattina e met\u00e0 mattinata. L'attivit\u00e0 a livello del suolo \u00e8 maggiore durante la fine dell'estate e gli inizi dell'autunno, quando i giovani raggiungono l'indipendenza. Le variazioni climatiche generalmente non limitano le attivit\u00e0 dell'animale, ma durante l'inverno esso pu\u00f2 rimanere al sicuro nella tana anche per 6 giorni di seguito.\nLe femmine occupano territori pi\u00f9 piccoli di quelli dei maschi. Quelli dei maschi, invece, possono talvolta sovrapporsi a quelli di pi\u00f9 femmine. Le femmine adulte occupano generalmente lo stesso territorio ogni anno. Una femmina monitorata dagli studiosi tra dicembre e marzo occupava un territorio di 16 ettari. Nello stesso periodo questo era compreso entro i confini del territorio di un maschio vasto 137 ettari. La densit\u00e0 media di furetti dai piedi neri nei pressi di Meeteetse (Wyoming) \u00e8 stata stimata a un esemplare ogni 60 ettari. Nel 1985, 40-60 esemplari occupavano un'area di 2.500-3.000 ettari estesa su una colonia di cani della prateria dalla coda bianca. Dal 1982 al 1984, gli spostamenti annuali medi di 15 furetti dai piedi neri tra le varie colonie di cani della prateria dalla coda bianca furono di 2,5\u00a0km per notte (con un range di 1,7\u00a0km). Lo spostamento dei furetti attraverso le colonie di cani della prateria \u00e8 influenzato da vari fattori, come l'attivit\u00e0 riproduttiva, la stagione, il sesso, la territorialit\u00e0 intraspecifica e la densit\u00e0 delle prede, mentre l'estensione dei territori \u00e8 direttamente collegata alla densit\u00e0 di popolazione. Il numero degli spostamenti \u00e8 risultato maggiore durante la stagione degli amori; tuttavia, le tracce sulla neve osservate tra dicembre e marzo per un periodo di 4 anni nei pressi di Meeteetse (Wyoming) hanno rivelato che oltre alle abitudini riproduttive vi sono altri fattori responsabili di spostamenti su maggiori distanze.\nLa temperatura \u00e8 positivamente collegata alla distanza degli spostamenti dei furetti. Le suddette tracce sulla neve hanno rivelato che i movimenti sono pi\u00f9 brevi durante l'inverno e pi\u00f9 lunghi tra febbraio e aprile, quando i furetti si riproducono e i cani della prateria dalla coda bianca emergono dal letargo. La media degli spostamenti notturni di 170 esemplari \u00e8 risultata essere di 1,40\u00a0km (con un range compreso tra 0,002\u00a0km e 11,12\u00a0km). Le aree di attivit\u00e0 notturna dei furetti variano in estensione da 0 a 137 ettari, e sono pi\u00f9 estese tra febbraio e marzo (45 ettari) che tra dicembre e gennaio (14 ettari). Le femmine adulte scelgono le proprie aree di attivit\u00e0 sulla base delle risorse alimentari necessarie all'allevamento dei piccoli. I maschi, invece, basano le proprie scelte su un maggiore accesso alle femmine, il che li porta ad occupare territori maggiori di quelli delle compagne.\nAnche la densit\u00e0 delle prede pu\u00f2 influire sulla distanza degli spostamenti. I furetti possono spostarsi in cerca di cibo anche per 18\u00a0km, il che significa che possono passare da una colonia di cani della prateria dalla coda bianca all'altra, se queste distano meno di 18\u00a0km. Nelle aree dove vi \u00e8 maggiore densit\u00e0 di prede, i movimenti dei furetti non sono risultati lineari, probabilmente per eludere i predatori. Da dicembre a marzo, su un periodo di studio di 4 anni, i furetti hanno perlustrato 68 tane di cani della prateria ogni 1,6\u00a0km di spostamento per notte. La distanza percorsa tra le tane di cani della prateria tra dicembre e marzo, osservata su 149 percorsi di tracce, \u00e8 stata in media di 22,6\u00a0m.\nRiproduzione.\nLa fisiologia riproduttiva del furetto dai piedi neri \u00e8 simile a quella della puzzola europea e della puzzola delle steppe. La specie \u00e8 probabilmente poliginica, almeno stando a quanto si \u00e8 potuto apprendere dai dati raccolti sulle dimensioni dei territori, sul rapporto tra i sessi e sul dimorfismo sessuale. L'accoppiamento avviene in febbraio e marzo. Quando un maschio e una femmina in estro si incontrano, il primo annusa la regione genitale dell'altra, ma prover\u00e0 a montarla solamente trascorse alcune ore, diversamente da quanto avviene tra le puzzole europee, nelle quali il maschio assume un comportamento molto pi\u00f9 violento. Durante la copula, il maschio stringe con i denti la nuca della femmina, e la cravatta copulatoria dura 1,5-3 ore. Diversamente da altri Mustelidi, il furetto dai piedi neri \u00e8 un animale specialista con un basso tasso riproduttivo. In cattivit\u00e0, la gestazione dura 42-45 giorni. Ogni cucciolata \u00e8 composta da 1-5 piccoli. Questi nascono in maggio e giugno all'interno della tana di un cane della prateria. Essi sono del tutto inetti e vengono allevati dalla madre per alcuni mesi dopo la nascita. Escono per la prima volta dalla tana in luglio, all'et\u00e0 di 6 settimane. Verso questa et\u00e0 iniziano a separarsi e ad occupare proprie gallerie attorno alla tana della madre. I giovani completano lo sviluppo e raggiungono la piena indipendenza vari mesi dopo la nascita, tra la fine di agosto e ottobre. La maturit\u00e0 sessuale viene raggiunta a un anno di et\u00e0.\nLa dispersione dei giovani furetti avviene tra gli inizi di settembre e i primi di novembre. Le distanze coperte possono essere brevi o lunghe. Nei pressi di Meeteetse (Wyoming) 9 giovani maschi e 3 giovani femmine si allontanarono di 1\u20137\u00a0km dopo aver abbandonato la tana materna. Quattro giovani femmine coprirono una breve distanza (meno di 300\u00a0m), ma rimasero entro i confini della propria area natale.\nAlimentazione.\nFino al 91% della dieta del furetto dai piedi neri \u00e8 costituito da cani della prateria. La dieta, tuttavia, varia a seconda della distribuzione geografica. Nel Colorado occidentale, nello Utah, nel Wyoming e nel Montana, i furetti in passato si nutrivano quasi esclusivamente di cani della prateria dalla coda bianca ed erano costretti a cercare prede alternative quando questi ultimi andavano, per quattro mesi, in ibernazione. Nel Wyoming, tra le prede alternative catturate durante il periodo di ibernazione dei cani della prateria dalla coda bianca figurano arvicole (genere \"Microtus\") e topi (generi \"Peromyscus\" e \"Mus\") catturati in prossimit\u00e0 dei torrenti. Nel South Dakota, i furetti si nutrono soprattutto di cani della prateria dalla coda nera. Poich\u00e9 questi ultimi non vanno in ibernazione, la dieta dei furetti presenti nell'area subisce solamente piccole variazioni stagionali.\nNella Contea di Mellette (South Dakota), resti di cani della prateria dalla coda nera sono stati rinvenuti nel 91% degli 82 escrementi di furetto analizzati. Resti di topi erano presenti nel 26% delle deiezioni. Sulla base dei resti esaminati non \u00e8 stato possibile individuare le specie di topo a cui tali resti appartenevano, ma nelle trappole posizionate nell'area sono stati catturati peromischi, topi cavalletta del nord e topi domestici. Tra le altre prede rinvenute figuravano inoltre citelli dalle tredici linee, gopher del Texas, silvilaghi di montagna, piro-piro codalunga, allodole golagialla e sturnelle allodola occidentali.\nNell'87% delle 86 deiezioni di furetto rinvenute nei pressi di Meeteetse (Wyoming) sono stati rinvenuti resti di cani della prateria dalla coda bianca. Assieme a questi vi erano resti di peromischi, arvicole delle artemisie, arvicole della Pennsylvania, silvilaghi di montagna e \"jack-rabbit\" dalla coda bianca. L'acqua necessaria viene ricavata dalle prede consumate.\nSecondo uno studio pubblicato nel 1983 una femmina adulta di furetto dai piedi neri e i suoi piccoli necessitano ogni anno di circa 474-1.421 cani della prateria dalla coda nera o di 412-1.236 cani della prateria dalla coda bianca. I ricercatori che effettuarono questo studio giunsero alla conclusione che per proteggere adeguatamente la specie bisognerebbe proteggere 37-95 ettari di areale di cane della prateria dalla coda nera o 167-355 ettari di areale di cane della prateria dalla coda bianca per ogni femmina di furetto con i piccoli.\nDistribuzione e habitat.\nL'areale storico del furetto dai piedi neri era strettamente correlato, ma non ristretto, a quello dei cani della prateria (genere \"Cynomys\"). Esso si estendeva dalle regioni meridionali di Alberta e Saskatchewan fino a Texas, Nuovo Messico e Arizona. Nel 1987, l'unica popolazione rimasta di furetti selvatici era stanziata in un'area di circa 2.428 ettari nella parte occidentale del Bighorn Basin, nei pressi di Meeteetse (Wyoming). A partire dal 1990, i furetti sono stati reintrodotti nelle seguenti aree: Shirley Basin (Wyoming); Rifugio Nazionale di UL Bend e Riserva Indiana di Fort Belknap (Montana); Parco nazionale delle Badlands, Prateria Nazionale del Buffalo Gap e Riserva Indiana di Cheyenne River (Dakota del Sud); Aubrey Valley (Arizona); Wolf Creek (Colorado); Coyote Basin (tra Colorado e Utah); Contea di Logan (Kansas); e Chihuahua settentrionale (Messico).\nTra gli habitat storici del furetto vi erano praterie di erba bassa, praterie miste, praterie desertiche, steppe arbustive, steppe di artemisia, praterie montane e praterie semi-desertiche. I furetti utilizzano le tane dei cani della prateria per allevare i piccoli, evitare i predatori e ripararsi dai rigori del clima. Sei covi di furetto situati nei pressi della Contea di Mellette (South Dakota), erano foderati con fili d'erba di \"Bouteloua dactyloides\", \"Aristida oligantha\", \"Vulpia octoflora\" e \"Bromus tectorum\". Densit\u00e0 elevate di gallerie di cani della prateria forniscono la maggior quantit\u00e0 di ripari ai furetti. Le colonie dei cani della prateria dalla coda nera contengono una maggiore densit\u00e0 di gallerie per ettaro di quelle dei cani della prateria dalla coda bianca, e sono quindi maggiormente indicate per il recupero dei furetti. Per i furetti \u00e8 importante anche il tipo di galleria che viene occupato. Le cucciolate di furetto nei pressi di Meeteetse (Wyoming) erano situate in prossimit\u00e0 delle collinette di ingresso delle gallerie dei cani della prateria dalla coda bianca. Le collinette di ingresso contengono pi\u00f9 entrate e probabilmente offrono un sistema di gallerie pi\u00f9 esteso e profondo per la protezione dei piccoli. Tuttavia, nello stesso sito, i furetti utilizzano con pi\u00f9 frequenza le gallerie prive di collinette (64%) di quelle fornite di questi ingressi (30%).\nMortalit\u00e0.\nTra le principali cause di mortalit\u00e0 dei furetti vi sono la perdita dell'habitat, le malattie introdotte dall'uomo e gli avvelenamenti indiretti legati al controllo dei cani della prateria. La mortalit\u00e0 annuale di esemplari giovani e adulti a Meeteetse (Wyoming) in un periodo di 4 anni risult\u00f2 essere del 59-83% (128 esemplari). Durante l'autunno e l'inverno mor\u00ec il 50-70% dei giovani e degli esemplari pi\u00f9 vecchi. La speranza di vita media in natura \u00e8 probabilmente di un unico anno, ma pu\u00f2 raggiungere anche i 5 anni. Il tasso di mortalit\u00e0 tra i maschi \u00e8 maggiore che nelle femmine, poich\u00e9 questi, disperdendosi su distanze maggiori, sono pi\u00f9 vulnerabili agli attacchi dei predatori.\nData la loro stretta dipendenza dai cani della prateria, i furetti sono estremamente vulnerabili ai danni arrecati alle loro colonie dall'agricoltura, dal bestiame e da altre attivit\u00e0 antropiche.\nI furetti sono soggetti a numerose malattie. Tra di esse la pi\u00f9 letale \u00e8 il cimurro canino (\"Morbillivirus\"), trasmesso da moffette striate, procioni comuni, volpi rosse, coyote e tassi americani. Per gli esemplari che crescono in cattivit\u00e0 \u00e8 disponibile un vaccino a breve termine contro il cimurro, ma per gli esemplari che nascono in natura non vi \u00e8 alcuna protezione. Tra le altre malattie che colpiscono i furetti ricordiamo la rabbia, la tularemia e l'influenza umana. La peste selvatica (\"Yersinia pestis\") probabilmente non colpisce direttamente i furetti, ma pu\u00f2 distruggere intere colonie di cani della prateria, loro preda principale.\nI furetti possono cadere vittima di aquile reali, gufi della Virginia, coyote, tassi americani, linci rosse, falchi della prateria, poiane tabaccate e crotali della prateria.\nI processi di esplorazione ed estrazione di petrolio e gas naturale possono avere effetti deleteri sia per i cani della prateria che per i furetti. Le attivit\u00e0 sismiche fanno crollare le gallerie dei cani della prateria. Tra gli altri fattori di minaccia ricordiamo potenziali perdite e sversamenti di greggio, l'aumento di strade e recinzioni, l'incremento dei veicoli e della presenza umana, e l'aumento degli uccelli rapaci, che trovano ottimi posatoi nei tralicci dell'alta tensione. Inoltre, i furetti possono rimanere feriti nelle trappole posizionate per catturare coyote, visoni americani e altri animali.\nStoria.\nPresso alcune trib\u00f9 di nativi americani, come i Crow, i Piedi Neri, i Sioux, i Cheyenne e i Pawnee, i furetti dai piedi neri giocavano un ruolo importante nei riti religiosi e nella dieta. Nessun esemplare appartenente a questa specie venne avvistato durante la spedizione di Lewis e Clark, n\u00e9 venne mai scorto da Nuttall o Townsend, ed essa divenne nota al mondo scientifico solamente nel 1851, quando venne descritta per la prima volta da Audubon e Bachman in \"Viviparous Quadrupeds of North America\":\nDeclino.\nPer un certo periodo di tempo, i furetti dai piedi neri vennero cacciati per la loro pelliccia, e verso la fine degli anni '30 del XIX secolo la American Fur Company ne ricevette 86 pelli provenienti da Pratt, Chouteau e dalla Compagnia di St. Louis. Durante i primi anni del programma di controllo dei predatori, le carcasse dei furetti rimasti uccisi venivano probabilmente scartate, dato lo scarso valore della loro pelliccia. Tale situazione \u00e8 probabilmente continuata anche dopo l'approvazione dello Endangered Species Act del 1973, per paura di rappresaglie. Il grave declino della popolazione dei furetti ha avuto inizio nel XIX secolo e si \u00e8 protratto nel XX, in seguito alla diminuzione dei cani della prateria dovuta ai programmi di controllo e alla conversione delle praterie in terreni agricoli. Anche la peste selvatica, una malattia causata da \"Yersinia pestis\", un agente patogeno introdotto accidentalmente in Nordamerica, ha contribuito alla decimazione dei cani della prateria, ma dal momento che il numero dei furetti \u00e8 diminuito molto di pi\u00f9 rispetto a quello delle loro prede, \u00e8 probabile che alla loro scomparsa abbiano influito anche altri fattori. La peste \u00e8 stata individuata per la prima volta in South Dakota in un coyote nel 2004, e successivamente, nel 2005, in un'area popolata da cani della prateria vasta circa 20.000 ettari nella Riserva di Pine Ridge. Tuttavia, nel 2006-07, 2.800 ettari di colonie di cani della prateria sono stati trattati con insetticida (DeltaDust\u00ae) e 400 ettari di habitat dei furetti nel Conata Basin sono stati cosparsi di insetticida a scopo di profilassi. Ciononostante, nel maggio del 2008 la peste \u00e8 stata individuata anche nei furetti. Da allora, ogni anno 4.800 ettari del Conata Basin vengono trattati con insetticida e circa 50-150 furetti sono stati vaccinati contro la peste.\nAlla decimazione della specie potrebbe aver contribuito anche la depressione da inincrocio, dal momento che studi effettuati a Meeteetse (Wyoming) hanno rivelato bassi livelli di variabilit\u00e0 genetica. Nel 1985 la popolazione ivi presente venne devastata dal cimurro canino. La specie \u00e8 estremamente suscettibile a quest'ultima malattia, come sta a indicare il fatto che molti esemplari sono morti dopo essere stati trattati con un vaccino con virus attenuato originariamente prodotto per i furetti domestici.\nReintroduzione e conservazione.\nIl furetto dai piedi neri \u00e8 una di quelle specie che deve la propria sopravvivenza ai programmi di riproduzione in cattivit\u00e0. Un primo programma di allevamento in cattivit\u00e0 ebbe inizio nel 1987, con la cattura di 18 esemplari selvatici e l'impiego dell'inseminazione artificiale. Questa fu una delle prime volte in cui degli studiosi hanno cercato di salvare una specie in pericolo con la riproduzione assistita. Successivamente, a partire dal 1991, il Servizio Pesca e Fauna Selvatica degli Stati Uniti (USFWS), varie agenzie statali e tribali, proprietari terrieri privati, gruppi conservazionisti e zoo nordamericani hanno iniziato a reintrodurre i furetti in natura, inizialmente nella Prateria Nazionale del Thunder Basin (Wyoming orientale), e successivamente in Montana, South Dakota (in sei siti nel 1994), Arizona, Utah, Colorado, Saskatchewan, Canada e Chihuahua (Messico). Allo Zoo di Toronto sono nati centinaia di esemplari, quasi tutti rilasciati in natura. Alcuni episodi della serie di documentari \"Zoo Diaries\" mostrano appunto alcuni momenti di questa riproduzione controllata. Nel maggio del 2000, il Canadian Species at Risk Act inser\u00ec il furetto dai piedi neri tra le specie scomparse dal suolo nazionale. Il 2 ottobre del 2009, tuttavia, una popolazione composta da 34 esemplari \u00e8 stata rilasciata nel Parco Nazionale delle Grasslands (Saskatchewan meridionale) e gi\u00e0 nel luglio del 2010 \u00e8 stata osservata nell'area una cucciolata. I furetti reintrodotti in natura si sono quasi sempre riprodotti in tutti i siti di reintroduzione.\nIl furetto dai piedi neri \u00e8 classificato come \"Endangered\", \u00abin pericolo\u00bb, dall'Endangered Species Act dal 20 settembre del 2005. Nel settembre del 2006 la popolazione di furetti del South Dakota venne stimata attorno ai 420 esemplari, dei quali 250 (100 adulti riproduttori costituiti da 67 femmine e 33 maschi) nella zona di Eagle Butte, in un'area vasta 40.468 ettari (meno del 3% del suolo pubblico costituito da praterie del South Dakota), 112\u00a0km ad est di Rapid City nella Prateria Nazionale del Buffalo Gap confinante con il Parco nazionale delle Badlands; 130 a nord-est di Eagle Butte, nella Riserva Indiana di Cheyenne River; e circa 40 nella Riserva Indiana di Rosebud. La popolazione di furetti reintrodotta nella Aubrey Valley, in Arizona, supera gi\u00e0 i 100 esemplari, mentre un secondo sito di reintroduzione ospita circa 50 esemplari. Secondo un rapporto pubblicato sulla rivista \"Science\" nell'agosto del 2007, in un'area del Wyoming vi erano 223 furetti (il numero originario di furetti reintrodotti, molti dei quali morti poco dopo, era di 228 capi), che nel periodo 2003-2006 avevano registrato un tasso di crescita annuale del 35%. Questo tasso di recupero \u00e8 molto pi\u00f9 rapido di quello riscontrato in molte specie minacciate, e sembrerebbe che i furetti siano riusciti a superare i precedenti problemi legati alle malattie e alla carenza di prede che avevano ostacolato il loro recupero. Nel 2007, il numero totale di furetti dai piedi neri presenti allo stato selvatico negli Stati Uniti superava i 650 esemplari, ed altri 250 individui erano presenti in cattivit\u00e0. Nel 2008, la IUCN riclassific\u00f2 la specie come \"Endangered\", \u00abin pericolo\u00bb: un sostanziale miglioramento rispetto al 1996, quando era stata dichiarata \u00abestinta in natura\u00bb, dal momento che all'epoca tutti gli esemplari rimasti vivevano in cattivit\u00e0.\nNel 2013 il numero di furetti dai piedi neri presenti in natura \u00e8 stato stimato a circa 1.200 capi.\nI programmi di conservazione sono stati accolti in malo modo dagli allevatori di bestiame e dagli agricoltori, che combattono da decenni contro i cani della prateria. Nel 2005, il Servizio delle Foreste degli Stati Uniti inizi\u00f2 a effettuare un programma di avvelenamento di cani della prateria sui terreni privati del Conata Basin confinanti con la Prateria Nazionale del Buffalo Gap (South Dakota). Dato che 10-15 allevatori reputarono inadeguate le misure prese, il Servizio Forestale, su consiglio di Mark Rey, all'epoca Sottosegretario dell'Agricultura, nel settembre del 2006 estese il \u00abtrattamento\u00bb all'intera Prateria Nazionale del Buffalo Gap e a quella di Fort Pierre, nonch\u00e9 a quella degli Oglala, nel Nebraska, malgrado il parere contrario dei biologi del Servizio Pesca e Fauna Selvatica degli Stati Uniti. Tuttavia, in seguito alle proteste portate avanti da gruppi di conservazionisti come la Climate, Community &amp; Biodiversity Alliance, dai media nazionali, dall'opinione pubblica e da alcuni ufficiali federali, il progetto di avvelenamento venne revocato.\nLa gestione contraddittoria delle due agenzie federali coinvolte, lo USFWS e il Servizio Forestale, pu\u00f2 essere esemplificato da quanto sperimentato dalla trib\u00f9 di Sioux stanziata nella Riserva di Rosebud. In quest'area lo USFWS introdusse una popolazione di furetti dopo aver stretto un accordo con i Sioux, ai quali venne promesso un risarcimento di oltre un milione di dollari all'anno fino al 2010. Dall'altra parte la trib\u00f9 si era anche impegnata con il Servizio Forestale per un programma di avvelenamento dei cani della prateria. Il numero crescente dei furetti presenti nell'area port\u00f2 ben presto a conflitti tra il Dipartimento di Caccia, Pesca e Parchi della trib\u00f9 e l'Organizzazione Aziendale delle Terre Tribali. Quando il governo federale avvi\u00f2 un'indagine sul programma di gestione dei cani della prateria portato avanti dalla trib\u00f9, minacciando di perseguire i dipendenti tribali o gli agenti che stavano avvelenando i cani della prateria presenti nel sito di riproduzione dei furetti, il consiglio tribale, nel 2008, approv\u00f2 una risoluzione chiedendo alle due agenzie federali di rimuovere i furetti e di rimborsare la trib\u00f9 per le spese che erano state necessarie per il programma di recupero.\nLa \"Mustela nigripes\" nella cultura di massa.\nNella versione italiana della seconda stagione de \"I segreti di Twin Peaks\" (negli episodi 23 e 24 oppure 16 e 17 nella numerazione italiana) si cita la \"Mustela nigripes\" come un piccolo mammifero in rischio d'estinzione che vivrebbe nella Foresta di Ghostwood, nei dintorni della cittadina di Twin Peaks, tra lo stato di Washington e il Canada. In realt\u00e0 la \"Mustela nigripes\" non vive nella zona dov'\u00e8 ambientata la serie e nella versione originale si fa riferimento a una non ben identificata \"pine weasel\" (\u2018donnola dei pini\u2019) e Benjamin Horne mostra un disegno di un mustelide con la scritta \"Mustela pinus\", nome binomiale inesistente."}
{"id": "653554", "revid": "1543377", "url": "https://it.wikipedia.org/wiki?curid=653554", "title": "Protein Data Bank", "text": "Il Protein Data Bank (PDB) \u00e8 un archivio per dati di struttura in 3-D di proteine e acidi nucleici. \nQuesti dati, ottenuti soprattutto grazie alla cristallografia ai raggi X o alla spettrografia NMR, depositati da biologi e biochimici di tutto il mondo, sono di pubblico dominio e sono accessibili gratuitamente. Il database \u00e8 il deposito centrale dei dati biologici di struttura.\nStoria.\nFondata nel 1971 dal Brookhaven National Laboratory, la dirigenza del Protein Data Bank \u00e8 stata trasferita nel 1998 a membri della Research Collaboratory for Structural Bioinformatics (RCSB).\nIl Worldwide Protein Data Bank (wwPDB) consiste nell'organizzazione che si esplica nell'inserimento, nell'analisi dei dati e nella distribuzione dei centri di raccolta dati PDB. I membri fondatori sono PDBe (Europa), RCSB PDB (USA), e PDBj (Giappone). \nIl gruppo BMRB (USA) si \u00e8 unito al wwPDB nel 2006. La missione del wwPDB \u00e8 di mantenere un unico archivio Protein Data Bank di dati di strutture macromolecolari che sia liberamente accessibile alla comunit\u00e0 globale.\nIl PDB \u00e8 una risorsa chiave nella biologia di struttura ed \u00e8 fondamentale in alcuni recenti studi sui genomi strutturali.\nSvariati database secondari e progetti sono stati sviluppati per integrare e classificare il PDB in termini di struttura funzione ed evoluzione delle proteine.\nCrescita.\nQuando il PDB fu fondato, conteneva appena 7 strutture proteiche. Da allora si \u00e8 reso protagonista di una crescita pressoch\u00e9 esponenziale nel numero di strutture, che non mostra alcun segno di rallentamento.\nLa percentuale di crescita del PDB \u00e8 stato oggetto di analisi molto attente.\nContenuti.\nIl 26 dicembre 2010, il database ha raggiunto quota 70231 coordinate atomiche rilasciate, 64995 delle quali proteine, il resto formato da acidi nucleici, complessi acidi nucleici-proteine e alcune altre molecole. Circa 5000 nuove strutture sono rilasciate ogni anno. I dati sono immagazzinati in formato mmCIF specificamente sviluppato per lo scopo.\nNota che il database contiene informazioni sull'esatta posizione di tutti gli atomi in una grande biomolecola; se si \u00e8 interessati solo alla sequenza dei dati, alla lista degli amminoacidi che formano una particolare proteina o alla lista dei nucleotidi che formano un particolare acido nucleico, \u00e8 consigliabile l'utilizzo dei pi\u00f9 completi database creati da Swiss-Prot e dall'International Nucleotide Sequence Database Collaboration."}
{"id": "653566", "revid": "289247", "url": "https://it.wikipedia.org/wiki?curid=653566", "title": "Sant'Odilone", "text": ""}
{"id": "653572", "revid": "169529", "url": "https://it.wikipedia.org/wiki?curid=653572", "title": "Europa occidentale", "text": "L'Europa occidentale \u00e8 principalmente un concetto socio-politico coniato e utilizzato durante la Guerra fredda: tale espressione identifica in particolare i Paesi europei del primo mondo, e la distinzione rispetto all'Europa orientale ha carattere principalmente economico, politico e religioso piuttosto che geografico; queste definizioni sono per\u00f2 soggette a fluttuazioni storiche, il che rende mutevole la definizione di oriente e occidente.\nDescrizione.\nOggi il termine \"Europa occidentale\" ha meno a che fare con la geografia e pi\u00f9 con l'economia. Il concetto \u00e8 anche comunemente associato con la democrazia liberale, il capitalismo e anche con l'Unione europea. La maggior parte dei paesi della regione condividono la cultura occidentale e molti hanno legami politici ed economici con il Nord e il Sud America e con l'Oceania. In aggiunta, la Scandinavia, nel Nord Europa, \u00e8 comunemente associata alla socialdemocrazia e rimane neutrale durante le dispute internazionali.\nIn alternativa, \"Europa occidentale\" \u00e8 anche una subregione geografica dell'Europa che \u00e8 ancora pi\u00f9 restrittiva di quanto detto in precedenza e, come definito dalle Nazioni Unite, comprende i seguenti Stati:\nL'Europa prima della Guerra Fredda.\nAll'inizio del XX secolo, erano presenti due principali alleanze sullo scacchiere politico d'Europa: gli Imperi centrali e la Triplice intesa. Nel 1914, questi due blocchi si confrontarono nella prima guerra mondiale.\nLa Triplice Intesa, anche conosciuta come Potenze Alleate (Impero britannico, Italia, Francia e USA, mentre l'Impero russo si ritir\u00f2 nel 1917), sconfisse gli Imperi Centrali (Germania, Austria-Ungheria e Impero ottomano). I tre membri principali delle Potenze centrali persero anche le loro dinastie monarchiche, che furono obbligate ad abdicare e furono mandate in esilio. I sistemi politici di questi paesi furono trasformati in repubbliche e furono obbligati ad accettare i termini del Trattato di Versailles. L'Impero russo, ora divenuto Unione delle repubbliche socialiste sovietiche, stipul\u00f2 una pace separata con gli Imperi Centrali con il Trattato di Brest-Litovsk.\nIl Trattato di Versailles impose la responsabilit\u00e0 del conflitto ai paesi perdenti, che subirono la perdita di territori e il pagamento di ingenti danni di guerra. Tutto questo port\u00f2 alla rabbia della popolazione e alla mancata accettazione dei regimi post-bellici. Lo scontento generale fu utilizzato da Adolf Hitler per la sua scalata al potere: in molti dei suoi discorsi il dittatore denunciava il \"Diktat von Versailles\" - \"il diktat di Versailles\". Questa fu una delle cause scatenanti la seconda guerra mondiale.\nL'Europa divisa in due blocchi dalla Guerra Fredda.\nDurante gli stadi finali della seconda guerra mondiale, il futuro dell'intera Europa era stato deciso dagli Alleati durante la Conferenza di Jalta, con il Primo Ministro del Regno Unito Winston Churchill, il Presidente degli USA Franklin Delano Roosevelt, e il dittatore dell'Unione Sovietica Josif Stalin. L'Europa post-bellica si dovrebbe dividere in due sfere principali: il blocco occidentale, principalmente sotto l'influenza degli Stati Uniti, e il blocco orientale (comunista), dominato dall'URSS. Con l'inizio della Guerra Fredda, l'Europa fu divisa dalla Cortina di ferro, una linea che correva da Trieste fino al Mare del Nord e che divideva le due aree di influenza. Alcuni paesi erano ufficialmente neutrali (Movimento dei Non-Allineati), ma questi erano classificati a seconda dei loro sistemi politici ed economici.\nEuropa Orientale.\nL'Europa Orientale era composta da tutti i paesi occupati dall'esercito dell'Unione Sovietica sin dalla liberazione dall'occupazione tedesca o dai regimi fascisti. A questi fu unita la Repubblica Democratica Tedesca (RDT), che rappresentava le zone di occupazione sovietica della Germania. Per ordine di Stalin, in tutti questi paesi furono istituiti regimi comunisti che, sebbene formalmente indipendenti, erano in realt\u00e0 fortemente limitati nell'autonomia. la Jugoslavia e l'Albania, paesi comunisti che erano indipendenti dall'URSS, appartenevano per convenzione anche al blocco orientale.\nEuropa occidentale.\nL'Europa occidentale era composta dai paesi liberati dagli \"Alleati occidentali\" (USA, Canada, Regno Unito etc.) dall'occupazione tedesca, dai paesi liberatori stessi pi\u00f9 l'Italia (una ex-Potenza dell'Asse che si era arresa ed era stata occupata dagli Alleati) e la Repubblica Federale Tedesca, formata dalle tre zone di occupazione inglese, francese e statunitense.\nGli altri Paesi che si unirono alla NATO, all'UE o all'EFTA divennero in seguito parte dell'Europa occidentale.\nQuasi tutti i paesi dell'Europa occidentale ricevettero assistenza economica dagli Stati Uniti, secondo il Piano Marshall.\nIn dettaglio:\nSviluppi politici recenti e Europa occidentale moderna.\nIl mondo \u00e8 cambiato drammaticamente dopo la caduta della cortina di ferro nel 1989. La RFT ha assorbito pacificamente la RDT, portando alla riunificazione tedesca; nei paesi nell'Europa Orientale si sono dissolte le organizzazioni del COMECON e il Patto di Varsavia; altri stati hanno visto riconosciuta la loro indipendenza: la Lituania, l'Estonia, la Lettonia, l'Ucraina ecc. Molti di questi si sono uniti nella NATO e alcuni sono stati ammessi come membri dell'UE.\nFino all'allargamento dell'Unione Europea del 2004, l\"'Europa occidentale\" era fortemente associata all'UE, anche se vi venivano inclusi stati non-membri come Islanda, Norvegia e Svizzera.\nIl termine Europa Centrale ha iniziato a riapparire. Ad esempio, la Germania \u00e8 ora riunita e sarebbe pertanto sbagliato definirla nell'Europa Orientale o occidentale.\nSebbene il termine Europa occidentale sia stato un prodotto della Guerra Fredda, 15 anni dopo la fine rimane ancora molto utilizzato, specialmente dai media e nel linguaggio quotidiano nelle regioni occidentali dell'Europa, principalmente per ragioni di differenza economica e culturale o anche per sentimento di superiorit\u00e0 degli abitanti della parte ovest del continente.\n\u00c8 generalmente noto che il termine \"Vecchia Europa\" coniato da Donald Rumsfeld si riferisce alla \"Vecchia Europa occidentale\". Egli intendeva chiaramente i paesi dell'Europa Orientale col termine \"Nuova Europa\". C'\u00e8 discussione sul fatto se includere o meno il Regno Unito nella \"Vecchia Europa\".\nLa divisione est-ovest esiste ancora, anche in campi differenti: \"le pi\u00f9 recenti crisi internazionali hanno infatti dimostrato che l\u2019Europa pu\u00f2 ancora essere una zona di instabilit\u00e0, nonostante gli sforzi profusi dalla fine della Guerra fredda per stabilizzare la regione attraverso la costruzione di una fitta rete di istituzioni multilaterali\". \nQuello che di solito si intende parlando di Europa occidentale \u00e8 l'insieme dei seguenti Paesi:"}
{"id": "653589", "revid": "5209886", "url": "https://it.wikipedia.org/wiki?curid=653589", "title": "Hms speedy", "text": ""}
{"id": "653592", "revid": "5209900", "url": "https://it.wikipedia.org/wiki?curid=653592", "title": "Hms thetis", "text": ""}
{"id": "653593", "revid": "465169", "url": "https://it.wikipedia.org/wiki?curid=653593", "title": "Oblast' di \u010cita", "text": "L'oblast' di \u010cita () era un'oblast' della Russia che si trovava a sud-est della Russia asiatica. Capitale dell'oblast' era la citt\u00e0 di \u010cita. L'oblast' si estendeva per una superficie 431.500\u00a0km\u00b2 e aveva 1.155.346 abitanti; confinava con la Cina (998\u00a0km) e con la Mongolia (868\u00a0km).\nIl 1\u00ba marzo 2008 l'oblast' si \u00e8 fusa con l'Aga Buriazia creando cos\u00ec un nuovo territorio (\"kraj\"), lo Zabajkal'skij."}
{"id": "653595", "revid": "5209909", "url": "https://it.wikipedia.org/wiki?curid=653595", "title": "Hms barfleur", "text": ""}
{"id": "653596", "revid": "436907", "url": "https://it.wikipedia.org/wiki?curid=653596", "title": "Le origini", "text": ""}
{"id": "653617", "revid": "1305772", "url": "https://it.wikipedia.org/wiki?curid=653617", "title": "Speedy", "text": ""}
{"id": "653623", "revid": "56620", "url": "https://it.wikipedia.org/wiki?curid=653623", "title": "Tommaso Maurizio Richeri", "text": "Laureato in Giurisprudenza all'Universit\u00e0 di Torino e successivamente insegnante di diritto, diviene famoso per la sua opera principale, intitolata \"Universa civilis et criminalis iurisprudentia iuxta seriem institutionum ex naturali et romano iure deprompta et ad usum fori perpetuo accomodata\", poderoso trattato in dodici volumi pubblicato a Torino negli anni 1774-1782. Tale opera \u00e8 unanimemente considerata di fondamentale importanza per la conoscenza del diritto comune, di cui costituisce una summa conclusiva nella sua ultima evoluzione, poco prima che esso fosse abrogato per effetto dell'introduzione del codice napoleonico.\nL'importanza di questa sua opera fu tale che essa fu pi\u00f9 volte ristampata, quanto meno fino al 1841. Altre sue opere importanti, anche se di minore diffusione, sono: \"Codex rerum in pedemontano senatu iudicatarum\", in tre volumi e \"Institutiones universae civilis et criminalis iurisprudentiae ad ius romanum et fori usum exactae, quibus accedit tractatus de feudis\"."}
{"id": "653629", "revid": "1972453", "url": "https://it.wikipedia.org/wiki?curid=653629", "title": "Nazionale di ciclismo su strada dell'Italia", "text": "La Nazionale italiana di ciclismo su strada \u00e8 la selezione dei ciclisti e delle cicliste che rappresentano l'Italia nelle competizioni ciclistiche internazionali riservate alle squadre nazionali.\nDivisa nelle categorie \u00e9lite (o professionisti) maschile e femminile, under 23 e juniores, \nattualmente tutte le categorie prendono parte alle prove dei mondiali di ciclismo su strada, mentre le prove olimpiche, destinate fino all'edizione 1992 ai dilettanti, sono dal 1996 riservate alla categoria professionisti. In passato la nazionale italiana ufficiale prese parte anche ad alcuni grandi giri con il nome di Nazionale ciclistica italiana, riservati alle squadre nazionali: il Tour de France, dal dopo guerra 1947 al 1961 e nel 1967 e 1968; e la Vuelta a Espa\u00f1a dal 1955 al 1962.\nCampionati mondiali.\nUomini Elite.\nPresenze.\n14 presenze: Moser F. \n12 presenze: Bugno \n11 presenze: Argentin , Gimondi , Saronni \n10 presenze: Amadori, Baronchelli, Bettini , Paolini L.\n9 presenze: Bitossi, Cassani, Coppi , Defilippis, Faresin, Fondriest , Rebellin\n8 presenze: Battaglin, Casagrande, Chiappucci, Dancelli, Nibali V.\n7 presenze: Bartali, Basso M. , Binda , Gavazzi P., Leali, Magni, Motta, Tosatto, Ulissi, Zilioli\n6 presenze: Adorni , Bennati, Fabbri, Ghirotto, Masciarelli, Nardello, Nencini, Pozzato, Trentin, Visconti\nDonne Elite.\nPresenze.\n17 presenze: Guderzo \n14 presenze: Bronzini \n12 presenze: Bonanomi, Cantele\n11 presenze: Longo Borghini\n10 presenze: Cecchini\n9 presenze: Luperini\n5 presenze: Baccaille, Bastianelli \nUomini Dilettanti/Under 23.\nVittorie.\nDilettanti\nUnder23\nGiochi olimpici.\nGara in linea uomini.\nPresenze.\n4 Presenze: Vincenzo Nibali\n3 Presenze: Paolo Bettini\n2 Presenze: Michele Bartoli, Dino Bruni, Francesco Casagrande, Davide Rebellin, Damiano Caruso\n100 km a squadre.\nL'Italia ha conquistato 5 medaglie nelle 9 edizioni in cui la prova si \u00e8 disputata (da a ), essendo stata presente a tutte le edizioni.\nDonne.\nPresenze.\n5 presenze: Roberta Bonanomi\n4 presenze: Tatiana Guderzo\n3 presenze: Noemi Cantele, Giorgia Bronzini\n2 presenze: Maria Canins, Alessandra Cappellotto, Valeria Cappellotto, Imelda Chiappa"}
{"id": "653630", "revid": "767487", "url": "https://it.wikipedia.org/wiki?curid=653630", "title": "Ernest Peterly", "text": "Carriera.\nArrivato all' dal Br\u00fchl di San Gallo, il biondo centromediano coi nerazzurri ha giocato dal 1909 al 1911 e dal 1912 al 1914, totalizzando 55 presenze e 30 reti. Ha vinto lo scudetto nel 1909-1910, ed il suo esordio \u00e8 stato in -Inter (2-0) del 14 novembre 1909; l'ultima partita \u00e8 stata Inter- (1-2) del 21 giugno 1914. Fu scelto da Vittorio Pozzo per completare la rosa Torino che partecip\u00f2 a una serie di amichevoli in Brasile e Argentina nell'estate del 1914. Peterly fu impiegato in otto delle nove partite giocate dal Torino. Il fratello Alfred ha giocato nell'Inter nella stagione 1914-15."}
{"id": "653634", "revid": "519091", "url": "https://it.wikipedia.org/wiki?curid=653634", "title": "Luigi Cevenini", "text": "\u00c8 noto anche come Cevenini III, in quanto terzo di cinque fratelli (gli altri furono Aldo, Mario, Cesare e Carlo) che costituirono una delle maggiori dinastie calcistiche italiane. Detto \"Ziz\u00ec\" per la lingua arguta e pettegola, fu probabilmente il pi\u00f9 famoso e dotato dei cinque fratelli, arrivando anche a giocare 29 partite in nazionale con 11 reti. Fu il primo calciatore della storia del massimo campionato italiano di calcio a vestire le maglie di , e .\nCarriera.\nClub.\nMilan, Inter e Novese.\nEsord\u00ec in Serie A nel il 28 aprile 1912 nella gara contro il , vinta grazie a un suo gol, ma per gran parte della sua carriera fu legato all', con cui fra il 1912 e il 1927 disput\u00f2 complessivamente 190 partite in campionato, segnando 158 reti in 10 stagioni: rimane tuttora il quinto miglior capocannoniere dei nerazzurri.\nLa Prima guerra mondiale, che lo vide tornare provvisoriamente in rossonero e giocare 7 gare segnando 6 gol in Coppa Federale 1915-1916, Coppa Regionale Lombarda e Coppa Mauro, gli rub\u00f2 gli anni in cui un calciatore solitamente si afferma, ma \"Ziz\u00ec\" riusc\u00ec comunque a imporsi nel panorama calcistico italiano.\nCampione d'Italia nel 1920, lui al primo campionato dopo il conflitto, rimase in nerazzurro fino al 1927, senza pi\u00f9 riuscire a ripetere in campionato l'\"exploit\" del 1920. In questo lasso di tempo, i fratelli Cevenini stabilirono un record tuttora in essere, alquanto straordinario: il 26 dicembre 1920, infatti, tutti e cinque i fratelli, (Aldo, Mario, Luigi, Cesare e Carlo), vennero schierati nel derby cittadino contro l'U.S. Milanese, terminato 2-1 per l'Inter grazie ai gol di Luigi e Carlo.\nNella sola stagione 1921-1922 gioc\u00f2 nella Novese nel campionato FIGC, mentre l'Inter partecipava a quello della \"ribelle\" CCI (arrivando ultimo nel proprio girone senza Ziz\u00ec). La Novese, con l'apporto del grande campione e trovatasi senza le rivali pi\u00f9 titolate, arriv\u00f2 a vincere lo scudetto nell'anno dello scisma. In quell'anno gioc\u00f2 ancora con il fratello maggiore Aldo e con il secondo della dinastia, Mario.\nTornato a Milano, con la maglia dell'Inter segn\u00f2 17 reti nei derby, superato poi negli anni solo da Meazza con 20 reti, mentre il fratello Mario, che a lungo gioc\u00f2 al , si ferm\u00f2 a 16. Nessuno fu poi capace di superare questo terzetto.\nJuventus e ultimi anni.\nApprodato alla nel 1927, vi rimase per tre stagioni.\nPassato al Messina nel 1930, ricopr\u00ec il ruolo di allenatore-giocatore nel campionato di Prima Divisione, l'allora terza serie. L'anno successivo, nonostante i 37 anni d'et\u00e0, guid\u00f2 la squadra alla conquista della Serie B dopo gli spareggi per la promozione.\nNella stagione 1934-1935 allen\u00f2 la Comense in Serie B, giocando anche 15 partite e segnando 5 reti. Nella fase conclusiva della stagione 1938-1939 guid\u00f2 l'Arezzo, con cui, a 44 anni di et\u00e0, gioc\u00f2 anche 4 gare; allen\u00f2 poi la .\nNazionale.\nGi\u00e0 prima della Grande Guerra aveva esordito con la maglia azzurra nella partita del 31 gennaio 1915 vinta per 3-1 contro la , con un suo gol su rigore per il 2-1 e nella ripresa il terzo gol del fratello maggiore Aldo (che giocava in Nazionale fin dalla sua prima partita nel 1910). Nel 1929 diede l'addio alla Nazionale, di cui ebbe per 7 volte la fascia di capitano.\nGioc\u00f2 anche 2 partite, con una rete, nella Nazionale B nelle prime due partite della sua storia, nel 1927, segnando 3 reti contro le nazionali maggiori di e di .\nCome riportato da Antonio Ghirelli nella sua \"Storia del calcio in Italia\", Cevenini fu il primo giocatore nella storia della Nazionale a rendersi protagonista di un episodio singolare: nell'immediato dopoguerra, alla vigilia di un derby, egli scomparve misteriosamente da Milano. Si venne a sapere una quindicina di giorni dopo che s'era recato in Inghilterra per confrontarsi con i professionisti inglesi. Il provino ebbe esito positivo ma, quando una squadra britannica si fece avanti per ingaggiarlo, Cevenini spar\u00ec da Londra cos\u00ec come da Milano."}
{"id": "653635", "revid": "288300", "url": "https://it.wikipedia.org/wiki?curid=653635", "title": "Casertana Calcio", "text": ""}
{"id": "653642", "revid": "1543377", "url": "https://it.wikipedia.org/wiki?curid=653642", "title": "Claymore (spada)", "text": "Il termine in lingua inglese claymore, derivante dallo scoto-gaelico \"claidheamh\" (\"spada\"), correlato al vocabolo latino \"gladius\", indica due tipi di spada usate dai guerrieri della Scozia tra Medioevo ed Et\u00e0 Moderna:\nLa \"claymore\" con elsa a cesto \u00e8 oggi parte dell'alta uniforme del reggimento \"Highlanders\" della \"British Army\".\nEtimologia del nome.\nStando alle principali fonti linguistiche scoto-gaeliche e al preziosissimo materiale contenuto nelle raccolte folcloristiche scozzesi (su tutte il \"Dwelly's Illustrated Gaelic to English Dictionary\" ed il \"Culloden - The Swords and the Sorrows\"), il vocabolo \"claymore\" non comparve prima del XVIII secolo, quando apparve la parola \"claidheamh m\u00f2r\", \"grande spada\" o \"spadona\", per indicare un'arma ad una mano pi\u00f9 massiccia rispetto alla spada da lato o alla striscia ormai imperanti nei duelli o nei campi di battaglia europei.\nIntorno al 1750 comparve anche la parola \"claidheamh d\u00e0 l\u00e0imh\", \"spada a due mani\", che inizi\u00f2 a essere utilizzata per indicare lo spadone tardo-medievale in uso ai clan scozzesi, sostituendo il vocabolo precedente, ora a noi sconosciuto. Questa sovrapposizione linguistica non interess\u00f2 solamente la spada a due mani. Il vocabolo \"claidheamh\" subentr\u00f2 a molti altri termini nella nomenclatura delle spade precedentemente in uso in Scozia: \"claidheamh cuil\" design\u00f2 il costoliere, \"claidheamh crom\" la coltella da guerra di ispirazione ungherese, \"claidheamh caol\" la striscia.\n\"Claymore\" a due mani.\nLa \"claymore\" era una spada a due mani utilizzata nelle continue guerre tra clan scozzesi dal XIV al XVII secolo. L'ultimo scontro degno di nota in cui si crede siano state utilizzate delle \"claymore\" in gran numero \u00e8 stata la Battaglia di Killiecrankie del 1689.\nRispetto alle altre spade a due mani sviluppatesi in Europa tra Tardo Medioevo e Rinascimento, la \"claymore\" scozzese era forse la pi\u00f9 maneggevole, fatto salvo il Montante spagnolo: 1,4 metri di lunghezza totale, 1 metro di lunghezza per la lama e circa 2,5\u00a0kg di peso complessivo.\nNell'insieme, i dati tecnici dell'arma la fanno rientrare nel modello XIIIa della \"Oakeshott Tipology\".\nCaratteristica tipica della \"claymore\" a due mani era l'impugnatura. La guardia constava di una crociera a bracci diritti, chiusi ad angolo acuto sulla lama, forse per favorire manovre di disarmo, terminanti in arrotondamenti spatolati e trilobati (a volte quadrilobati). Il pomolo era circolare e con una raggiera incisa. La lama della \"claymore\" poteva presentare ricasso, spesso manicato di cuoio, o sguscio ma le fonti iconografiche presentano anche modelli antichi con lama interamente a vista e codolo che si innesta direttamente nella crociera.\nAlcuni modelli di \"claymore\" a due mani montavano, oltre ai bracci, in questo caso curvi, due valve concave a protezione della mano (\"guscio di vongola\").\n\"Claymore\" con elsa a cesto.\nLa \"\"claymore\" con elsa a cesto\" fu la variante scozzese delle Spade con Elsa a Cesto diffusesi in Europa nel corso del XVII secolo. La peculiare controguardia di quest'arma, un cesto in metallo che avvolgeva completamente la mano dello schermidore, rivestito, al suo interno, di velluto, spesso di colore rosso, era stata derivata da un modello europeo, importato in Scozia ai primi del Seicento dalle truppe del capitano di ventura George Sinclair: la cosiddetta \"Spada con guardia alla Sinclair\" (probabilmente un \"dussack\" tedesco).\nLa definizione \"\"claymore\" con elsa a cesto\" vale in realt\u00e0 per due tipologie di arma:\nI guerrieri scozzesi del Seicento scendevano in battaglia armati della loro spada con elsa a cesto e di una targa coperta di cuoio bollito come arma di difesa. Armi secondarie erano il lungo coltello delle Highlands, il dirk, il moschetto e, in alcuni casi, anche la vecchia \"claymore\" a due mani.\nDivenuta un simbolo della Scozia dopo l'Insurrezione giacobita, la \"claymore\" con elsa a cesto viene utilizzata nella Danza della spada scozzese ed \u00e8 parte integrante dell'alta uniforme del reggimento \"Highlanders\" della \"British Army\". L'arma era ancora in uso al tempo dello Sbarco in Normandia, durante la seconda guerra mondiale: pare ne portasse una il tenente colonnello Jack Churchill."}
{"id": "653650", "revid": "1590341", "url": "https://it.wikipedia.org/wiki?curid=653650", "title": "Emilio Agradi", "text": "Carriera.\nHa giocato nell' dal 1914 al 1928 (ad eccezione della stagione 1921-1922, in cui gioc\u00f2 nel Modena), iniziando la sua militanza segnando 29 gol in 21 partite nella stagione 1914-1915 per ripetere la prestazione nella stagione successiva, dopo la prima guerra mondiale, quando segn\u00f2 17 reti; quindi fu spostato a centrocampo. In totale con i milanesi realizz\u00f2 62 reti in 166 gare di campionato, tra cui un gol nel derby di Milano del 2 maggio 1915, vinto dai neroazzurri per 3-1. Ha vinto lo scudetto del 1919-1920 ed \u00e8 stato settimo miglior cannoniere del campionato 1923-1924 con 8 gol.\nHa fatto il suo esordio in Prima Divisione il 4 ottobre 1914 in -Inter (3-2), giocando in nerazzurro per l'ultima volta il 6 luglio 1928 in Alessandria-Inter (6-3).\nNegli anni trenta gioc\u00f2 a Cant\u00f9 e con la \"Plinio Tarabini\" di Tavernerio."}
{"id": "653657", "revid": "7", "url": "https://it.wikipedia.org/wiki?curid=653657", "title": "Madonna di Lourdes", "text": ""}
{"id": "653664", "revid": "339392", "url": "https://it.wikipedia.org/wiki?curid=653664", "title": "Albert William Ketelbey", "text": ""}
{"id": "653670", "revid": "123308224", "url": "https://it.wikipedia.org/wiki?curid=653670", "title": "Smile (gruppo musicale)", "text": "Gli Smile, poi Queen, sono stati un gruppo musicale britannico formatosi nell'ottobre del 1968 a opera del chitarrista Brian May dopo lo scioglimento della band in cui precedentemente militava, i 1984. Assieme a May militava Roger Meddows-Taylor, batterista, che aveva trovato dopo aver posto sulla bacheca del College che frequentava un annuncio che recitava: \u00abCercasi batterista stile Mitch Mitchell/Ginger Baker\u00bb.\nStoria del gruppo.\nGli Smile passarono i primi mesi esibendosi in giro per l'Inghilterra, soprattutto all'Imperial College di Londra, dove Brian May stava terminando gli studi, e a Truro, paese dove abitava Taylor. Suonarono inoltre come band di supporto a gruppi come i Pink Floyd, gli Yes e i Trogg, e si esibirono alla Royal Albert Hall assieme ai Free, a Joe Cocker e alla Bonzo Dog Doo-Dah Band. Nel giugno del 1969 gli Smile registrano tre canzoni ai Trident Studios di Londra, intitolate \"Earth\", \"Step on Me\" e \"Doing All Right\". Le prime due verranno pubblicate come unico singolo della band, nell'agosto del 1969 negli Stati Uniti. La terza traccia, invece, scritta da May e Staffell, verr\u00e0 registrata dai Queen e inclusa nel loro primo album dal titolo omonimo del 1973. Nel luglio del 1969 gli Smile tengono un altro concerto a Truro, prima di registrare altri tre pezzi nei De Lane Lea Studios di Londra nel settembre del 1969: \"April Lady\", \"Polar Bear\" e \"Blag\". Gli Smile terranno altri due concerti prima di separarsi nel marzo del 1970, a causa dell'uscita dalla band di Tim Staffell, originario cantante degli Smile, il quale si unisce agli Humpy Bong. Questo permetter\u00e0 a Freddie Mercury, allora cantante e pianista dei Sour Milk Sea, di unirsi alla band e di cambiare il nome definitivamente in Queen.\nNel 1982 esce solo in Giappone l'album \"Gettin' Smile\", contenente le sei tracce che il terzetto aveva registrato nel 1969, mentre nel 1997 viene pubblicato anche nei Paesi Bassi con il titolo \"Ghost of a Smile\". Le medesime tracce si possono trovare nell'album \"In nuce\" del 1995 (postumo e non ufficiale), assieme a una canzone dei Queen e a due di Freddie Mercury.\nL'ultima apparizione della band risale al 22 dicembre 1992, quando si riunisce in un concerto al Marquee Club di Londra per suonare \"Earth\" e \"If I Were a Carpenter\", canzone di Bobby Darin del 1966, che raggiunse il nono posto in classifica britannica."}
{"id": "653671", "revid": "2030349", "url": "https://it.wikipedia.org/wiki?curid=653671", "title": "Rosalia Porcaro", "text": "Biografia.\nRosalia Porcaro nasce a Casoria, dove frequenta le scuole elementari e medie, per poi frequentare il liceo scientifico statale \"Filippo Brunelleschi\" della vicina Afragola, del quale oggi presiede l'Associazione ex studenti. Nel 1984 si iscrive ad una scuola di recitazione e frequenta le compagnie di Antonio Casagrande, Rino Marcelli e Renato Carpentieri; nel 1985 inizia la sua attivit\u00e0 al Teatro Bellini di Napoli sostituendo un'attrice in uno spettacolo tratto dalle commedie di Eduardo Scarpetta. In seguito recita in diversi spettacoli con testi di Jules Laforgue, Giambattista Basile, Luigi Pirandello, Georges Feydeau.\nNel 1997 partecipa a una serata di giovani emergenti al Maschio Angioino, presentata da Francesco Paolantoni, come autrice e attrice comica nei panni di \"Veronica\". Il personaggio riscuote successo in televisione grazie al programma regionale TeleGaribaldi, ma la notoriet\u00e0 nazionale arriva soprattutto con programmi televisivi trasmessi da Rai come \"Convenscion\", \"Superconvenscion\" e \"L'ottavo nano\", in cui interpreta il personaggio di \"Natascha\"; partecipa inoltre a \"Markette\" di LA7, e il programma radiofonico \"Pelo e Contropelo\" su Radio Kiss Kiss. Nel 2002 realizza e interpreta per il programma televisivo \"Palcoscenico\" un adattamento del monologo \"Una donna sola\", scritto da Dario Fo e Franca Rame, che va in onda su Rai 2 il 2 febbraio alle ore 23:55.\nRosalia Porcaro appare inoltre in \"BRA - Braccia rubate all'agricoltura\" e in \"Zelig Off\", dove presenta il personaggio di Assundham, donna afgana del Sud che parla della sua vita con il velo; l'attrice sar\u00e0 presente anche nelle successive edizioni e in \"Zelig Circus\" nel 2005. Nello stesso anno partecipa a \"Tutti all'attacco\", diretto da Lorenzo Vignolo, in cui Rosalia Porcaro interpreta Filly, aspirante cantante lirica napoletana moglie del personaggio interpretato da Massimo Ceccherini. Nel 2009 \u00e8 nuovamente nel cast di \"Zelig Off\" e in \"Quork\", su La7.\nNel 2010 partecipa ai programmi comici \"Zelig\", in onda su Canale 5, \"Stiamo tutti bene\" su Rai 2 e alle fiction \"Notte prima degli esami\", diretta da Elisabetta Marchetti e \"Area Paradiso\", di Diego Abatantuono. Nel 2011 debutta in scena riprendendo il suo adattamento del testo \"Una donna sola\", all'interno della rassegna estiva del Teatro Ariston, le cui repliche proseguono durante la stagione invernale. Nel 2012 figura come comica nella trasmissione di Sabina Guzzanti \"Un due tre stella\" su LA7. Il 1\u00ba maggio 2012 partecipa nel ruolo di Elena, moglie del ragioniere Luigi Iannello, alla commedia di Eduardo De Filippo \"Sabato, domenica e luned\u00ec\", andata in onda su Rai uno con la regia di Massimo Ranieri e Franza Di Rosa.\nPersonaggi.\nI suoi personaggi sono ripresi dalla quotidianit\u00e0 proletaria e verace, e impersonano i difetti e le debolezze dell'italiano medio.\nVita privata.\nNella vita privata Rosalia \u00e8 madre di un figlio."}
{"id": "653675", "revid": "171091", "url": "https://it.wikipedia.org/wiki?curid=653675", "title": "Natalino Sapegno", "text": "Biografia.\nDiplomatosi al Liceo classico di Aosta (allora denominato \"Principe di Napoli\"), in compagnia di illustri personaggi quali Federico Chabod, si laure\u00f2 a Torino nel 1922 con una tesi su Jacopone da Todi, in seguito pubblicata.\nDi formazione inizialmente crociana, fu amico e sostenitore di Piero Gobetti e del suo periodico \"La Rivoluzione liberale\".\nNel 1924 si trasfer\u00ec a Ferrara, dove insegn\u00f2 per alcuni anni materie letterarie in istituti medi superiori.\nSi dedic\u00f2 in quel periodo particolarmente allo studio della letteratura italiana del Trecento, scrivendo il suo testo forse pi\u00f9 noto: \"Il Trecento\".\nDopo aver tenuto corsi negli Atenei di Bologna e Padova, fu chiamato nel 1936 all'Universit\u00e0 degli Studi di Palermo e, l'anno successivo, alla Sapienza - Universit\u00e0 di Roma, dove con il forte appoggio governativo del Ministro Bottai ebbe la cattedra lasciata da Vittorio Rossi, che tenne fino al 1976: tra i suoi allievi, Nicola Tanda, Vittorio Sermonti e Alberto Asor Rosa.\nAl termine della seconda guerra mondiale, pur non rinnegando il punto di partenza crociano, si accost\u00f2 al pensiero di Gramsci, pervenendo nelle sue opere a un'originale fusione tra storicismo e marxismo.\nNel 1954 fu nominato accademico dei Lincei. Fece inoltre parte dell'Accademia dell'Arcadia, della Societ\u00e0 Filologica Romana, della Societ\u00e9 Europ\u00e9enne de Culture, del Pen Club della Comunit\u00e0 Europea degli Scrittori.\nSono molte le sue voci nell\u2019\"Enciclopedia Italiana Treccani\". Diresse con Emilio Cecchi la \"Storia della letteratura italiana\", pubblicata dall'editore Garzanti in nove volumi negli anni 1965-1969.\nFu infine medaglia d'oro per i benemeriti delle scienze e della cultura, e presidente della giuria del Premio Viareggio.\nA lui sono intitolati la Fondazione e il Centro di studi storico-letterari Natalino Sapegno con sede a Morgex, nella medievale Tour de l'Archet.\nControversie.\n\u00c8 considerato tra i principali responsabili della bocciatura concorsuale di Giacomo Debenedetti, uno dei pi\u00f9 noti \"scandali\" della storia dell'accademia italiana ."}
{"id": "653680", "revid": "287204", "url": "https://it.wikipedia.org/wiki?curid=653680", "title": "Antonio Powolny", "text": "Carriera.\nGiocatore.\nPowolny, poliziotto di professione, inizi\u00f2 la sua carriera calcistica nelle file del Wiener Amateur-SV, negli anni della Prima guerra mondiale e quelli immediatamente successivi. Gioc\u00f2 poi per l'Ober St. Veit, in seconda divisione, e nel 1921 si trasfer\u00ec al Wiener Sportklub, tornando cos\u00ec a calcare i campi della 1. Klasse. Il trasferimento per\u00f2 fu al centro di uno scandalo che port\u00f2 ad una multa di 20.000 corone al Wiener SC e di 500 all'Ober St. Veit, in quanto si ritenne di ravvisare nel comportamento dei due club una violazione delle norme del dilettantismo. Il giocatore stesso rischi\u00f2 di perdere un'intera stagione.\nTorn\u00f2 in campo nel 1921-1922, e con 4 reti in 8 presenze aiut\u00f2 la squadra a divenire campione d'Austria. Nella stagione successiva conquist\u00f2 anche la Wiener-Cup nella finale contro il Wacker Vienna (3-1).\nPassato al Wiener AFC nel 1924. Lo stesso anno, in estate, fu ingaggiato dalla , all'epoca allenata dall'ex-nazionale austriaco Karl St\u00fcrmer. Esord\u00ec nel campionato di Prima Divisione, allora la massima serie del campionato italiano, il 5 ottobre 1924 in Torino-Reggiana 3-1, segnando il gol del vantaggio per i granata di Reggio Emilia al 52' minuto. L'ultima partita con la maglia degli emiliani fu la vittoria casalinga contro il per 4-0 del 4 luglio 1926, dove segn\u00f2 il gol del 3-0 al 71' minuto: complessivamente, in due anni gioc\u00f2 43 partite, segnando 25 reti, 15 nel primo e 10 nel secondo.\nL'anno successivo si trasfer\u00ec a Milano, all'Inter, per giocarvi nel campionato 1926-1927, in cui disput\u00f2 27 partite e segn\u00f2 22 reti. Fu capocannoniere con 20 reti del girone A di Divisione Nazionale, segnando poi due reti anche nel girone finale in cui l'Inter si classific\u00f2 penultima. Coi \"nerazzurri\" esord\u00ec il 3 ottobre 1926 in Napoli-Inter 0-3, gara in cui segn\u00f2 una doppietta, diventando il primo giocatore a realizzare una rete contro la formazione partenopea; l'ultima partita con la squadra lombarda fu la sconfitta casalinga contro il Genoa per 2-3 del 10 luglio 1927. Segn\u00f2 inoltre il primo gol dell'Inter a San Siro, pareggiando l'iniziale vantaggio di Giuseppe Santagostino nel derby che inaugur\u00f2 lo stadio il 19 settembre 1926, con una vittoria dei nerazzurri per 6-3.\nLasci\u00f2 quindi il campionato italiano, all'epoca dei regolamenti che impedivano la permanenza in squadra di atleti di origine straniera, per giocare in Ungheria con l'Attila Miskolc (con cui disput\u00f2 la finale di coppa) e il Sab\u00e1ria, prima di ritornare in Austria, al Wiener Sport-Club, nel 1929.\nAllenatore.\nDopo aver lasciato il calcio giocato divenne allenatore del nel 1929. Allen\u00f2 quindi i cecoslovacchi del Reichenberg, tra il 1931 e il 1935, e il Duisburg, nel 1938."}
{"id": "653682", "revid": "339392", "url": "https://it.wikipedia.org/wiki?curid=653682", "title": "SK Rapid Wien", "text": ""}
{"id": "653683", "revid": "77358", "url": "https://it.wikipedia.org/wiki?curid=653683", "title": "Catone censor", "text": ""}
{"id": "653687", "revid": "90227", "url": "https://it.wikipedia.org/wiki?curid=653687", "title": "Catone il censore", "text": ""}
{"id": "653688", "revid": "123883518", "url": "https://it.wikipedia.org/wiki?curid=653688", "title": "Timeo hominem unius libri", "text": "Timeo lectorem unius libri o Timeo hominem unius libri (letteralmente \u201c\"Temo l'uomo di un solo libro\"\u201d o \"Temo il lettore di un solo libro\"; manca la fonte) \u00e8 una locuzione latina attribuita a Tommaso d'Aquino e pu\u00f2 significare due distinti messaggi: \u00ab\"Meglio studiare solo un argomento (libro) in modo approfondito, piuttosto che tanti, ma superficialmente\"\u00bb: da qui il temere come riconoscimento di un interlocutore preparato su un dato argomento.&lt;br&gt;Pi\u00f9 spesso il motto \u00e8 invece visto come una critica a chi si limita ad una sola fonte di conoscenza o ha un'erudizione limitata, nel significato di: \u00ab\"Diffido di chi ha letto un solo libro\"\u00bb. La vastit\u00e0 di conoscenze e la pluralit\u00e0 delle fonti di Tommaso d'Aquino fa propendere per questa seconda interpretazione come pi\u00f9 vicina al senso originale della frase.\nVolendo considerare il primo significato, numerosi scrittori concordano con esso:\nAltri autori invece considerano il secondo:"}
{"id": "653693", "revid": "14691", "url": "https://it.wikipedia.org/wiki?curid=653693", "title": "Secret society", "text": ""}
{"id": "653701", "revid": "76963", "url": "https://it.wikipedia.org/wiki?curid=653701", "title": "Oddone di Cluny", "text": "Biografia.\nEra figlio di un feudatario di Deols, vicino a Le Mans, nella regione di Tours. Oddone ricevette la sua prima educazione alla corte di Guglielmo I di Aquitania, studiando a Parigi con Remigio di Auxerre.\nIntorno al 909 divenne monaco, sacerdote e superiore nella scuola dell'abbazia di Baume, il cui abate Berno fu il fondatore dell'abbazia di Cluny e ne fu il primo abate. Nel 920 divenne abate di Aurillac e nel 927, alla morte di Berno, fu indicato da questi come successore all'abbazia di Cluny.\nAutorizzato da papa Giovanni XI nel 931, Oddone riform\u00f2 i monasteri in Aquitania, nel nord della Francia ed in Italia. Il privilegio papale gli diede il potere di unire molte abbazie sotto la sua supervisione e di ricevere a Cluny monaci di altre abbazie benedettine non ancora riformate; la maggior parte dei monasteri rimasero indipendenti e diversi divennero centri di riforma. Oddone fu il pi\u00f9 grande riformatore di Cluny, che divenne il modello di monachesimo per i successivi secoli avvenire, trasformando il ruolo della piet\u00e0 religiosa in diuturno stile di vita.\nFra il 936 ed il 942 visit\u00f2 l'Italia diverse volte fondando il monastero di Nostra Signora sull'Aventino a Roma e riformando diversi monasteri come Subiaco e Montecassino. Egli fu spesso coinvolto in importanti missioni di tipo politico, ad esempio nella pace fra Ugo di Arles e Alberico I di Spoleto da lui mediata su mandato di papa Leone VII.\nFra i suoi scritti si ricordano una biografia di Geraldo d'Aurillac, tre libri di \"Collationes\" (opere morali, severe e risolute), alcuni sermoni, un poema epico sulla redenzione (\"Occupatio\") in diversi tomi (ed. Swoboda, 1990) e 12 antifone corali in onore di Martino di Tours. In una delle antifone dice: \"Tu che per tre volte hai vinto il caos, rialza quelli che son caduti nel peccato; come tu dividesti il tuo mantello, rivestici della giustizia!\".\nVenerato come santo, la sua memoria liturgica ricorre il 18 novembre.\nOddone e la musica.\nOddone fu anche un teorico musicale e la sua riforma dur\u00f2 per diversi secoli fino a quella di Francone da Colonia.\nSi tratta di una notazione tuttora impiegata nei paesi anglosassoni, che utilizza le lettere dalla A alla G, per indicare la successione dei suoni dal La al Sol. \nLe lettere maiuscole si riferiscono alla prima ottava (quella pi\u00f9 bassa), le lettere minuscole alla seconda ottava (ottava intermedia). Per quanto riguarda il Si, nota mobile, si utilizzava il Si dai contorni rotondi se bemolle, mentre il Si dai contorni quadrati se naturale.\nDal punto di vista pratico, per facilitare la memorizzazione dei canti, si posero degli accenti (neumi) sul testo, che ricordavano, a chi cantava o leggeva il testo, l'andamento della melodia. E poich\u00e9 in greco l'accento si chiama neuma, questa notazione venne chiamata neumatica.\nInizialmente, gli accenti furono l'accento acuto (\u02ca), l'accento grave (\u02cb), circonflesso (\u02c6) e l'anticirconflesso (\u02c7). Gli vennero dati anche nomi, quali, ad esempio, notazione in campo aperto (perch\u00e9 i neumi erano liberamente posti sul testo), notazione adiastematica (da \"diastema\" = intervalli + \"a privativa, cio\u00e8 incapace di indicare l'altezza precisa dei suoni, ma solo l'andamento della melodia) e notazione chironomica (da \"cheiros\" = mano, perch\u00e9 riproponeva, in pergamena, il movimento della mano del \"precento\" (= direttore d'orchestra), che guidava il coro.\nUn momento decisivo nell'evoluzione della scrittura musicale fu quello in cui un ignoto copista tracci\u00f2 una linea a secco, senza inchiostro, sulla pergamena. Prima di questa linea pose la lettera C (= Do, nella notazione alfabetica medievale). I neumi che stavano sopra della linea erano al di sopra del do, mentre quelli che stavano sotto erano al di sotto del do. Successivamente venne aggiunta una seconda linea, prima della quale venne messa la lettera \"G\" (che indicava il sol) ed una terza linea, preceduta dalla lettera F (che indicava il Fa). L'evoluzione di queste lettere ha portato alla nascita delle chiavi di Do, Sol e Fa.\nInizialmente ogni linea aveva la sua chiave ed era colorata, per essere distinta della altre.\nIl punto di arrivo di questo tentativo, di questo sforzo di trovare una notazione che indicasse l'altezza reale dei suoni, quindi che non si limitasse ad indicare l'altezza della melodia fu appunto la notazione quadrata guidoniana, una notazione costituita da quattro linee e tre spazi (= tetragramma). La 5\u00ba linea nacque quando si svilupp\u00f2 un canto pi\u00f9 ampio dal punto di vista melodico. La chiave utilizzata era una sola. \nDal punto di vista della forma dei neumi, questa notazione deriva da quella aquitana."}
{"id": "653702", "revid": "1543377", "url": "https://it.wikipedia.org/wiki?curid=653702", "title": "J/24", "text": "L'imbarcazione a vela J/24 \u00e8 il monotipo a chiglia fissa pi\u00f9 popolare del mondo. \u00c8 stato progettato da Rod Johnstone nel 1976 e nei primi vent'anni sono stati prodotti oltre 5200 scafi. Era la prima barca costruita dal cantiere \"J boats\" ed \u00e8 stato basato sul prototipo \"Ragtime\" realizzato nel garage di Rod Johnstone.\nStoria.\nLa produzione in serie del J/24 \u00e8 iniziata nel 1977 e subito l'imbarcazione si \u00e8 mostrata vincente in regata. La classe monotipo \u00e8 presente in quasi 40 paesi con oltre 100 flotte attive.\nDescrizione.\nIn regata l'equipaggio del J/24 \u00e8 composto solitamente da cinque elementi, ma le regole della categoria richiedono soltanto che ci sia un equipaggio minimo di tre, con un peso totale inferiore a 400 kg.\nIl J 24, scafo dislocante e adatto alle regate, \u00e8 dotato di interni relativamente spaziosi, con quattro cuccette, serbatoio dell'acqua dolce e lavabo che rendono l'imbarcazione adatta anche alla crociera costiera."}
{"id": "653708", "revid": "1645873", "url": "https://it.wikipedia.org/wiki?curid=653708", "title": "Fran\u00e7ois Boziz\u00e9", "text": "Sal\u00ec al potere nel marzo 2003 a seguito di un colpo di Stato contro il Presidente Ange-F\u00e9lix Patass\u00e9 ed inizi\u00f2 un periodo di governo di transizione. Vinse le elezioni presidenziali del 2005 e fu confermato Presidente dopo le elezioni presidenziali del 2011. \u00c8 stato destituito con un colpo di Stato nel marzo 2013.\nGiovent\u00f9 e presidenza Kolingba.\nBoziz\u00e9, di etnia Gbaya, nacque in Gabon e frequent\u00f2 una scuola di addestramento per ufficiali nella provincia centrafricana di Bouar, diventando capitano nel 1975. Fu nominato brigadier generale dall'Imperatore Jean-B\u00e9del Bokassa nel 1978. Quando Bokassa fu spodestato da David Dacko nel 1979, Boziz\u00e9 fu nominato ministro della Difesa. Durante la dittatura militare di Andr\u00e9 Kolingba (1981-1993) Boziz\u00e9 fu nominato ministro delle comunicazioni, ma fu successivamente accusato di aver orchestrato un tentativo di colpo di Stato. Dopo essere stato arrestato a Cotonou, nel Benin nel luglio del 1989, Boziz\u00e9 fu imprigionato e torturato, ma fu rilasciato alla fine del 1991.\nKolingba indisse le elezioni nel 1993 e Boziz\u00e9 fu un candidato. Ottenne solo l'1.5% dei voti; Patass\u00e9 vinse le elezioni in un ballottaggio contro Abel Goumba.\nPro Patass\u00e9.\nPer molti anni Boziz\u00e9 fu considerato un sostenitore di Patass\u00e9 e lo aiut\u00f2 a sopprimere gli ammutinamenti dell'esercito del 1996 e del 1997. Boziz\u00e9 fu poi nominato Capo di Stato Maggiore delle Forze Armate.\nBoziz\u00e9 non comp\u00ec alcuna attivit\u00e0 contro il Presidente e frequentemente soffoc\u00f2 rivolte anti-presidenziali.\nContro Patass\u00e9.\nIl 28 maggio 2001 vi fu un tentativo di colpo di Stato contro Patass\u00e9, sconfitto con l'aiuto di truppe libiche e dei ribelli congolesi del Movimento per la Liberazione del Congo. Successivamente, la lealt\u00e0 di Boziz\u00e9 fu messa in discussione ed alla fine di ottobre del 2001 fu deposto dalla carica di Capo di Stato Maggiore. Scoppiarono disordini quando il governo tent\u00f2 di arrestare Boziz\u00e9 il 3 novembre; dopo cinque giorni di scontri le forze governative aiutate dalle truppe libiche catturarono le caserme dove Boziz\u00e9 era stabilito; Boziz\u00e9 fugg\u00ec a nord verso il Ciad.\nGli scontri tra le forze governative ed i ribelli di Boziz\u00e9 continuarono nel 2002. dal 25 al 31 ottobre, le sue forze attaccarono senza successo la capitale Bangui; i congolesi del MLC, che ancora una volta corsero in aiuto di Patass\u00e9, furono accusati di saccheggi e stupri.\nQuesto periodo fu segnato dalle tensioni tra il Ciad ed il governo di Patass\u00e9. Il partito di Patass\u00e9 accus\u00f2 il Presidente del Ciad Idriss D\u00e9by di destabilizzare la Repubblica Centrafricana fornendo uomini e mezzi a Boziz\u00e9.\nIl colpo di Stato, il periodo di transizione e l'elezione a presidente.\nIl 15 marzo 2003 Boziz\u00e9 riusc\u00ec finalmente a conquistare il potere, le sue forze entrarono a Bangui senza incontrare resistenza. Patass\u00e9 stava tornando da un meeting nel Niger, ma non pot\u00e9 atterrare perch\u00e9 le forze di Boziz\u00e9 controllavano l'aeroporto. Patass\u00e9 si rifugi\u00f2 prima in Camerun e poi nel Togo.\nBoziz\u00e9 nomin\u00f2 Abel Goumba Primo Ministro subito dopo essere salito al potere, nominandolo poi vicepresidente a dicembre e nominando al suo posto C\u00e9lestin Gaombalet come Primo Ministro. Boziz\u00e9 sospese anche la Costituzione del 1995 ed una nuova costituzione, piuttosto simile a quella precedente, fu approvata con un referendum il 5 dicembre 2004. Dopo la salita al potere, Boziz\u00e9 inizialmente dichiar\u00f2 che non si sarebbe candidato nelle future elezioni presidenziali, ma dopo il successo del referendum costituzionale annunci\u00f2 l'intenzione di candidarsi:\nA fine dicembre 2004, Boziz\u00e9 era uno dei cinque candidati ammessi alle elezioni presidenziali previste per l'inizio del 2005. All'inizio di gennaio del 2005 Boziz\u00e9 annunci\u00f2 che tre candidati inizialmente esclusi avrebbero potuto partecipare alle elezioni, nonostante l'ex presidente Patass\u00e9 non fu incluso in nessuno dei gruppi. Alla fine di gennaio fu annunciato che altri candidati avrebbero potuto partecipare alle elezioni, portando il totale a 11 ed escludendo il solo Patass\u00e9. Le elezioni furono anche rimandate di un mese, dalla data inizialmente prevista del 13 febbraio al 13 marzo\nBoziz\u00e9 ottenne la maggioranza relativa nelle elezioni del 13 marzo, con poco meno del 43% secondo i risultati ufficiali. Affront\u00f2 l'ultimo Primo Ministro di Patass\u00e9, Martin Zigu\u00e9l\u00e9, nel secondo turno; questo si svolse l'8 maggio e secondo i risultati ufficiali annunciati il 24 maggio, Boziz\u00e9 vinse con il 64,6% dei voti. Fu dichiarato presidente l'11 giugno.\nIl parlamento autorizz\u00f2 Boziz\u00e9 a governare con pieni poteri per tre mesi, dal 1\u00ba gennaio al 31 marzo 2006; il Primo Ministro, \u00c9lie Dot\u00e9, disse che questo periodo di pieni poteri fu un successo, permettendo a Boziz\u00e9 di intraprendere azioni per snellire la pubblica amministrazione.\nColpo di Stato e fuga all'estero.\nDall'inizio del 2013 la Repubblica Centrafricana \u00e8 scossa da forti instabilit\u00e0 e ribellioni di un gruppo chiamato Seleka. La questione, dopo un fallito trattato di pace tra i ribelli e Boziz\u00e9, porta quest'ultimo a lasciare il Paese il 24 marzo 2013, fuggendo probabilmente nella Repubblica Democratica del Congo."}
{"id": "653709", "revid": "673733", "url": "https://it.wikipedia.org/wiki?curid=653709", "title": "Cleomenes", "text": ""}
{"id": "653710", "revid": "90227", "url": "https://it.wikipedia.org/wiki?curid=653710", "title": "V secolo d.C.", "text": ""}
{"id": "653712", "revid": "6923", "url": "https://it.wikipedia.org/wiki?curid=653712", "title": "Cleomene I", "text": "Biografia.\nAscesa al trono.\nErodoto racconta gli eventi che portarono alla successione al trono Agiade nel 521 a.C. Dato che la prima moglie del re Anassandrida II tardava a rimanere incinta, i consiglieri del re gli suggerirono di prendere in sposa una seconda moglie: questa, infatti, poco tempo dopo diede alla luce Cleomene. Tuttavia, del tutto inaspettatamente anche la prima moglie rimase incinta e partor\u00ec il suo primogenito Dorieo (di poco pi\u00f9 giovane di Cleomene), poi successivamente Leonida I (l'eroe delle Termopili) e Cleombroto (padre di Pausania).\nAlla morte di Anassandrida II, Dorieo avanz\u00f2 la propria candidatura al trono in quanto primogenito della prima moglie, ma gli Spartani scelsero Cleomene in quanto autentico primogenito del defunto re. Dorieo allora lasci\u00f2 Sparta per cercare fortuna nel Mediterraneo occidentale.\nCleomene I fu l'artefice di una efficace politica estera, spesso scavalcando il collega euripontide e cercando di limitare il potere degli efori, che port\u00f2 Sparta, nel trentennio successivo, a raggiungere le vestigia di una grande potenza. Tre furono le linee direttive della sua azione. In primo luogo consolid\u00f2 ed estese l'egemonia spartana sul Peloponneso, sia con azioni militari, in particolare contro Argo, sia tessendo quella rete di alleanze con quasi tutte le citt\u00e0 della regione che gli storici moderni hanno chiamato Lega Peloponnesiaca. Cleomene cerc\u00f2 poi di usare il potere consolidato nel Peloponneso come base per un'audace politica interventista nelle \"poleis\" di tutta la Grecia continentale, con l'obiettivo di trasformarla in una comunit\u00e0 di citt\u00e0 autonome sotto la direzione di Sparta (sostituendo i tiranni con regimi oligarchici). La terza linea che caratterizz\u00f2 la sua politica fu la rinuncia ad intervenire nelle isole dell'Egeo, in Asia minore o in altri luoghi al di fuori di quella che considerava la zona d'influenza spartana (Grecia continentale e, per un certo periodo, Magna Grecia, dove sostenne le imprese del fratellastro Dorieo). Rifiut\u00f2 in particolare di intervenire a Samo e a favore delle citt\u00e0 greche della Ionia. Cleomene si distinse anche per la sua spregiudicatezza nell'addurre giustificazioni religiose alle sue azioni, ricorrendo in modo sistematico all'importantissimo oracolo di Delfi.\nPrimi trent'anni di regno.\nNel 519 a.C. intervenne nella crisi tra citt\u00e0 della Beozia, Tebe e Platea. Nel 517 a.C. nelle Cicladi a Nasso depose il tiranno Ligdami, instaurando un regime oligarchico.\nGuid\u00f2 diverse spedizioni contro Argo, in particolare nel 510 a.C. (nella guerra in cui si inserisce l'aneddoto leggendario delle donne combattenti guidate da Telesilla): Argo sub\u00ec una disastrosa e definitiva sconfitta nella battaglia di Sepeia nel 494 a.C. Al ritorno dalla spedizione Cleomene fu per\u00f2 accusato dagli avversari politici di non avere completato la campagna vittoriosa perch\u00e9 corrotto dagli Argivi: tuttavia fu assolto completamente. Argo, anche se duramente sconfitta, non fu obbligata ad entrare nella Lega Peloponnesiaca, probabilmente nel tentativo di accrescere con questo esempio di liberalit\u00e0 il consenso delle citt\u00e0 greche verso Sparta.\nNel 510 a.C. il re favor\u00ec la caduta della tirannide degli Ortagoridi a Sicione e l'instaurarsi di un governo oligarchico. Tra gli interventi negli affari interni delle altre \"poleis\" particolarmente importanti, che si sarebbero rivelati disastrosi, furono quelli compiuti ad Atene. Nel 511/510 a.C. Cleomene ebbe un ruolo decisivo nell'abbattimento della tirannide con la cacciata di Ippia dalla citt\u00e0, malgrado iniziali insuccessi. Successivamente, nello scontro ateniese che vide opporsi Isagora e Clistene, il re spartano appoggi\u00f2 il primo e, quando fu comunque Clistene a prevalere, ricorse alle forze della Lega Peloponnesiaca. In ogni caso, dopo una iniziale fase favorevole a Isagora, nel 506 a.C. il progetto fall\u00ec. Infine, nel 500 a.C., Cleomene tent\u00f2 nuovamente di entrare negli affari interni di Atene per restaurare la posizione di Ippia, ma il fermo rifiuto di Corinto di seguire Sparta nell'impresa port\u00f2 a un nuovo fallimento.\nIntrigo e morte.\nNel 491 a.C. Cleomene rifiut\u00f2 con sdegno la richiesta avanzata dal Re di Persia di consegnare \"terra e acqua\" in segno di sottomissione agli ambasciatori persiani.\nPoi, su richiesta degli Ateniesi, si mobilit\u00f2 per sanare la crisi tra questi e gli abitanti di Egina, da tempo in guerra tra loro, soprattutto perch\u00e9 gli Egineti non esitarono ad assoggettarsi ai Persiani. L'esito della missione, per\u00f2, non fu raggiunto nell'immediato perch\u00e9 gli isolani, dietro l'influenza dell'altro diarca spartano, Demarato, furono restii ad accettare l'imposizione di un solo re spartano, reclamando l'opinione anche dell'europontide Demarato. Tornato a Sparta, Cleomene I ricorse alla manipolazione dell'oracolo di Delfi per destituire il collega, accusandolo di non essere figlio legittimo del suo predecessore, grazie anche alla opportuna testimonianza di Leotichida, parente di Demarato. Nel 491 a.C. Demarato fu deposto ed esiliato (morir\u00e0 in Persia) e il suo posto preso da Leotichida, eletto re europontide in sua successione. Tornato immediatamente ad Egina con il collega Leotichida si fece consegnare gli ostaggi richiesti.\nL'intrigo ordito ai danni di Demarato fu per\u00f2 poi scoperto e Cleomene I, condannato dagli efori, dovette fuggire in esilio nel 490 a.C. In breve tempo, organizz\u00f2 una rivolta in Arcadia, raccolse un potente esercito e riusc\u00ec a ritornare a Sparta e a riottenere il trono nel 488 a.C.: tuttavia, secondo la tradizione, divenne pazzo (forse lo era da tempo o forse fu solo una calunnia degli efori per giustificare lo strano suicidio) e nel giro dello stesso anno mor\u00ec suicida. A Cleomene succedette il fratellastro Leonida I (futuro eroe delle Termopili), che prese come sua sposa la figlia del predecessore, Gorgo.\nAnche Leotichida sub\u00ec un processo per corruzione da parte degli efori e fu condannato all'esilio."}
{"id": "653715", "revid": "599013", "url": "https://it.wikipedia.org/wiki?curid=653715", "title": "Cleomene", "text": ""}
{"id": "653728", "revid": "33689", "url": "https://it.wikipedia.org/wiki?curid=653728", "title": "Telesilla", "text": "Biografia.\nTelesilla era di nobile famiglia e di salute cagionevole. Per guarire chiese agli dei cosa dovesse fare ed essi le comandarono di servire le Muse; cos\u00ec divent\u00f2 un'affermata poetessa. Ma \u00e8 ricordata soprattutto perch\u00e9, secondo una tradizione riferita, tra gli altri, da Plutarco, che la trae da Socrate di Argo, quando, nel 494 a.C., gli spartani, comandati dai re Cleomene I e Demarato, stavano per impadronirsi di Argo dopo averne gi\u00e0 sopraffatto l'esercito, la poetessa avrebbe difeso la citt\u00e0 e respinto gli invasori. Telesilla fece collocare sulle mura gli anziani e i giovani e armare con gli scudi e le armi rimaste le donne pi\u00f9 robuste della citt\u00e0, che si schierarono nel punto dove era previsto l'attacco. Alle grida di guerra spartane i difensori improvvisati non si ritirarono, ma rimasero ai loro posti e sostennero l'attacco. Furono gli spartani che alla fine si ritirarono, non si sa bene se per non perdere l'onore combattendo contro delle donne, o proprio per timore di essere sconfitti da loro..\nPausania riferisce di aver visto una statua in ricordo di questo episodio di eroismo femminile nel tempio di Afrodite ad Argo. La statua avrebbe raffigurato Telesilla che, gettati ai piedi i suoi libri, si accingeva a calzare l'elmo.\nOpere.\nGli alessandrini chiamavano \"telesilleo\" il metro: X \u2014 \u222a \u222a \u2014 \u222a \u2014. Alcuni inni agli dei in cui \u00e8 usato questo metro le erano stati congetturalmente attribuiti. Di essi resta qualche piccolo frammento, che sembra provenire da inni a divinit\u00e0, tra cui, in particolare, Apollo e Artemide."}
{"id": "653731", "revid": "5210962", "url": "https://it.wikipedia.org/wiki?curid=653731", "title": "Alice nel mondo dello specchio", "text": ""}
{"id": "653732", "revid": "57342", "url": "https://it.wikipedia.org/wiki?curid=653732", "title": "Chartula Iudicati", "text": "La Chartula Iudicati \u00e8 il testamento di Sant'Amato di Nusco, scritto su pergamena di capretto, in caratteri beneventani, custodito in un quadro che, dal 1093, fu gelosamente conservato nell'archivio della cattedrale di Nusco. Il 29 giugno 1741 fu spostato dal vescovo Gaetano De Arco e chiuso in una teca, a forma di braccio, insieme al radio del santo; successivamente tolto dalla teca dal vescovo Francesco Paolo Mastropasqua, il 29 settembre 1842, fu collocato in un quadro espressamente costruito, corredato da trascrizione.\nTrascrizione del Testamento.\n1. In nomine domini Dei eterni et salvatoris nostri Iesu Christi, anno ab\n2. incarnatione eius millesimo nonogesimo tertio, te(m)poribus d(o)m(n)i nostri Ru\n3. geri gloriosi ducis, mens(e) sept(embri), secunda indic(tione). Ego Am(a)\n4. tus gr(ati)a dei sancte Nuscane sedis episcopus, quondam Landoni fi(lius), dum\n5. iacerem in stratum meo in validam infirmitate det(en)\n6. tus et ante me asteret Urso vicecomite et alios\n7. id \"on\" eos homines qui me ad visitandum venerant, de\n8. claro me quia, gratias Deo, modo adhuc recta men(te)\n9. habeo et bene loquere possum et tamen, si divina mi((sericordi)a)\n10. michi non obbiaverit, citius de ac vita dimissurus\n11. sum, et idcirco cogitavit Omnipotenti mi(sericordi)am ne su\n12. bitanea mors michi eveniat et causam mea(m in)\n13. iudicatum relinquam, \" in \" primis quidem pro Christi et salvato\n14. toris nostri mi(sericordi)a et pro remedium et salutis anime\n15. mee et de ipso genitorem meum vel genitricem iudico\n16. atque trado in ecclesia Sancti protomartiris Stephani,\n17. quam nos et nostris parentibus atque consortibus construc\n18. ta habemus intus suprascriptam civitatem et ego eam de propriis\n19. causis meis ditavi, omnes res stavilem el mobilem quod\n20. pro pars suprascripte ecclesie paravi ubicu(m)que exinde inventum\n21. fuerit, intus vel a foris suprascripta civitate, hoc sunt co\n22. dices et pani sericis et lineis et casaline et case\n23. et ortis et vineis et terris et inserteta castanie\n24. ta et alio apparatum, omnia in suprascripta ecclesia iudi\n25. cavi atque tradidi ad faciendum de eo pro pras suprascripte\n26. ecclesie omnia quod ipsi rectores atque consortes eiusdem\n27. ecclesie voluerint ea parandum vel gubernandum.\n28. Et de omnia qualiter superius declaratum est in suprascripta ecclesia\n29. firmandum ego Amatus, gratia Dei episcopus primus suprascripte civi\n30. tatis, guadi(am) vobis Iohanni presbiteri et Godini fi(lio) quondam Amati\n31. cle(rici) et Romaldi quondam Alfieri fi(lio) et Amati quondam Mul\n32. tubene dedit et fideiiussorem vobis exinde posuit Rac\n33. ci quondam Racci fi(lium). Et hoc etiam addimus modisque omni\n34. bus confirmamus, ut si qua personam magna vel parv(a)\n35. contra hec que superius scripta sunt agere te(m)ptaverin(t)\n36. aut earum disru(m)pere voluerint fiat maledictus\n37. a Deo Patre qui fecit celun et terra et unico Filio eius domino\n38. nostro Iesu Christo Sanctoque Spiritu et cum Iuda traditore domini\n39. nostri Iesu Christi partecipetur ac in perpetuum condenetu(r).\n40. Et taliter tibi Amati diac(ono) et nova(rio) scribere precepi.\nTestamento tradotto in italiano.\nLa traduzione del testamento in italiano \u00e8 la seguente:"}
{"id": "653737", "revid": "486946", "url": "https://it.wikipedia.org/wiki?curid=653737", "title": "Cronus (Stargate)", "text": ""}
{"id": "653739", "revid": "767487", "url": "https://it.wikipedia.org/wiki?curid=653739", "title": "Damien Saez", "text": "Visse nel paese natio fino a 3-4 anni, quando and\u00f2 a vivere a Marsiglia, quindi, a 8 anni, a Digione.\nIn questa citt\u00e0 inizi\u00f2 gli studi musicali, in particolare dedicandosi al pianoforte, per il quale consegu\u00ec il diploma a 17 anni; nel frattempo aveva cominciato ad interessarsi alla chitarra.\nQuando, nel 1995, si stacc\u00f2 da gruppi cover dei Pink Floyd, dette principio alla sua carriera musicale vera e propria, e sempre durante questo anno si trasfer\u00ec a Parigi, dove ha incontrato Marcus Bell; questi compone con Saez il complesso attuale.\nLa sua musica risente delle influenze di diversi gruppi rock: i gi\u00e0 citati Pink Floyd, i Led Zeppelin, i Doors, ed i pi\u00f9 recenti U2, Blur e Radiohead; in realt\u00e0 Saez \u00e8 un artista alquanto eclettico che svari tra diversi generi musicali.\nQuesto artista \u00e8 particolarmente rinomato per la qualit\u00e0 dei testi, che risentono della ammirazione che Saez ha per il maggiore cantautore francese, Georges Brassens; le canzoni trasmettono spesso messaggi di sferzante critica sociale."}
{"id": "653742", "revid": "122561194", "url": "https://it.wikipedia.org/wiki?curid=653742", "title": "Morton Feldman", "text": "Biografia.\nFeldman studi\u00f2 inizialmente pianoforte con Vera Maurina-Press (allieva di Ferruccio Busoni, alla quale dedicher\u00e0 nel 1970 il brano \"Madame Press Died Last Week at Ninety\"), mentre pi\u00f9 tardi (dal 1941) si dedic\u00f2 allo studio della composizione, prima con Wallingford Riegger e successivamente (dal 1944) con Stefan Wolpe (a quest'ultimo Feldman dedicher\u00e0 una delle sue pi\u00f9 note composizioni, \"For Stefan Wolpe\"). Il rapporto con i suoi insegnanti per\u00f2 non fu semplice, infatti si trov\u00f2 spesso a polemizzare con loro (polemiche che per\u00f2 nel caso di Stefan Wolpe furono quanto mai costruttive, tanto che Feldman in anni pi\u00f9 tardi ne parler\u00e0 spesso come di un'esperienza fondamentale per la sua crescita artistica), mentre con Riegger invece i rapporti furono molto turbolenti, al punto che dopo un paio d'anni di studio li interruppe senza diplomarsi.\nNel 1950 Feldman si rec\u00f2 a sentire un concerto della New York Philharmonic (in programma la \"Sinfonia\" di Anton Webern), e fu in questa circostanza che conobbe John Cage, un incontro che condizion\u00f2 fortemente sia la sua vita (al punto da trasferirsi ed andare ad abitare nello stesso edificio in cui viveva Cage) che la sua concezione compositiva.\nOltre a Cage, Feldman ebbe molti incontri importanti con varie figure rappresentative della scena artistica di New York, tra i quali furono particolarmente significativi quelli con i compositori Earle Brown e Christian Wolff, con i poeti e letterati Frank O'Hara e Samuel Beckett, con i pittori Philip Guston, Franz Kline, Willem de Kooning, Jackson Pollock, Robert Rauschenberg e Mark Rothko.\nNel 1973 fu nominato professore di composizione all'universit\u00e0 di Buffalo, nel 1984 e 1986 fu docente di composizione ai \"Ferienkurse f\u00fcr Neue Musik\" di Darmstadt.\nMorton Feldman \u00e8 morto nella sua casa di Buffalo nel 1987 per un cancro al pancreas, pochi mesi dopo essersi sposato con la compositrice Barbara Monk.\nLa sua musica.\nMorton Feldman inizi\u00f2 a comporre gi\u00e0 negli anni quaranta, sebbene i suoi lavori giovanili (spesso marcati da una certa influenza di Alexander Scriabin) siano stilisticamente molto differenti da quello che avrebbe composto pi\u00f9 tardi, e che lo avrebbe reso universalmente noto per il suo linguaggio affatto personale, differente dalla maggior parte dei compositori a lui coevi.\nFu dopo il suo incontro con John Cage che Feldman inizi\u00f2 a scrivere musica che non era correlata con le tecniche del passato, n\u00e9 con quelle in voga in quegli stessi anni (in particolare modo lo strutturalismo), utilizzando sistemi di notazione musicale non convenzionali (spesso basati su \"griglie\" o altri elementi grafici), delegando all'interprete (o al Caso) la scelta di determinati parametri (talvolta Feldman determinava in partitura soltanto il timbro ed il registro, lasciando libera la scelta delle altezze all'esecutore, altre volte invece semplicemente specificando il numero di note che debbono essere suonate in determinati momenti, senza specificare quali).\nIn quell'epoca segnata dal suo interesse nei confronti dell'Alea, Feldman applic\u00f2 anche elementi derivati dal calcolo delle probabilit\u00e0 alle sue composizioni, traendo in questo senso ispirazione da certe opere di Cage come \"Music of Changes\" (dove le note da eseguire sono determinate dalla consultazione de I-Ching).\nA partire dalla met\u00e0 degli anni cinquanta, e poi definitivamente dal 1967, per necessit\u00e0 di maggiore precisione nel controllo della sua musica, e per evitare che la particolare notazione venisse travisata come un invito all'improvvisazione, ritorn\u00f2 alla notazione musicale tradizionale. Per il suo frequente utilizzo di ripetizioni, fu spesso ritenuto un precursore del minimalismo.\nTrov\u00f2 spesso ispirazione nel lavoro degli amici pittori legati all'espressionismo astratto, tanto che negli anni settanta compose numerosi brani (spesso con durate attorno ai venti minuti) sotto questo specifico influsso (tra cui \"Rothko Chapel\" del 1971, brano scritto per l'omonimo edificio di Houston che ospita quattordici opere di Mark Rothko, e \"For Frank O'Hara\" del 1973).\nNel 1977 compose la sua unica opera, \"Neither\", su testo di Samuel Beckett.\nA partire dalla fine degli anni settanta inizi\u00f2 a produrre lavori molto lunghi (raramente pi\u00f9 brevi di mezz'ora, ed anzi spesso molto pi\u00f9 lunghi), generalmente composti da un movimento unico, dove la concezione della \"durata\" viene dilatata fin quasi a voler annullare la stessa percezione del tempo; questi lavori comprendono \"Violin and String quartet\" (1985, due ore circa), \"For Philip Guston\" (1984, quattro ore circa), fino all'estremo \"String quartet II\" del 1983, la cui durata supera abbondantemente le cinque ore (senza nessuna pausa). La sua prima esecuzione integrale fu data nel 1999 presso la \"Cooper Union\" di New York dal \"Flux Quartet\", il quale ha pure registrato lo stesso brano nel 2003 (per una durata totale di 6 ore e 7 minuti). Com'\u00e8 tipico della sua tarda produzione, questo brano non presenta nessun cambiamento d'umore, rimanendo per la sua quasi totalit\u00e0 su dinamiche estremamente ridotte (piano o pianissimo); Feldman del resto negli ultimi anni ha dichiarato che i suoni di bassa intensit\u00e0 (\"quiet sounds\") erano gli unici che lo interessavano.\nLa maggior parte delle sue composizione \u00e8 edita da \"Peters\" (New York/Lipsia) e da \"Universal\" (Vienna)."}
{"id": "653743", "revid": "78273", "url": "https://it.wikipedia.org/wiki?curid=653743", "title": "Disco-punk", "text": ""}
{"id": "653744", "revid": "6923", "url": "https://it.wikipedia.org/wiki?curid=653744", "title": "Fuente Magna", "text": "Il Fuente Magna, conosciuto anche come Vaso Fuente, \u00e8 un manufatto scoperto in Bolivia, attualmente al centro di numerose controversie. Alcune parti del vaso sarebbero scritte in caratteri cuneiformi Sumero e proto sumero.\n\u00c8 un vaso molto grande, assomigliante a un vaso per libagioni, utilizzato probabilmente durante cerimonie religiose. Venne consegnato nel 1960 dalla famiglia Manjon al municipio di La Paz. Si pensa sia stato trovato anni prima da agricoltori presso la localit\u00e0 di Chua, a 70 chilometri da La Paz, presso il lago Titicaca.\nAttualmente si trova in un piccolo museo in Calle Ja\u00e9n, La Paz, in Bolivia; \"Museo de metales preciosos \"Museo de Oro\"\" ."}
{"id": "653753", "revid": "121708799", "url": "https://it.wikipedia.org/wiki?curid=653753", "title": "Alberto Vianini", "text": "Carriera.\nResidente fin dall'infanzia a Mogliano Veneto, muove i primi passi da cestista nella polisportiva locale; nel 1985 passa alla Benetton basket Treviso squadra con la quale conquista uno scudetto e tre coppa Italia. Nel 1996 approda a Trieste dove milita fino al 1999. In seguito passa all'Opel Skyliners Francoforte, in Germania.\nHa avuto alcune presenze con la nazionale italiana di pallacanestro.\nSi ritira dal basket giocato nel 2001. Nello stesso anno si laurea in Giurisprudenza alla Libera universit\u00e0 internazionale degli studi sociali Guido Carli (Luiss) di Roma, nella cui squadra - militante in B2 - conclude l'ultima stagione attiva. Nel 2004 viene abilitato all'attivit\u00e0 forense."}
{"id": "653756", "revid": "123297657", "url": "https://it.wikipedia.org/wiki?curid=653756", "title": "Cause di non punibilit\u00e0", "text": "Le cause di non punibilit\u00e0, nel diritto penale italiano, sono le cause che neutralizzano o rendono non applicabile la sanzione associata a un precetto o norma penale, previste dall'articolo 384 del codice penale. \nIl concetto di punibilit\u00e0 costituisce il problema centrale di chi si interroga sugli elementi costitutivi della norma penale e pi\u00f9 in genere della norma punitiva. \nLa disposizione punitiva \u00e8 tale se contiene precetto e sanzione (si dicono infatti \"imperfette\" le disposizioni punitive prive di sanzione). Dalla sanzione discende infatti l'effetto punitivo. Ne consegue che la norma punitiva prevede una condotta caratterizzata dalla punibilit\u00e0.\nLa norma penale \u00e8 norma punitiva per eccellenza sicch\u00e9 si pu\u00f2 sostenere che la punibilit\u00e0 \u00e8 una caratteristica intrinseca della norma penale.\nElementi del reato e punibilit\u00e0.\nSono le cause che escludono la sussistenza del fatto, dell'antigiuridicit\u00e0, della colpevolezza.\nFanno parte dell'elemento oggettivo del reato:\nSu questa base oggettiva si fonda la colpevolezza nella triplice forma del \nChe si utilizzi la sintetica teoria della bipartizione, ovvero che si usi la analitica quadripartizione (Marinucci-Dolcini), il risultato non cambia: le cause di non punibilit\u00e0, definite come sopra, fanno venir meno uno degli elementi adesso menzionati. \nTuttavia, l'inquadramento nelle diverse teorie \u00e8 causa di dibattito per alcune fattispecie di esclusione della punibilit\u00e0 che colpiscono l'elemento oggettivo (antigiuridicit\u00e0, qualit\u00e0 dell'agente), ma che possono atteggiarsi come negativi dell'elemento soggettivo. A titolo d'esempio pu\u00f2 citarsi l'art.54, da taluni ritenuto causa di esclusione della colpevolezza, da altri causa di non giustificazione (esclusione dell'antigiuridicit\u00e0).\nLe cause che escludono o neutralizzano la pena.\nLa dottrina si chiede quali siano le cause che escludano o che neutralizzino la pena e se incidano sul reato o elementi ad esso estranei. \nPosto ci\u00f2, si intende per punibilit\u00e0 il presupposto per l'irrogazione della sanzione.\nPerch\u00e9 sussista, pu\u00f2 essere necessario il verificarsi di condizioni\nLa definizione della punibilit\u00e0 quale presupposto per l'irrogazione della sanzione raccoglie consenso presso tutte le dottrine del reato, ed \u00e8 punto d'incontro nelle diverse teorie generali del reato (Teoria bipartita, Teoria tripartita, Teoria quadripartita, Teoria quadripartita avanzata).\nA partire dalla esposta duplice accezione del concetto di punibilit\u00e0, problemi sorgono al momento dell'inquadramento logico di questo elemento nella teoria generale del reato.\nCi si chiede infatti se la punibilit\u00e0\noppure sia\nSecondo la tradizionale teoria bipartita del reato, le cause di non punibilit\u00e0 possono attingere all'elemento oggettivo o all'elemento soggettivo del reato, e possono riguardare il fatto, l'antigiuridicit\u00e0, la colpevolezza. Aderendo alla teoria per la quale la punibilit\u00e0 \u00e8 un elemento costitutivo del reato, le cause di non punibilit\u00e0 sono le cause che fanno venire meno uno degli elementi costituivi del reato, ovvero ne neutralizzano gli effetti (Cause di non punibilit\u00e0 in senso stretto: es. cause di giustificazione). \nDi particolare rilievo \u00e8 la tendenza registrata nei periodi pi\u00f9 recenti, per la quale il legislatore, sull'onda dell'emergenza, tende sempre di pi\u00f9 a fare uso della \"non punibilit\u00e0\" per garantire a taluni soggetti una condizione di privilegio, giustificato dal contributo processuale o patrimoniale di soggetti altrimenti punibili (amnistie, pentitismo, indulgenzialismo fiscale).\nCause di esclusione del fatto tipico.\nCause interruttive del nesso causale.\nSul piano delle cause di non punibilit\u00e0 in senso stretto troviamo la problematica della interruzione del nesso di causalit\u00e0 (art. 40 1\u00baco. c.p.) e della esclusione dello stesso.\nSono note le diverse teorie che si contendono il campo:\nLa giurisprudenza affronta il tema della causalit\u00e0 sotto prospettive differenti e variegate, cos\u00ec pervenendo a soluzioni differenti.\nAd esempio, per taluni sono problemi legati alla causalit\u00e0 quelli del caso fortuito e della forza maggiore. \nLa giurisprudenza dominante, spesso fondando i suoi assunti sul principio condizionalistico, sostiene che il caso fortuito escluda la colpevolezza.\nDottrina autorevole, d'altra parte, fondando i propri assunti su una lettura costituzionalmente orientata alle norme che affonda le radici nella teoria condizionalistica temperata dal criterio dell'adeguatezza, sostiene che il fortuito faccia venir meno la punibilit\u00e0 sul piano della causalit\u00e0. Sicch\u00e9 il fatto non sarebbe integrato gi\u00e0 sul piano oggettivo.\nCause di esclusione della suitas.\nCome noto, si intende per \"suitas\" della condotta la coscienza e volont\u00e0 del fatto ex art.42 1 co. c.p., intesa nel senso di attribuibilit\u00e0 della stessa all'autore.\nLa stessa pu\u00f2 mancare ove una forza maggiore abbia costretto l'autore od ove il caso fortuito non ne consenta la sussistenza. \nIl caso fortuito \u00e8 un evento che il soggetto agente non avrebbe potuto prevedere, e che quindi da solo \u00e8 risultato idoneo a provocare il danno.\nSi pensi a un'auto in corsa su un'autostrada, a velocit\u00e0 sostenuta. Un piccione si schianta contro il parabrezza causando una impulsiva sterzata del conducente con lesioni al conducente di un'altra utilitaria. \nIn questo caso sar\u00e0 praticamente logico che l'evento, di per s\u00e9 esterno dalla volont\u00e0 dell'agente (il conduttore), escluder\u00e0 il nesso di causalit\u00e0 e quindi escluder\u00e0 la sua colpevolezza.\nAlle cause di esclusione della suitas possono essere altres\u00ec ascritte:\nTuttavia, alcuni autori inseriscono il caso fortuito nell'ambito dell'interruzione nel nesso causale; tuttavia la dottrina pi\u00f9 autorevole (Padovani) ascrivono il caso fortuito tra le cause di esclusione della suitas.\nLe cause di giustificazione.\nLe cause di giustificazione escludono l'offesa ovvero l'antigiuridicit\u00e0, e tolgono tipicit\u00e0 al fatto scriminato, sicch\u00e9 il reato non \u00e8 integrato sul piano oggettivo.\nTaluni contestano l'impostazione ora indicata talvolta drammaticamente, sostenendo agnosticamente la mancanza del requisito dell'offensivit\u00e0 nel nostro diritto penale. Ritenendo cos\u00ec assente l'offesa dal quadro degli elementi costituitivi del reato essi finiscono per estendere l'ambito dell'antigiuridicit\u00e0 e della colpevolezza.\nAlle ipotesi di parte generale previste dagli artt. 50-54 c.p. si affiancano talune ipotesi di non punibilit\u00e0 previste dalla parte speciale.\nSi tratta di cause che rendono il fatto non conforme alla fattispecie incriminatrice sulla base di una valutazione che tiene conto anche dei principi che ispirano l'ordinamento.\nCause di non punibilit\u00e0 in senso stretto.\nSono situazioni antecedenti o concomitanti al fatto di reato dalle quali deriva la non applicazione della pena in virt\u00f9 di un bilanciamento di interessi compiuto dal Legislatore. Tali circostanze escludono la mera punibilit\u00e0 e non intaccano minimamente il fatto che rimane reato (a differenza delle cosiddette \"scriminanti\" o \"cause di giustificazione\", come ad esempio la legittima difesa, che eliminano il reato \"ab origine\").\nDa tale definizione discendono almeno due corollari di fondamentale importanza: in primo luogo, sembra opportuno precisare che la presenza di cause di non punibilit\u00e0 in senso stretto non incide sulle conseguenze civili del fatto, legittimando pertanto la persona offesa ad agire civilmente per ottenere il risarcimento del danno subito; in secondo luogo, queste non si estendono ad eventuali concorrenti nel reato che pertanto resteranno responsabili penalmente.\nCondizioni obiettive di punibilit\u00e0 e cause di non punibilit\u00e0.\nLe condizioni obiettive di punibilit\u00e0, come si ricava dalla duplice definizione individuata, consistono in quegli eventi estranei alla condotta illecita, da cui dipende la punibilit\u00e0 della condotta stessa (art.44 c.p.).\nPer chi ritiene che la punibilit\u00e0 sia un elemento del reato, l'avverarsi della condizione di punibilit\u00e0 \u00e8 un presupposto per il perfezionamento del reato.\nPer chi invece ritiene che la punibilit\u00e0 non sia un elemento del reato, la struttura del reato \u00e8 da ritenersi perfetta anche senza la punibilit\u00e0 e quindi a prescindere dalla successiva irrogazione della sanzione.\nSi distinguono le condizioni obiettive di punibilit\u00e0:\nDalle condizioni di punibilit\u00e0 in senso sostanziale devono tenersi distinte le condizioni di punibilit\u00e0 in senso processuale (es. reati procedibili a querela).\nIn ordine infine alle connessioni con gli aspetti della colpevolezza, la punibilit\u00e0 che discenda dal verificarsi di una condizione obiettiva prescinde dalla volont\u00e0, e l'ordinamento imputa la responsabilit\u00e0 all'autore della condotta criminosa.\nCome \u00e8 reso palese dal significato delle parole, le condizioni obiettive di punibilit\u00e0 e le cause di non punibilit\u00e0 costituiscono il presupposto per l'\"an\" della sanzione.\nLa differenza fra le due discipline si ravvisa oggi, in seguito alla novella del 1990, nel regime d'imputazione: obiettivo per le condizioni di punibilit\u00e0, soggettivo per le condizioni di non punibilit\u00e0. \nInfatti, qualora l'agente si rappresenti un determinato fatto non rispondente alla realt\u00e0 oggettiva, le circostanze aggravanti che potrebbero essergli addebitate oggettivamente non gli verranno contestate.\nViceversa, nel caso egli si rappresenti la sussistenza di aggravanti, ma queste non siano effettivamente esistenti, egli non verr\u00e0 punito per la semplice \"cogitatio\".\nDifferenze con altri istituti.\nLe cause di non punibilit\u00e0, comunque intese, non hanno niente a che vedere, sotto il profilo dogmatico, con altri istituti del diritto penale, come le cause di estinzione del reato e le cause di estinzione della pena."}
{"id": "653761", "revid": "767487", "url": "https://it.wikipedia.org/wiki?curid=653761", "title": "Giuseppe Arena (musicista)", "text": "Dal 1725 al 1735 ricevette la sua formazione musicale al Conservatorio dei Poveri di Ges\u00f9 Cristo di Napoli da Gaetano Greco prima e da Francesco Durante poi; tra i suoi compagni di studio ebbe il celebre Giovanni Battista Pergolesi. Diede la sua prima opera, \"Achille in Sciro\", a Roma al Teatro delle Dame nel 1738. Rappresent\u00f2 quindi altre sue opere a Torino, Venezia e Napoli, dove fu anche attivo come organista presso la chiesa di San Filippo Neri."}
{"id": "653762", "revid": "1522738", "url": "https://it.wikipedia.org/wiki?curid=653762", "title": "Yahya Jammeh", "text": "Biografia.\nSecondo presidente del Gambia, ha assunto il potere di fatto appena ventinovenne con un golpe il 22 luglio 1994, ma \u00e8 stato eletto nel 1996 col supporto dei suo partito, l'Alleanza Patriottica per il Riorientamento e la Costruzione. , ha rinviato a causa del Ramadan le elezioni presidenziali del 2006 dalle quali \u00e8 comunque uscito vincitore, anche se contestato dall'opposizione, appoggiato dal Senegal. \u00c8 stato fortemente criticato dalla comunit\u00e0 internazionale per le sue politiche apertamente in contrasto con i diritti umani e per il suo atteggiamento repressivo verso l'omosessualit\u00e0. In vari discorsi pubblici ha espresso la propria avversione verso le persone omosessuali promuovendo la loro criminalizzazione e minacce di morte.\nIl 12 dicembre 2015, durante una conferenza, ha proclamato il Gambia una repubblica islamica, in linea con la religione praticata dalla maggioranza della popolazione, affermando: \"Il destino del Gambia \u00e8 nelle mani di Allah. A partire da oggi il Gambia \u00e8 uno Stato islamico. Noi saremo uno Stato islamico che rispetter\u00e0 i diritti dei cittadini\".\n\u00c8 noto per far imprigionare e uccidere i propri oppositori ed espellere i giornalisti stranieri. Sostiene di avere poteri taumaturgici che guariscono dall\u2019AIDS e dall\u2019infertilit\u00e0.\nIl 1\u00ba dicembre 2016 ha perso le elezioni presidenziali dopo 22 anni di governo autoritario, contro il candidato dell'opposizione Adama Barrow. Dopo un'iniziale accettazione della sconfitta, il 9 dicembre ha annunciato di non voler riconoscere il risultato a causa di \"serie ed inaccettabili anormalit\u00e0\". Ci\u00f2 ha scatenato pesanti reazioni contro Jammeh, il quale, se non si fosse dimesso entro il 19 dicembre, avrebbe subito l'attacco militare dell'ECOWAS e il disconoscimento come Presidente da parte dell'Unione africana. Nonostante ci\u00f2, il 17 gennaio 2017 ha proclamato novanta giorni di stato di emergenza.\nIl 19 gennaio 2017 Barrow ha ugualmente giurato come presidente del Paese nella sede dell'ambasciata del Gambia in Senegal, a Dakar, non riconosciuto da Jammeh. Il 21 gennaio, su minaccia di un intervento militare dei Paesi dell'ECOWAS, Jammeh annuncia alla televisione di Stato la sua decisione di riconoscere Barrow presidente e accetta di andare in esilio. Il 22 gennaio successivo Jammeh parte in esilio verso la Guinea Equatoriale, portando per\u00f2 con s\u00e9 circa 12 milioni di euro (l'1% del PIL nazionale), oggetti del palazzo presidenziale e svariate auto di lusso."}
{"id": "653767", "revid": "125702544", "url": "https://it.wikipedia.org/wiki?curid=653767", "title": "Europa settentrionale", "text": "L'Europa settentrionale (o \"Europa del Nord\", o \"Nord Europa\") \u00e8 la parte settentrionale del continente europeo. In vari periodi della storia, la regione \u00e8 stata definita in modi diversi, ma in base alla ripartizione del globo in macroregioni da parte delle Nazioni Unite oggi in genere include 8 stati:\nDescrizione.\nTalvolta viene utilizzato il concetto ambiguo di stati scandinavi per riferirsi alla regione, coprendo solo alcuni dei paesi nordici. Il termine pi\u00f9 strettamente include Norvegia, Svezia e Finlandia, comprese le isole \u00c5land, le F\u00e6r \u00d8er e le isole Svalbard, oltre che i territori russi della Carelia e della Penisola di Kola. Talvolta pu\u00f2 inglobare anche l'Islanda e la Danimarca con cui formano il consiglio nordico.\nL'Arcipelago britannico (incluse l'Isola di Man e le Isole del Canale) viene inglobato talvolta nel concetto di \"Europa Occidentale\".\nI Paesi Baltici comprendenti Estonia, Lettonia e Lituania, vengono talvolta considerati come parte dell\"'Europa Orientale\", in forza anche del concetto di stati post-sovietici. Geograficamente il termine baltico si riferisce a tutti gli stati che si affacciano sul Mar Baltico. Occasionalmente altre aree confinanti quindi con il Mar Baltico e il Mare del Nord come la Russia nord-occidentale, la Polonia del nord, il Benelux e la Germania settentrionale, vengono inglobati nel concetto di \"Europa Settentrionale\".\nPrima del XIX secolo, il termine \"nordico\" o \"settentrionale\" era comunemente usato per riferirsi all'Europa del Nord in un senso che includeva i Paesi del Nord, la Russia europea, i Paesi Baltici (al tempo la Livonia e Curlandia) e l'Islanda.\nIn tempi pi\u00f9 recenti, quando l'Europa era dominata dalla regione mediterranea (Impero romano), ogni parte del continente non contigua all'impero era definita come Europa del Nord, inclusa la Germania e l'Austria. Questo significato \u00e8 tuttora in uso in alcuni contesti, come nelle trattazioni sul Rinascimento settentrionale. Nell'era medievale, il termine (Ultima) Thule era usato per riferirsi a un luogo semi-mitico nelle estreme regioni settentrionali del continente.\nNel contesto dell'Unione europea, sono comunemente appartenenti al gruppo settentrionale:\nIl Danevirke e il Canale della Manica sono spesso considerati come linea di demarcazione tra Europa del Nord e del Sud poich\u00e9, almeno ad ovest, la maggior parte delle terre a sud della linea era governata dai Franchi con Carlo Magno, mentre la parte a nord della linea era del Regno d'Inghilterra, sotto Canuto il Grande.\nCaratteristiche comuni.\nGli standard di vita dei Paesi nordici (Norvegia, Danimarca, Svezia, Islanda, Finlandia) sono tra i pi\u00f9 avanzati al mondo, tanto che si trovano ai primi posti nella classifica dell'Indice di sviluppo umano, nella classifica della qualit\u00e0 di vita e nelle classifiche di libert\u00e0 d'espressione e di stampa. Essi risultano in ottime posizioni anche per la competitivit\u00e0 economica. Risultano inoltre tra i paesi pi\u00f9 felici del mondo, tra i paesi con una democrazia pi\u00f9 efficiente del mondo e tra i paesi di pi\u00f9 alto livello per ricerca e sviluppo.\nI Paesi nordici basano il proprio sistema economico-sociale sul cosiddetto modello nordico, ovvero un modello di ispirazione socialdemocratica, che si fonda infatti sul sostegno ad uno stato sociale, su un\u2019economia mista e su un forte welfare che prevede una forte promozione dell\u2019uguaglianza di status e un elevato livello di protezione sociale, definito spesso \"dalla culla alla tomba\" per la rigorosa tutela fornita dallo Stato dal momento della nascita del cittadino alla sua morte."}
{"id": "653772", "revid": "73537", "url": "https://it.wikipedia.org/wiki?curid=653772", "title": "Romsa", "text": ""}
{"id": "653773", "revid": "406085", "url": "https://it.wikipedia.org/wiki?curid=653773", "title": "Europa del Nord", "text": ""}
{"id": "653777", "revid": "768068", "url": "https://it.wikipedia.org/wiki?curid=653777", "title": "Regione baltica", "text": "Regione baltica \u00e8 un termine utilizzato per denominare le regioni che si affacciano sul mar Baltico. La sua corrispondenza geografica varia in funzione del contesto e dell'interpretazione del termine stesso.\nDescrizione.\nA seconda del contesto, regione baltica pu\u00f2 significare:\nEtimologia.\n\"Baltico\" deriva dalla radice di una lingua proto indo-europea \"balt-\", che significa \"bianco\", per cui mar Baltico significa \"mare bianco\"."}
{"id": "653779", "revid": "1305772", "url": "https://it.wikipedia.org/wiki?curid=653779", "title": "Guascone", "text": ""}
{"id": "653786", "revid": "1942768", "url": "https://it.wikipedia.org/wiki?curid=653786", "title": "Concorrenza (informatica)", "text": "In informatica la concorrenza \u00e8 una caratteristica dei sistemi di elaborazione nei quali pu\u00f2 verificarsi che un insieme di processi o sottoprocessi (thread) computazionali sia in esecuzione nello stesso istante. Tale sistema viene appunto chiamato sistema a concorrenza o sistema concorrente. L'esecuzione contemporanea pu\u00f2 condurre a interazione tra processi quando viene coinvolta una risorsa condivisa. Un'importante classe di sistemi informatici nei quali gli aspetti di concorrenza sono fondamentali \u00e8 quella dei sistemi operativi.\nIntroduzione.\nIl concetto di concorrenza \u00e8 contrapposto a quello di sequenzialit\u00e0. In un sistema sequenziale i processi vengono eseguiti uno per volta e non si verifica alcuna forma di interazione tra essi durante l'esecuzione.\nDato che in un sistema concorrente la variet\u00e0 di interazioni che si possono verificare tra processi in esecuzione \u00e8 notevole, sono state elaborate delle teorie in merito alla gestione delle problematiche connesse alla concorrenza. Sulla base di queste teorie sono state sviluppate sia delle tecniche di programmazione (programmazione concorrente) sia dei linguaggi che integrano nativamente primitive per la corretta gestione della concorrenza.\nProblematiche.\nLa concorrenza pu\u00f2 portare ad una serie di problematiche legate all'utilizzo di una stessa risorsa condivisa da parte di pi\u00f9 processi. Un determinato susseguirsi di eventi pu\u00f2 causare condizioni critiche. La programmazione concorrente sfrutta alcuni principi per fronteggiare e risolvere questo tipo di problematiche.\nIl problema delle \"corse critiche\" pu\u00f2 essere evitato impedendo che pi\u00f9 di un processo per volta acceda a risorse condivise. Con la mutua esclusione si evita che pi\u00f9 processi che contendono una risorsa riescano ad accedervi contemporaneamente.\n\u00c8 anche possibile effettuare delle stime sulle risorse che verranno impegnate da un processo. Grazie a tali stime, esistono sistemi in cui invece di risolvere le situazioni di stallo risulta pi\u00f9 semplice evitarle a priori.\nTutte le tecniche prevedono la costruzione di matrici che tengono traccia dell'utilizzo delle risorse (matrici di traiettoria di risorse) o si basano su algoritmi noti come l'algoritmo del banchiere.\nComunicazione interprocesso.\nNell'ambito della programmazione concorrente la comunicazione interprocesso (IPC o InterProcess Communication) \u00e8 di fondamentale importanza per gestire correttamente possibili situazioni di accesso a risorse condivise. I sistemi concorrenti mettono a disposizione delle primitive di comunicazione che permettono di alternarsi (escludendosi a vicenda) nell'accesso ad una risorsa condivisa oltre a primitive di sincronizzazione che permettono di intervenire sulla sequenza secondo la quale avverranno determinati eventi. Ogni sistema concorrente implementa e mette a disposizione le proprie primitive, ma nonostante ci\u00f2 i sistemi si rifanno ad una base teorica comune. Per questo \u00e8 possibile creare una panoramica d'insieme. \nLe pi\u00f9 comuni vie di comunicazioni interprocessuali sono:\nIl concetto di atomicit\u00e0 nei sistemi concorrenti ha due fondamentali caratteristiche:\n\u00c8 evidente che tutte le primitive di comunicazione e sincronizzazione intraprocesso debbano rispettare questa condizione di atomicit\u00e0.\nProblemi classici.\nEsiste una serie di problemi classici nella programmazione concorrente. Essi vengono utilizzati per dimostrare l'efficienza di determinate teorie o algoritmi e forniscono una base comune per potere effettuare dei paragoni.\nTra quelli pi\u00f9 famosi si elencano:\nModelli matematici.\nLe reti di Petri sono un ottimo strumento per la descrizione di sistemi dotati di concorrenza."}
{"id": "653796", "revid": "198277", "url": "https://it.wikipedia.org/wiki?curid=653796", "title": "Eddy Baggio", "text": "Biografia.\n\u00c8 il fratello minore di Roberto Baggio. Il suo nome fu scelto dal padre per omaggiare Eddy Merckx.\nCarriera.\nGiocatore.\nClub.\nCresce calcisticamente nella Fiorentina, ma non esordisce mai nella prima squadra toscana, che nella stagione 1993-1994 milita in Serie B, in quanto l'allenatore Claudio Ranieri gli preferisce i pi\u00f9 quotati Batistuta, Robbiati, Banchelli, Baiano e Flachi.\nLa stagione successiva esordisce come professionista vestendo la maglia del Palazzolo, in Serie C1, dove segna all'esordio nel pareggio per 1-1 contro il Bologna. Nel 1995 torna in Toscana al , dove trova poco spazio e a gennaio viene ceduto al Giorgione, in Serie C2. Nella stagione 1996-1997 raggiunge con la formazione veneta le semifinali play-off per il passaggio in C1. Viene poi acquistato dall', in Serie C1, dove segna 11 gol in 32 partite.\nLa stagione della svolta \u00e8 quella successiva, 1999-2000: Eddy gioca sempre in Serie C1, stavolta nell' con cui segna 22 gol nella \"regular season\" e 1 nei play-off, in quello che rimarr\u00e0 il suo miglior periodo sotto il profilo realizzativo, seppur non sufficiente alla squadra \"bianconera\" per salire di categoria.\nLa prolifica stagione ascolana gli vale il ritorno ad Ancona, che aveva pareggiato contro l' nella finale play-off, ma risulta vincitrice per il miglior piazzamento in classifica. All'esordio nella categoria, in Serie B segna 6 gol, tra cui una tripletta nel 4-1 contro la Salernitana del 5 novembre 2000: nelle Marche si ritrova curiosamente a fare coppia in attacco con un altro \"fratello d'arte\" del calcio italiano, ovvero Max Vieri, fratello minore di Christian.\nL'anno dopo scende nuovamente di categoria, vestendo la maglia del Catania, ma quella in C1 \u00e8 solo una parentesi: con gli etnei ottiene una nuova promozione siglando ben 18 gol in B e nei successivi tre campionati veste le maglie di , e di nuovo Catania, in Serie B. Nel gennaio 2005 torna in Serie C1, acquistato dallo Spezia di Marco Alessandrini, realizzando 5 reti in 17 partite, una delle quali in rovesciata allo Zini di Cremona.\nNella stagione 2005-2006 viene acquistato dal nell'ambito dell'operazione di mercato che porta Saverio Guariniello a La Spezia. A causa di un infortunio occorsogli poco prima del trasferimento e delle scelte tecniche della coppia di allenatori Mariani-Toma, resta nei primi mesi fuori dalla formazione titolare e solo da gennaio inizia a essere impiegato stabilmente come prima scelta. Grazie agli 11 gol realizzati in 21 gare di campionato, e alla rete segnata nella finale di ritorno dei play-out contro la Massese al 98', diviene l'uomo-simbolo della salvezza pisana.\nNella stagione 2006-2007 gioca poche partite, ma risulta comunque decisivo per la promozione in B, segnando 5 importanti reti nella prima parte della stagione, prima di infortunarsi nel mese di gennaio. Durante il campionato di Serie C1 ha indossato una speciale fascia di capitano, regalatagli appositamente per l'occasione dal fratello Roberto. Nella stagione 2007-2008 l'allenatore Gian Piero Ventura non lo inserisce nella lista dei 21 obbligatoria per poter giocare in Serie B e rimane fuori rosa fino al 24 gennaio 2008 quando firma un contratto fino a giugno con il Portogruaro, squadra di Serie C2. Nel 2008-2009 \u00e8 alla Sangiovannese, squadra militante in Seconda Divisione, al termine di questa stagione si \u00e8 ufficialmente ritirato dal calcio professionistico .\nNazionale.\n\u00c8 stato convocato nella rappresentativa italiana Under-17, con la quale ha partecipato al campionato mondiale di categoria del 1991.\nAllenatore.\nDall'agosto 2011 \u00e8 alla guida della formazione allievi nazionali del Pisa.\nDalla stagione 2012-2013 diventa l'allenatore degli Allievi Lega Pro della Fiorentina. Per l'annata 2013-2014 passa ad allenare i Giovanissimi nazionali della Fiorentina. Nel 2014 porta i Giovanissimi B 2002 della Fiorentina alla vittoria del Memorial Fabbrini."}
{"id": "653800", "revid": "90227", "url": "https://it.wikipedia.org/wiki?curid=653800", "title": "Contrada della selva", "text": ""}
{"id": "653801", "revid": "287204", "url": "https://it.wikipedia.org/wiki?curid=653801", "title": "Budapest Honv\u00e9d SE", "text": ""}
{"id": "653802", "revid": "281779", "url": "https://it.wikipedia.org/wiki?curid=653802", "title": "Baltia", "text": "Baltia era un'isola leggendaria della mitologia romana, che doveva trovarsi nell'Europa del Nord. \u00c8 menzionata da Senofonte, in accordo con la \"Naturalis historia\" (\"Storia naturale\") di Plinio il Vecchio. Il Mar Baltico potrebbe essere stato chiamato proprio come quest'isola.\nDiversi ricercatori posizionano l'isola leggendaria in Zelanda, o presso un'altra isola del Mar Baltico, vicino alle isole dell'Estonia oppure vicino alle coste ricche di ambra dell'attuale Lituania, o nella parte meridionale della Scandinavia (oggi appartenente a Norvegia e Svezia), o ancora sull'isola di Helgoland, nel Mare del Nord. Le due ultime posizioni sono improbabili come luoghi \"sopra le coste, la cui ambra viene sollevata dalla marea in primavera e che gli abitanti usano come carburante\", come descrive Plinio il Vecchio nella \"Naturalis historia\", perch\u00e9 questi non sono luoghi in cui l'ambra si trova abbondantemente. \nPlinio usa alternativamente in nome di Baltia i nomi di \"Basilia\" e di \"Abalo\". Il nome di \"Basilia\" risale all'opera dello storico Diodoro Siculo, mentre il nome di \"Abalo\" sarebbe stato ripreso dall'opera, purtroppo andata perduta, di Pitea.\nCos\u00ec riporta Plinio riguardo il viaggio di Pitea e la menzione dell'isola di Abalo:"}
{"id": "653803", "revid": "131962", "url": "https://it.wikipedia.org/wiki?curid=653803", "title": "Gothic 2", "text": ""}
{"id": "653804", "revid": "1632387", "url": "https://it.wikipedia.org/wiki?curid=653804", "title": "Dau\u00f0i Baldrs", "text": "Dau\u00f0i Baldrs \u00e8 il quinto album di Burzum pubblicato nel 1997.\nIl disco fu completato in pochi mesi a causa delle ristrettezze dovute alla carcerazione di Varg Vikernes, infatti in prigione gli era consentito solo l'utilizzo di sintetizzatori, come anche in occasione del successivo \"Hli\u00f0skj\u00e1lf\".\nIl disco.\n\"Dau\u00f0i Baldrs\" \u00e8 il primo album ambient di Burzum, capostipite di una trilogia che rester\u00e0 incompiuta per scelta dello stesso Varg Vikernes; i sei brani che lo compongono hanno come filo conduttore, come anticipato dal titolo, la morte del dio della mitologia norrena Baldr. Il disco venne registrato usando un sintetizzatore mentre Varg Vikernes stava scontando la pena per l'omicidio di Euronymous; la svolta ambient comunque \u00e8 forzata in quanto in carcere l'unico strumento concesso a Vikernes \u00e8 una tastiera. Il progetto in verit\u00e0 era pi\u00f9 ambizioso: la musica avrebbe dovuto fare da sottofondo a una voce che narrava le vicende della morte di Baldr; le autorit\u00e0 norvegesi, per\u00f2, non misero a disposizione di Vikernes un microfono e questi dovette ripiegare esclusivamente sul sintetizzatore.\nDa notare, per sottolineare una certa continuit\u00e0 con il disco precedente, che la terza traccia \"B\u00e1lfer\u00f0 Baldrs\" \u00e8 una sorta di versione tastieristica di \"Jesus' Tod\", brano dell'album \"Filosofem\". I suoi riff sono riutilizzati in stile di melodie medioevali suonate con la tastiera. La quinta traccia \"Illa Ti\u00f0andi\" \u00e8 una versione alternativa suonata al piano di \"Decrepitude\", sempre dall'album \"Filosofem\". Infine, il tema principale della traccia \"Dau\u00f0i Baldrs\" verr\u00e0 ripreso 13 anni dopo in versione metal nel brano \"Belus' d\u00f8d\" dell'album \"Belus\".\nOrigine.\nDurante la sua permanenza in prigione, Varg Vikernes prese le distanze dal movimento black metal, al quale non si sentiva pi\u00f9 collegato secondo le sue dichiarazioni all'epoca, riferendosi ad esso come \"musica da negri\" e annunci\u00f2 che probabilmente non avrebbe mai pi\u00f9 pubblicato album metal. Inoltre, \"dopo aver negato il proprio passato nel metal estremo\", Vikernes decise di mantenere comunque vivo il progetto Burzum dedicandosi all'unico strumento che, di tanto in tanto, gli era permesso suonare in carcere. Egli compose \"Dau\u00f0i Baldrs\" suonando esclusivamente una tastiera, mentre era detenuto nel penitenziario di Bergen. Come studio di registrazione, le note dell'album indicano: Breidablik T\u00f3nholl, che \u00e8 in realt\u00e0 la mitologica dimora di Balder. Varg Vikernes ha descritto l'album come la prima parte di una trilogia sugli Asi, gli dei della mitologia norrena.\nTredici anni dopo la pubblicazione dell'album, Vikernes torn\u00f2 comunque al metal nonostante le dichiarazioni contrarie, annunciando che la versione metal della canzone \"Dau\u00f0i Baldrs\" sarebbe stata inclusa nel suo prossimo album \"Belus\".\nCopertina.\nLa copertina del disco, un dipinto dell'artista interdisciplinare norvegese Tania Stene, mostra dei vichinghi, alcuni in piedi e altri in ginocchio, un prete cristiano e il suo valletto. Nell'illustrazione, la visione razzista del mondo di Vikernes \u00e8 chiaramente evidente: il cappotto del vichingo in ginocchio, che \u00e8 il re degli altri, \u00e8 decorato con svastiche arrotondate, e lo stesso Vikernes ha sottolineato nel \"Muspellzheimr Journal\" \"che tutti i personaggi raffigurati sono biondi e con gli occhi azzurri, tranne lo straniero, il portatore di morte, cio\u00e8 il prete cattolico e il suo valletto\".\nLa copertina alternativa, sulla quale il titolo del disco \u00e8 \"Baldrs D\u00f8d\", mostra dei vichinghi nudi e morti sul pavimento; un altro, sempre nudo, in ginocchio, un vichingo vestito lo sta per colpire con una mazza ferrata per ucciderlo in una sorta di esecuzione. Un altro ride di lui, e un altro tende una croce latina al vichingo nudo che sta per essere giustiziato.\nStile musicale e testi.\nTutti i brani sono strumentali, ma l'album contiene testi di accompagnamento. Vikernes vede il mito della morte di Balder come una metafora dei diversi lati della psiche umana; con Balder muore anche il significato della vita.\nVikernes sottolinea che la logica, rappresentata da Loki, il dio dell'astuzia e dell'inganno, non ha sentimenti. In tal modo, impedisce all'umanit\u00e0 di riguadagnare il senso della vita; in altre parole, la scienza moderna impedisce alle persone di riguadagnare il senso della vita. Le persone sanno perch\u00e9 vivono, conoscono la verit\u00e0, ma non possono accettarla perch\u00e9 non pu\u00f2 essere scientificamente provata. Pertanto, il Ragnar\u00f6k \u00e8 l'unica soluzione. Esso \u00e8 il \"crepuscolo degli dei\", ma \u00e8 anche un nuovo inizio. Dopo il combattimento, Balder e i figli e le figlie degli dei sarebbero tornati e avrebbero portato una nuova et\u00e0 dell'oro.\nCon le successive domande retoriche su chi siano i \"parassiti dell'umanit\u00e0\" e quale religione avesse ucciso il significato pagano della vita, Vikernes allude agli ebrei e al cristianesimo, dando cos\u00ec l'idea diffusa negli ambienti di estrema destra, che il \"giudaico-cristianesimo\" stia prendendo il sopravvento.\nSebbene la copertina del disco e le spiegazioni di Vikernes sul significato dell'album siano chiaramente razziste, i testi che l'accompagnano \"non sono apertamente neonazisti\". Piuttosto, riflettono le sue credenze pagane e si occupano di personaggi tratti dalle leggende popolari norvegesi.\nL'album \u00e8 minimalista, le canzoni di solito consistono solo di alcune semplici melodie che si ripetono per l'intera durata. Poich\u00e9 si tratta di registrazioni MIDI, gli strumenti imitati come il sassofono (come nella prima traccia \"Dau\u00f0i Baldr\") e il violino non sembrano autentici, mentre il piano e la tastiera suonano normali. \"B\u00e1lfer\u00f0 Baldrs\" \u00e8 un remake di \"Jesu d\u00f8d\" dall'album precedente \"Filosofem\" con una sola melodia che si ripete per tutto il brano; in alcuni passaggi questa non viene riprodotta e in questi \u00e8 possibile ascoltare solo il coro di sottofondo e le tastiere. \"Illa ti\u00f0andi\" \u00e8 un pezzo minimalista; consiste solo di melodie pianistiche semplici e lente, due continuamente ripetute e occasionalmente integrate da un coro. Lo stesso Vikernes ha scritto sul suo sito Web nel 2009:\nStilisticamente l'album viene solitamente classificato come ambient, o pi\u00f9 propriamente dark ambient; nel libro \"Lords of Chaos\", la musica contenuta in \"Dau\u00f0i Baldrs\" \u00e8 descritta come un \"tipo di elettronica oscura\", e \"in combinazione con la metafora mistica dei testi [...] anche come musica new age oscura\".\nPubblicazione.\nIl disco \u00e8 uscito in vari formati: CD digipack per la Misantrophy, LP nero gatefold con libretto e con 6 carte dei tarocchi allegate raffiguranti l'artwork del disco (in edizione limitata sempre per la Misantrophy), LP in edizione limitata a 1000 copie ristampato nel 2005 dalla Back on Black. Nel 2010 \u00e8 stato ristampato in formato CD dalla Byelobog Productions.\n\"Baldrs D\u00f8d\".\nL'album era stato originariamente intitolato \"Baldrs D\u00f8d\". Il CD promozionale della Misanthropy distribuito prima della pubblicazione dell'album era cos\u00ec intitolato, e il disco ha una copertina differente. Inoltre, alcune copie dell'album hanno un errore di stampa nel logo \"Burzum\", scritto \"Burzu\".\nAccoglienza.\nLa musica di \"Dau\u00f0i Baldrs\" e \"Hli\u00f0skj\u00e1lf\" \u00e8 stata paragonata alla proposta musicale dei Dead Can Dance se non direttamente ispirata ad essa; Vikernes stesso ha menzionato in varie interviste di conoscere il loro album \"Within the Realm of a Dying Sun\" del 1987 e di averlo ascoltato molto nel corso del 1992.\nTruhe di metal.de sperava che Burzum offrisse di nuovo qualcosa di veramente interessante con \"Dau\u00f0i Baldrs\": musica potente, canzoni varie, temi melodici innovativi. Almeno in teoria. Invece scrisse: \"Con queste introduzioni estese, questi pezzi sono costituiti da un turbinio di tastiere noioso, che non cambia quasi mai, e che a causa del fattore nervoso che aumenta esponenzialmente dopo un minuto d'ascolto, non \u00e8 nemmeno adatto per addormentarsi\". Tyler Munro di sputnikmusic recens\u00ec molto negativamente l'album, scrivendo: \"Praticamente tutto in questo album pu\u00f2 essere definito terribile. \u00c8 l'equivalente \"black metal\" di una scena del film \"Freddy Got Fingered\", dove Gordon suona un organo fatto di salsicce, un \"tentativo zoppo\" in stile neoclassico-ambient, suonato su un pianoforte per bambini. La copertina del disco \u00e8 ridicola e non avevo riso cos\u00ec tanto da molto tempo, anche se l'album \u00e8 iniziato in modo epico fino all'inizio della traccia MIDI del sassofono\". J\u00f8hnny del sito ultimate-guitar.com descrisse \"Dau\u00f0i Baldrs\" come un \"grande album ambient con terribili suoni MIDI che peggiorarono notevolmente l'album\"; egli critic\u00f2 strumenti come il sassofono e il violino che suonano in modo ridicolo riprodotti in questa versione MIDI, ad esempio cit\u00f2 il suono del violino in \"Hermo\u00f0r \u00e1 Helfer\u00f0\" che, secondo lui, distrugge totalmente la canzone."}
{"id": "653806", "revid": "1305772", "url": "https://it.wikipedia.org/wiki?curid=653806", "title": "Gothic III", "text": "Gothic 3 \u00e8 un videogioco di ruolo sviluppato da Piranha Bytes e pubblicato da JoWooD il 13 ottobre 2006. \u00c8 il terzo capitolo della serie di Gothic.\nIn Germania, Gothic III ha registrato 100.000 copie vendute nella sola prima settimana dalla messa in commercio.\nIn questo capitolo il giocatore trova il regno di Myrtana invaso da un esercito di orchi. Ormai distrutto, il regno \u00e8 nelle loro mani e i sopravvissuti della guerra sono ridotti in schiavit\u00f9, anche la capitale \u00e8 caduta e solo il castello ancora resiste, difeso da un manipolo di paladini condotti da Re Robar II. Ma c'\u00e8 ancora una speranza: alcuni uomini si sono ribellati, rifugiandosi nelle foreste dando vita alla Resistenza, pronta a insorgere contro la tirannia orchesca.\nIl giocatore pu\u00f2 scegliere se unirsi agli orchi, ai Realisti ribelli o agli Hashishin, e, conseguentemente, scegliere chi far prevalere.\nCaratteristiche di gioco.\nIl giocatore interpreta il suo PG (personaggio) e deve fargli sviluppare varie abilit\u00e0 tra cui l'alchimia (creare pozioni), il forgiare armi, lo scuoiare, l'uso delle armi a una mano e a due mani, l'utilizzo dell'arco e della balestra, le capacit\u00e0 mentali e il mondo del borseggio e della furtivit\u00e0.\nIn questo capitolo \u00e8 stata aggiunta come nuova caratteristica del personaggio la \"reputazione\": nei villaggi il giocatore dovr\u00e0 essere \"famoso\", per riuscire ad accedere a determinate parti della citt\u00e0 e quindi a eventuali quest.\nAltre novit\u00e0 che caratterizzano questo capitolo sono la presenza di nuovi animali e bestie e della possibilit\u00e0 di far utilizzare al nostro eroe gli scudi e gli elmi, sebbene questi ultimi non siano facili da trovare all'interno del gioco.\nUn'altra innovazione molto pi\u00f9 scenica e in certi casi utile, \u00e8 l'IA (intelligenza artificiale) degli animali: girando per il regno non \u00e8 infatti difficile trovare branchi di cervi, lupi, bisonti e altre creature, e in molti casi si possono vedere lupi che attaccano saprofagi o altri animali. Ma non solo: a volte si pu\u00f2 assistere a delle vere e proprie lotte tra orchi e animali selvatici.\nIl gioco ha ricevuto critiche alla data di pubblicazione a causa dei requisiti di sistema eccessivi e dei bug, sia tecnici che di gameplay, che ne compromettevano l'esperienza di gioco su alcuni sistemi, facendo sembrare Gothic 3 un prodotto \"non finito\". Molti dei fan storici della serie Gothic sono rimasti delusi da questo capitolo, ritenendolo non all'altezza dei capitoli precedenti, o comunque destinato a un pubblico differente da quello storico della serie. Queste e altre difficolt\u00e0 hanno portato alla separazione del distributore del gioco, Jowood, dal team di sviluppo Piranha Bites.\nMa attraverso le varie patch il gioco ha tolto gran parte dei bug e quindi molte critiche.\nTrama.\nLa trama di Gothic 3 continua da dove \u00e8 stata lasciata nel precedente capitolo; l'eroe e i suoi compagni, in viaggio sulla nave dei paladini (l'\"Esmeralda\"), approdano finalmente a Myrtana. Il gioco comincia quindi in un piccolo villaggio sulla costa di Myrtana, \"Ardea\", dove l'eroe e i suoi compagni della colonia (Diego, Gorn, Lester e Milten) dovranno affrontare degli orchi che hanno invaso il villaggio e schiavizzato i suoi abitanti. Si viene quindi a sapere che la guerra \u00e8 stata vinta dagli orchi comandati da Kan e che ormai tutto il continente (tranne la capitale) \u00e8 stato da loro occupato e che Xardas (il nostro vecchio mentore e negromante), grazie al potere di Beliar, dio dell'oscurit\u00e0, ha assorbito la magia delle rune magiche dentro una pietra focalizzatrice, privando quindi i paladini e i maghi della magia, necessaria per sconfiggere gli orchi.\nIn questo panorama disperato per la razza umana, molti sono stati schiavizzati mentre altri umani sono rimasti fedeli al re Rhobar II e si sono rifugiati nelle terre selvagge dando inizio ad un movimento ribelle nel tentativo di riprendersi le citt\u00e0 perdute. Un'altra parte degli uomini ha abbracciato la mentalit\u00e0 degli orchi e rinnegato il re, entrando al loro servizio come mercenari. Contemporaneamente, nel deserto del Varant, gli Hashishin guidati da Zuben, potente servo di Beliar, dominano incontrastati la regione lavorando come cacciatori, maghi e mercanti di schiavi, affrontando ci\u00f2 che resta del popolo dei nomadi e dei maghi dell'Acqua, loro guide spirituali. Nel Nordmar invece, i clan dei barbari resistono furiosamente e con tenacia agli orchi, che cercano di scacciare in ogni modo dalla terra dei loro antenati.\nPi\u00f9 la trama andr\u00e0 avanti, pi\u00f9 si delineer\u00e0 la necessit\u00e0 di trovare i perduti artefatti di Adanos, oggetti leggendari nascosti nei templi degli antichi, fondamentali per il protagonista per poter scegliere che parti prendere nella guerra degli dei, e decidere in tale modo quale razza soverchier\u00e0 le altre e dominer\u00e0 il mondo di Myrtana.\nPrimo finale: inteso come il finale buono, l'eroe sceglie di combattere per il dio degli umani Innos, a cui sacrifica i 5 artefatti di Adanos. Lo stesso dio gli dona una spada fiammeggiante con l'ordine di liberare Myrtana dal dominio degli orchi uccidendo tutti i loro capi, liberare il deserto dal dominio degli Hashishin eliminando Zuben e infine di ridare la magia ai paladini grazie ai 12 calici di fuoco raccolti durante il viaggio.\nSecondo finale: inteso come il finale cattivo, l'eroe decide di sottomettersi al dio oscuro Beliar, a cui sacrifica i 5 artefatti di Adanos. Il dio gli comanda quindi di compiere la sua vendetta verso Xardas, colpevole di aver usato il suo potere, uccidendo tutti i capi degli orchi, colpevoli di non seguire pi\u00f9 il suo richiamo, uccidere Zuben in quanto aveva adempiuto al suo dovere, ed eliminare re Rhobar II in quanto devoto servo di Innos.\nTerzo finale: inteso come il finale neutrale, l'eroe sceglie di non schierarsi con nessuna delle parti ma, su consiglio di Xardas, decide di raccogliere i 5 artefatti di Adanos e distruggerli nella fornace magica del Clan del Martello di Nordmar e racchiudere il loro potere nella pietra focalizzatrice del mago oscuro, per poi portargli il Bastone dell'Eterno Vagabondo e lo Scettro del Varant, due mistici oggetti appartenenti rispettivamente a Zuben e Rhobar. Dopodich\u00e9 Xardas riveler\u00e0 l'esistenza di un portale di pietra che conduce nelle terre ignote, al di l\u00e0 di Myrtana. Usando la pietra, Xardas e l'eroe daranno abbastanza energia al portale per poter funzionare e trasportarli nelle terre ignote, lasciando al protagonista la scelta di fuggire dal destino di Giudice della guerra degli dei.\nAmbientazione.\nIl mondo di Gothic III \u00e8 diviso in tre grandi regioni:\nMyrtana: \u00e8 una regione temperata situata nel centro del mondo di gioco; vasta e frastagliata di monti e foreste, popolate dagli animali e dalle creature pi\u00f9 disparate. Ogni citt\u00e0 che sorge in questa regione \u00e8 sotto il dominio degli orchi, con l'eccezione della vecchia capitale, ancora in fase di battaglia. Nei boschi pi\u00f9 fitti si possono trovare anche gli ultimi Ranger rimasti a Myrtana, guidati dai druidi.\nVarant: il Varant \u00e8 la pi\u00f9 vasta regione del gioco ed \u00e8 un immenso deserto di sabbia costituito da dune. In questo ambiente estremo gli Hashishin, popolo di brutali guerrieri adoratori di Beliar spadroneggiano in tutti i territori. Alleatisi con gli orchi, gli Hashishin conducono un prolifico commercio di artefatti e schiavi. Oltre a questo aiutano gli orchi ad aprire i templi degli antichi, per poter reclamare le reliquie divine al loro interno. Cosi facendo hanno risvegliato i non morti periti anni prima. In questo momento di stallo, la popolazione dei nomadi, guidati dai maghi dell'acqua, tenta di rovesciare il dominio Hashishin con azioni di guerriglia.\nNordmar: sebbene sia la regione pi\u00f9 piccola del gioco, Nordmar \u00e8 anche la pi\u00f9 pericolosa in quanto piena di crepacci e dirupi, labirintica e caotica. In pi\u00f9 si trovano moltissime bestie pericolose ad ogni angolo. In questo clima duro, i clan dei barbari resistono con tenacia al dominio degli orchi, cacciandoli attivamente in grossi gruppi di sterminatori. Gli orchi presenti nella regione attaccano a vista qualsiasi umano vedano. Nella regione sono presenti anche 6 tombe ancestrali, appartenenti a guerrieri leggendari.\nColonna Sonora.\nLo sviluppo della colonna sonora \u00e8 affidato a Kai Rosenkranz, che aveva gi\u00e0 collaborato con JoWood per i primi due capitoli della saga.\nLe melodie, molto ben studiate, spaziano fra motivi medievali ed etnici, mantenendo per\u00f2 un'accurata armonia.\nAddon.\nA fine 2008 \u00e8 stato pubblicato in versione stand-alone un addon ufficiale intitolato \"Gothic 3: Forsaken Gods\".\nSviluppato da una software house indiana (la Trine Games), l'addon si ricollega a uno dei tre finali di Gothic 3 (quello in cui l'Eroe senza nome e Xardas entrano in un portale interdimensionale che li conduce verso le Terre Sconosciute), fungendo cos\u00ec da tramite fra Gothic 3 e .\nPatch ufficiali.\nAll'uscita del gioco e per molto tempo a seguire Gothic 3 \u00e8 stato criticato per la presenza di numerosi bug, sia di natura tecnica (problemi connessi alla grafica o al suono) sia legati agli eventi del gioco (come quest non completabili, abilit\u00e0 non accessibili). Le patch ufficiali portano il gioco alla versione 1.12, e, a causa della rottura dei rapporti fra gli sviluppatori e il distributore, nonostante la permanenza di vari problemi da correggere non ne sono state pubblicate altre.\nPatch dalla comunit\u00e0.\nVisto che sia gli sviluppatori che il distributore avevano abbandonato il gioco e i clienti a loro stessi, la comunit\u00e0 degli appassionati di Gothic ha provveduto a realizzare una serie di patch non ufficiali, contenenti numerose correzioni ai vari problemi segnalati dai giocatori. L'ultima patch disponibile \u00e8 la 1.75, accessibile tramite i forum dedicati alla saga. Essendo la somma di tutte le modifiche apportate rispetto al gioco originale, la patch \"pesa\" pi\u00f9 di 2GB e apporta moltissime correzioni di bug, miglioramenti grafici e un rinnovato motore di IA che permette di avere da uno a tre nemici che combattono contemporaneamente contro l'eroe.\nModifiche ed espansioni dalla comunit\u00e0.\nLo stesso team della Community Patch ha pubblicato un pacchetto denominato \"Quest Packet\", che comprende modifiche alle texture e soprattutto aggiunta di PNG e di missioni di cui 81 minori e 21 invece pi\u00f9 importanti, che obbligano l'eroe a dover interagire con personaggi di pi\u00f9 aree - a volte molto distanti tra loro - per poter essere completate.\nI dialoghi nelle nuove missioni sono in tedesco (lingua madre della maggior parte delle persone che si occupano della patch) e per evitare confusioni tra inglese e tedesco, si \u00e8 preferito mantenere unicamente quest'ultima lingua nella patch. Il pacchetto \u00e8 stato reso disponibile con i sottotitoli in italiano il 3 agosto 2010..\nLa Comunit\u00e0 di sviluppatori sta lavorando su ulteriori modifiche per espandere la \"Quest Packet\" con l'introduzione di nuovi PNG e nuove missioni da compiere.\nLa distribuzione di questa ulteriore espansione tradotta in italiano \u00e8 avvenuta nel giugno 2013.\nVa notato che non essendoci disponibilit\u00e0 di tool di gestione del gioco a livello programmatorio, la maggior parte delle modifiche sono eseguite intervenendo direttamente a livello binario sui file contenenti le impostazioni del gioco: questo spiega perch\u00e9 \u00e8 possibile eseguire modifiche su elementi gi\u00e0 esistenti (cambiare l'aspetto dei PNG, le texture delle case, il colore della pelliccia di un animale, etc) o modificarne il numero (es: aggiungere nemici umani o animali), ma non \u00e8 possibile introdurre elementi precedentemente assenti (es: nuovi animali come orsi nel Nordmar o cammelli nel Varant). La mancanza di specifici tool di gestione non permette di intervenire sulla geografia del mondo, impedendo la modifica di aree gi\u00e0 esistenti (es: aggiungere/togliere una grotta) o introdurre nuove aree (es: isole, montagne, citt\u00e0 ecc.)"}
{"id": "653814", "revid": "1060", "url": "https://it.wikipedia.org/wiki?curid=653814", "title": "Ostia Incarnata", "text": ""}
{"id": "653816", "revid": "1226", "url": "https://it.wikipedia.org/wiki?curid=653816", "title": "Die Herrin von Atlantis", "text": ""}
{"id": "653819", "revid": "59785", "url": "https://it.wikipedia.org/wiki?curid=653819", "title": "Risolatte", "text": "Il risolatte o crema di riso (o abbreviato cremariso) \u00e8 un dolce a base di riso diffuso in tutto il mondo, declinato in moltissime variet\u00e0 di colore e sapore. Viene anche prodotto in confezioni pronte all'uso per la vendita nella grande distribuzione alimentare.\nRisolatte nel mondo.\nIngredienti tipici del risolatte sono:\nEcco una lista (incompleta) di posti e nomi del risolatte in varie localit\u00e0:\nVarianti.\nIl risolatte non va confuso con il riso al latte, un primo piatto del Nord Italia che segue pressoch\u00e9 lo stesso metodo di preparazione della crema di riso, ma \u00e8 salato."}
{"id": "653820", "revid": "90227", "url": "https://it.wikipedia.org/wiki?curid=653820", "title": "Crema riso", "text": ""}
{"id": "653821", "revid": "90227", "url": "https://it.wikipedia.org/wiki?curid=653821", "title": "Cremariso", "text": ""}
{"id": "653822", "revid": "834", "url": "https://it.wikipedia.org/wiki?curid=653822", "title": "Centro-Sinistra", "text": ""}
{"id": "653825", "revid": "57872", "url": "https://it.wikipedia.org/wiki?curid=653825", "title": "Liste Civiche", "text": ""}
{"id": "653827", "revid": "187", "url": "https://it.wikipedia.org/wiki?curid=653827", "title": "Militare", "text": "Il termine militare indica genericamente tutto ci\u00f2 che \u00e8 relativo alle forze armate o all'organizzazione militare di un paese, o con eventi bellici condotti da eserciti organizzati.\nUso del termine.\n\"Militari\" sono tutti coloro che appartengono a strutture delle forze armate, di norma gerarchicamente strutturati in gradi ripartiti in ufficiali, sottufficiali, graduati e truppa. In senso lato, il termine \"militare\" viene spesso usato per designare il \"militare di carriera\" che, diversamente dal coscritto (o \"militare di leva\"), a ferma temporanea, fa delle attivit\u00e0 militari il proprio mestiere. L'aggettivo \"militare\" indica tutto ci\u00f2 che viene gestito da o per conto delle forze armate, in contrapposizione a ci\u00f2 che militare non \u00e8 (\"civile\"). Ad esempio accademie militari, ospedali militari, tribunali militari, genio militare ed altro.\nMolte organizzazioni che presentano affinit\u00e0 con il mondo militare, o per le finalit\u00e0 belliche, o per l'organizzazione rigidamente gerarchica, vengono definite \"paramilitari\".\nAd esempio unit\u00e0 armate che non fanno parte delle forze armate regolari di un Paese (e che possono anche essere illegali), come l'IRA (Irish Republican Army) o l'ETA (Euskadi Ta Askatasuna), oppure organizzazioni pacifiche ma con una struttura organizzativa che si richiama al mondo militare come l'Esercito della Salvezza (\"Salvation Army\").\nCompagnie militari private.\nMolte organizzazioni che presentano affinit\u00e0 con il mondo militare, o per le finalit\u00e0 belliche, o per l'organizzazione rigidamente gerarchica, vengono definite \"paramilitari\".\nAd esempio unit\u00e0 armate che non fanno parte delle forze armate regolari di un Paese (e che possono anche essere illegali), come l'IRA (Irish Republican Army) o l'ETA (Euskadi Ta Askatasuna), oppure organizzazioni pacifiche ma con una struttura organizzativa che si richiama al mondo militare come l'Esercito della Salvezza (\"Salvation Army\")."}
{"id": "653828", "revid": "834", "url": "https://it.wikipedia.org/wiki?curid=653828", "title": "Centro-Destra", "text": ""}
{"id": "653833", "revid": "287204", "url": "https://it.wikipedia.org/wiki?curid=653833", "title": "La guerra degli elfi", "text": "La guerra degli elfi \u00e8 il primo romanzo del ciclo tecno-fantasy \"La guerra degli elfi\", ideato e scritto dall'irlandese Herbie Brennan. Successivamente all'opera sono stati pubblicati \"Il nuovo re\", secondo volume del ciclo, \"Il regno in pericolo\", terzo volume, \"Il destino del regno\", quarto volume, \"La figlia degli Elfi\", quinto ed ultimo volume.\nTrama.\nHenry Atherton, una mattina scopre che sua madre \u00e8 lesbica ed ha una relazione con la segretaria di suo padre, Anais Ward. Sconcertato da questa notizia, si reca dal signor Alan Fogarty, vecchio eccentrico, ex-fisico nucleare ed ex-rapinatore di banche, per il quale Henry tiene in ordine la casa.\nPyrgus Malvae, giovane Elfo della Luce, primogenito del Monarca Danaus Plexippus del Regno degli Elfi, si trova nei guai dopo aver commesso il furto di una preziosa fenice ai danni di Lord Cossus Rodilegno, Elfo della Notte e zio del giovane ladro. Nel frattempo Sulfureo, Elfo della Notte, proprietario di una sinistra fabbrica di colla assieme al socio Bombix, trova il libro di Beleth, un prezioso manufatto demoniaco, in grado di evocare il principe Beleth, signore di Infera.\nCattura dunque Pyrgus e cerca di sacrificare il ragazzo nel tentativo di evocare Beleth, un principe demone capace di esaudire qualsiasi desiderio, grazie al libro appena trovato. Pyrgus riesce per\u00f2 a fuggire dalle grinfie dei due soci grazie a suo padre, che manda le sue guardie a prenderlo. Dopo averlo riportato a Palazzo, Plexippus dice al figlio che non \u00e8 al sicuro nel Regno, quindi prepara la sua traslazione in un mondo parallelo(il \"Mondo Analogo\" o il \"Regno della Terra\") che si scoprir\u00e0 essere il nostro.\nGiunge qui sotto forma di farfalla, ossia piccolo e con le ali, a causa di un sabotaggio del portale usato per arrivare al nostro mondo, incontra il signor Fogarty ed Henry. Questi, dopo aver salvato una creaturina alata dalle grinfie di un gatto, scoprono con sommo stupore che questa non \u00e8 affatto una semplice farfalla, ma un elfo.\nPyrgus il giorno dopo torna normale(a grandezza naturale e senza ali)e cerca di farsi aiutare dal signor Fogarty per tornare nel suo mondo. Fogarty, essendo in grado di costruire ogni genere di apparecchio riesce a mettere su un piccolo portale, che avrebbe portato il Principe nel Regno degli Elfi, se non fosse stato dirottato da parte dei demoni, infatti Pyrgus finisce ad Infera e viene catturato.\nDanaus raggiunge Fogarty con una scorta: il vecchio spiega tutto al Monarca e si reca con esso nel Regno. Poi lascia il portale pronto per Henry.\nHenry va nel Regno tramite il portale e incontra la principessa Aurora Antocharis Cardamines nuda. Se ne innamora all'istante. Intanto il signor Fogarty si reca negli appartamenti di Plexippus con il fucile e spara al Monarca. Viene arrestato immediatamente. Henry raggiunge le prigioni cercando di liberarlo, ma un \"canvero\", animaletto somigliante ad un tappetino lanoso che individua chi dice bugie e non pu\u00f2 mentire mai, rivela le bugie dette da Henry e lo mette dentro. Qui Henry scopre dallo stesso Fogarty che un demone gli controllava il cervello.\nPyrgus \u00e8 ad Infera e Beleth gli racconta tutta la verit\u00e0, convinto che poi l'avrebbe ucciso.\nHenry tuttavia riesce a salvare Pyrgus da morte certa, evocandolo, come se fosse un demone, utilizzando sempre il Libro di Beleth con l'aiuto di Aurora(che lo aveva anche fatto uscire dal carcere). Al termine dell'evocazione oltre a Pyrgus spunta un demone decisamente impazzito che parla ad Henry credendo di parlare con Beleth, dicendo che aveva contro l'intera CIA. Quindi Henry capisce che Fogarty era riuscito a vincere sul demone, ma mentre era nella Sala del Trono col fucile e stava lottando col demone, Archippus, il Vicer\u00e9, gli aveva sparato. La vicenda \u00e8 confermata da Pyrgus, infatti Beleth lo aveva messo al corrente del tradimento di Archippus.\nCon Plexippus morto, ora Pyrgus \u00e8 il Monarca Designato. Il primo atto che compie \u00e8 quello di demolire la fabbrica di colla di Sulfureo e Bombix, oltre a nominare Henry Cavaliere del Pugnale Grigio, dandogli il nome elfico di Acciaio Invitto. Per di pi\u00f9 Aurora comincia a ricambiare i sentimenti che Henry prova per lei.\nLa vicenda si conclude con Henry che torna a casa sua nel Mondo Analogo ed i suoi genitori divorziano.\nIl Mondo.\nNell'universo immaginario creato da Brennan, gli elfi abitano in un mondo parallelo al nostro; tra loro vi \u00e8 la distinzione tra Elfi della Luce ed Elfi della Notte, che da lungo tempo combattono o non hanno rapporti diplomatici molto saldi.\nMa un \"terzo Mondo\" fa parte dell'\"Universo Brennan\", cio\u00e8 Infera, che \u00e8 l'Inferno, governato dal malvagio Principe Beleth.\nLibro di Beleth.\nIl \"Libro di Beleth\" \u00e8 un libro immaginario descritto nel romanzo.\nStoria del libro.\nIl libro \u00e8 stato scritto da Beleth nel corso del periodo precedente alla sua incoronazione (1904-1916). Venne scritto su pelle di camoscio e al posto dell'inchiostro venne utilizzato sangue di agnello. La lingua utilizzata \u00e8 stato l'elfico-demoniaco. Venne portato dai demoni nel Regno degli Elfi all'inizio degli anni '20.\nMotivazione del libro.\nLa motivazione per iniziare a scrivere il manufatto avvenne la notte del 31 dicembre 1899. In occasione della celebrazione del nuovo secolo, nel palazzo reale di Infera venne organizzato un banchetto con i demoni appartenenti alle famiglie pi\u00f9 nobili del Regno. Nel corso della cena Beleth esplicit\u00f2 i suoi progetti oscuri e malvagi che aveva in riservo per il Regno degli Elfi e il Mondo Analogo una volta diventato re di Infera. Il padre, re Pazuzu (1703-1917), nonostante le sue origini demoniache, era un fervido pacifista ed aveva rapporti diplomatici con gli elfi, la mattina successiva decise segretamente di non riconoscere il figlio come erede, e pochi giorni dopo disse al figlio che lui non sarebbe mai diventato re dopo la sua decisione.\nLa rabbia di Beleth suscit\u00f2 in lui un desiderio di vendetta, che lo spinsero a scrivere tutte verit\u00e0 false sul conto del padre e tutta la sua riluttanza nei suoi confronti. a tale scopo, scann\u00f2 un agnello, e trascrisse con il sangue dell'animale su dei fogli fatti di pelle di camoscio quello che sarebbe stato il suo libro.\nImpieg\u00f2 circa 12 anni per scriverlo, fino al 1916. Sulle pagine finali del libro sono trascritte alcuni segreti sull'incoronazione del re e sui demoni. Una di queste diceva che l'incoronazione di un re avveniva su una piccola collina, e il futuro re doveva divorare il corpo del padre posto su un altare. Il tutto sarebbe avvenuto davanti alla popolazione esultante.\nBeleth sfrutt\u00f2 il fatto che la notizia era segreta, e il 29 luglio 1917, grazie all'aiuto della corte, trasse il padre in inganno e lo fece legare su di un altare su una collina di Infera. Dopo averlo scannato e divorato, Beleth venne incoronato nuovo re di Infera.\nL'anno successivo, Beleth fece eseguire un incantesimo sul libro e lo fece portare agli Elfi della Notte. Chi avesse recitato qualsiasi verso correttamente (infatti era scritto in elfico-demoniaco) lo avrebbe evocato e avrebbe potuto chiedere un desiderio o anche chiedere informazioni sul futuro. L'unico ad averlo evocato fu Silas Sulfureo nel 2000.\nCitazioni sui demoni.\nAlcune citazioni del libro sono."}
{"id": "653836", "revid": "944090", "url": "https://it.wikipedia.org/wiki?curid=653836", "title": "Livio Luppi", "text": "Carriera.\nOriginario di Vallalta (frazione di Concordia sulla Secchia), dopo aver intrapreso l'attivit\u00e0 agonistica in Serie D nella Mirandolese, fece il suo esordio in Serie A nella stagione 1964-1965 nelle file del Messina, societ\u00e0 dove rimase per cinque anni salvo una parentesi nell'Empoli.\nNel 1970-1971 approd\u00f2 al Torino che in quella stagione lo utilizz\u00f2 in 2 occasioni. Nel campionato successivo gioca 17 partite con 2 reti all'attivo.\nNel 1972-1973 venne ceduto all'Hellas Verona in cui milit\u00f2 per sei stagioni collezionando 158 presenze e 34 gol, formando con Gianfranco Zigoni una coppia d'attacco. Segn\u00f2 una doppietta nel 5-3 con cui la sua squadra batt\u00e9 il .\nNel 1978-1979 venne ceduto al dove rimase una stagione. Dal Genoa si trasferisce prima alla Pistoiese in Serie B per poi passare al Modena in Serie C.\nSuccessivamente ritorna alla Mirandolese e poi al Vis San Prospero, sodalizio in cui ricopre il duplice ruolo di allenatore-giocatore.\nIn carriera ha totalizzato complessivamente 144 presenze e 28 reti in Serie A e 89 presenze e 11 reti in Serie B."}
{"id": "653846", "revid": "767487", "url": "https://it.wikipedia.org/wiki?curid=653846", "title": "Bertrand Cantat", "text": "Biografia.\nGli inizi.\nTrascorre la sua infanzia in Normandia, a Lillebonne e Pont-Audemer, per poi ritornare nel sud-ovest francese nel 1980, dove si iscrive al Liceo \"Saint Gen\u00e8s\" a Bordeaux, e dove incontra i futuri membri del gruppo, Denis Barthe, Serge Teyssot-Gay e Fr\u00e9d\u00e9ric Vidalenc. Figlio di Guy e Daniele, un militare e una casalinga, Bertrand ha un fratello, Xavier, ex marito dell'ex ministro C\u00e9cile Dufloy, e una sorella Ann Cantat Corsini, morta prematuramente nel gennaio 2018.\nIl gruppo inizialmente opta per il nome \"Psychoz\", di ispirazione new wave, poi, passando per numerosi altri nomi fra cui anche \"Noir D\u00e9sirs\", approda nel 1987 al definitivo \"Noir D\u00e9sir\", non senza discussioni con la Barclay, loro casa discografica. Nel corso della carriera di Cantat capitano diversi problemi di salute, che lo costringono a smettere temporaneamente di cantare; come a seguito di una sincope occorsagli durante un concerto a Besan\u00e7on nel 1989, o come nel 1994, dopo il tour dell'album \"Tostaky\", dove \u00e8 costretto ad operarsi alle corde vocali.\nPersonaggio dotato di forte personalit\u00e0 e carisma, mette a frutto la notoriet\u00e0 acquisita con il suo gruppo per esprimersi sui grandi temi sociali, spesso lanciando forti messaggi politici, come in occasione del concerto di Tolone - citt\u00e0 allora amministrata dall'estrema destra del Front National - del 1997.\nIl successo.\nMentre il suo gruppo riceve al concorso musicale francese Victoires de la musique il premio per il miglior album rock (\"Des visages des figures\") e per il miglior videoclip (\"Le vent nous portera\") dell'anno, il 9 marzo 2002, Bertrand Cantat prende posizione contro le manovre della societ\u00e0 di produzione del suo gruppo, la Universal, e il suo presidente, Jean-Marie Messier, pronunciandogli contro la frase: \u00abAnche se noi siamo imbarcati sullo stesso pianeta, non facciamo assolutamente parte dello stesso mondo!\u00bb.\nNel frattempo, nel 1997, si sposa con la traduttrice Kristina Rady, dalla quale avr\u00e0 due figli, Milo e Alice, ma nel luglio del 2002 mentre Kristina \u00e8 in attesa della figlia, inizia a frequentare Marie Trintignant, presentatagli da sua sorella Ann.\nL'omicidio di Marie Trintignant.\nNella notte tra il 26 e il 27 luglio 2003, Bertrand Cantat e Marie Trintignant si trovano in una camera d'albergo a Vilnius, in Lituania, dove l'attrice era impegnata per le riprese del film per la televisione \"Colette, une femme libre\". Tra i due scoppia una discussione, durante la quale Cantat colpisce l'attrice pi\u00f9 volte. Cantat poi testimonier\u00e0: \u00abErano grandi schiaffi, e avevo anelli sulle dita. Quattro, cinque, sei volte. Forte, forte. Ho usato entrambi i lati\u00bb. E poi: \u00abHo cercato di buttarla sul divano, ma \u00e8 caduta accanto, ho mancato il colpo\u00bb. Secondo i patologi forensi lituani invece la donna sub\u00ec \u00ab19 colpi, di cui 4 in faccia, dati a pugni chiusi\u00bb, che le causarono la frattura del setto nasale, lesioni interne ed edema cerebrale.\nAl termine della violenta lite Cantat fa stendere Marie Trintignant sul letto e telefona al fratello di lei, Vincent Trintignant (che come Marie si trovava a Vilnius per le riprese), e gli racconta quanto successo. Intorno alle 4:30 Vincent lo raggiunge e trovando la sorella in stato di incoscienza propone di chiamare i soccorsi, ma Cantat lo dissuade. Vincent testimonier\u00e0: \u00abCantat diceva che bisognava lasciarla dormire, che sarebbe passato tutto con un\u2019aspirina al suo risveglio. Sembrava sincero e non ero troppo preoccupato perch\u00e9 non c\u2019erano tracce di sangue\u00bb. Sono ormai le 7:15 quando Vincent chiama i soccorsi e Marie viene ricoverata all'ospedale universitario di Vilnius in stato di coma profondo. I due uomini la accompagnano, poi Bertrand Cantat torna in albergo, dove cerca di suicidarsi ingoiando una miscela di tranquillanti e antidepressivi. Verr\u00e0 poi disintossicato d'urgenza in ospedale. Marie Trintignant subisce due diversi interventi chirurgici all'ospedale di Vilnius e nonostante le condizioni gi\u00e0 disperate viene rimpatriata in Francia, dove viene sottoposta ad un ulteriore intervento. Morir\u00e0 il 1\u00ba agosto 2003 a Neuilly-sur-Seine.\nIl processo per omicidio a carico di Bertrand Cantat si svolge a Vilnius dal 16 al 29 marzo 2004. Dopo tre udienze in tribunale, il 29 marzo 2004 Cantat viene condannato dalla giustizia lituana a otto anni di reclusione. Nel carcere di Vilnius \u00e8 sottoposto ad una pesante cura antidepressiva con quelle che lui chiama \"le pillole sovietiche\". Il 28 settembre 2004, in conformit\u00e0 con le disposizioni della Convenzione europea del 21 marzo 1983, Bertrand Cantat viene trasferito in Francia, nel carcere di Muret, nella Haute-Garonne, vicino a Tolosa.\nL'uscita dal carcere.\nNel 2007, per buona condotta, Bertrand Cantat ottiene diversi permessi di uscita temporanea e il 22 luglio dello stesso anno presenta una richiesta di libert\u00e0 condizionale a cui l'accusa non si oppone. Nell'ottobre 2007, il giudice di sorveglianza Philippe Laflaquiere decide di concedere al musicista la libert\u00e0 condizionale \u00abper gli sforzi di reinserimento sociale fatti dal condannato e anche per le sue prospettive di reinserimento professionale\u00bb.\nLa madre della vittima, Nadine Trintignant, si oppone in una lunga lettera inviata al giudice, pubblicata anche su \"Le Figaro\", in cui denuncia il \"segnale negativo\" che questa decisione rappresenta nel contesto della lotta alla violenza contro le donne.\nIl 16 ottobre 2007 Cantat esce dunque dal carcere, in regime di libert\u00e0 condizionale. Fino al 2010 viene sottoposto a diverse misure di controllo e a periodici incontri con lo psicologo del tribunale. Durante questo periodo ha anche l'obbligo di non rilasciare interviste o cantare canzoni che facciano allusione agli avvenimenti che lo hanno portato all'incarcerazione. Nel novembre del 2007, insieme al suo gruppo, Cantat firma un contratto discografico con la Barclay per tre futuri album.\nIl 13 novembre 2008, sul sito ufficiale dei Noir D\u00e9sir compaiono due nuovi brani del gruppo, offerti in scaricamento gratuito. La prima canzone, \"Gagnants / Perdants (Bonne nuit les petits)\" scritta e cantata da Bertrand Cantat, nasce dall'urgenza del cantante di esprimersi in relazione al contesto politico e umano attuale. La seconda, \"Le temps des cerises\" \u00e8 una ripresa dell'omonimo poema-canzone scritto nel 1866 da Jean-Baptiste Cl\u00e9ment. Successivamente Cantat vive in libert\u00e0 condizionale vicino a Porte de Clignancourt, a Parigi.\nIl 29 luglio 2011, otto anni dopo l'omicidio, il controllo giudiziario a cui \u00e8 sottoposto giunge a termine, essendo considerata interamente scontata la pena a cui era stato condannato.\nSuicidio della ex moglie Kristina Rady e scioglimento del gruppo.\nIl 10 gennaio 2010 l'ex moglie di Cantat, Kristina Rady, si uccide, impiccandosi. Il corpo della donna viene ritrovato al piano superiore dal figlio dodicenne Milo, mentre Cantat dormiva al piano terra. La Procura di Bordeaux riapre le indagini nel 2013, riproducendo le registrazioni dei messaggi telefonici in lingua ungherese lasciati da Kristina, in cui la stessa riferiva di venire sistematicamente picchiata da Cantat. Il caso viene tuttavia chiuso con un non luogo a procedere.\nLa morte della donna segna ufficialmente anche la fine dei Noir Desir, infatti Serge Tayssot-Gay lascer\u00e0 il gruppo per incompatibilit\u00e0 umane e musicali con Bertrand Cantat. Di comune accordo, gli altri tre decideranno lo scioglimento.\nNel 2012 Cantat si unisce all'orchestra che solca le navate di una chiesa nel film \"Holy Motors\" diretto da Leos Carax. \u00c8 nascosto sulla destra in mezzo ad altri strumentisti guidati da Denis Lavant nella reinterpretazione di \"Let my baby ride\" di R. L. Burnside.\nI D\u00e9troit e la carriera da solista, 2013-2018.\nNel 2013 Cantat e Pascal Humbert si uniscono a Bruno Green, Niko Boyer e Guillame Perron e fondano i D\u00e9troit. Il loro primo album Horizons esce il 18 novembre del 2013 ed \u00e8 anticipato dal singolo \" Droit dans le soleil \", diffuso a settembre. Nell'aprile del 2014 il gruppo d\u00e0 inizio ad una tourn\u00e9e in tutta la Francia."}
{"id": "653849", "revid": "44876", "url": "https://it.wikipedia.org/wiki?curid=653849", "title": "Egnatia", "text": ""}
{"id": "653855", "revid": "298055", "url": "https://it.wikipedia.org/wiki?curid=653855", "title": "Orik", "text": ""}
{"id": "653860", "revid": "486946", "url": "https://it.wikipedia.org/wiki?curid=653860", "title": "La castagna verde", "text": ""}
{"id": "653864", "revid": "320578", "url": "https://it.wikipedia.org/wiki?curid=653864", "title": "Li-ion", "text": ""}
{"id": "653865", "revid": "31360", "url": "https://it.wikipedia.org/wiki?curid=653865", "title": "Li-pol", "text": ""}
{"id": "653867", "revid": "1442080", "url": "https://it.wikipedia.org/wiki?curid=653867", "title": "Mariano Rigillo", "text": "Carriera.\nDiplomato all'Accademia d'arte drammatica \"Silvio d'Amico\", ha avuto come maestri Orazio Costa e Sergio Tofano. Nella seconda met\u00e0 degli anni sessanta, si afferma in teatro cimentandosi sia nel repertorio classico (Seneca, Giordano Bruno, Shakespeare, Goldoni) che moderno (Bertolt Brecht, Pirandello, Giuseppe Patroni Griffi). La collaborazione con Giuseppe Patroni Griffi lo impegna in teatro, con \"Napoli, notte e giorno\" e \"Napoli, chi resta e chi parte\", e gli consente di debuttare nel cinema con \"Metti, una sera a cena\" (1969). Qualche anno dopo interpreta Nino Bixio in \"\" di Florestano Vancini, del 1972.\n\u00c8 uno degli interpreti principali dello sceneggiato \"I racconti del faro\" (1967) con Fosco Giachetti, trasmesso sul programma nazionale della Rai. Nel 1974 torna al teatro con \"Masaniello\" di Elvio Porta e Armando Pugliese. In quegli stessi anni partecipa a numerosi spettacoli di prosa adattati per la televisione, tra i quali \"Il mulino del Po\" di Sandro Bolchi, del 1971, \"La morte di Danton\" di Georg B\u00fcchner per la regia di Mario Missiroli, del 1972 e \"La trilogia della villeggiatura\" di Goldoni, ancora con la regia di Mario Missiroli, del 1975. L'anno successivo \u00e8 protagonista dello sceneggiato \"Dov'\u00e8 Anna?\" in cui recita accanto a Scilla Gabel e Pier Paolo Capponi. Nel 1977 interpreta il protagonista in \"Saturnino Farandola\", sceneggiato a puntate tratto dal romanzo di Albert Robida trasmesso dalla Rai nel palinsesto pomeridiano per i ragazzi.\nDopo essere stato interprete nel 1978 in \"Storie della camorra\", nel 1979 interpreta il commissario Selvaggi nello sceneggiato \"Cos\u00ec per gioco\", con la regia di Leonardo Cortese. Interessanti sono state le sue rivisitazioni del teatro di Raffaele Viviani, di cui ha curato l'allestimento di \"Pescatori\", nel 1981 e di \"Zingari\" nel 1982. Tra il 1999 e il 2000 ha portato in tourn\u00e9e teatrale \"Vita di Galileo\" di Bertolt Brecht, interpretando il ruolo del protagonista, con la regia di Gigi Dall'Aglio.\nMeno intensa rimane la sua attivit\u00e0 cinematografica, con apparizioni in alcuni film quali \"Regina\" di Salvatore Piscicelli, del 1987, \"Il postino\" di Michael Radford del 1994 e \"Un uomo perbene\" di Maurizio Zaccaro, del 1999. Nel 1998 e nel 1999 recita nella fiction \"Lui e lei\", e nel 2000 partecipa al film Padre Pio - Tra cielo e terra dove interpreta Padre Agostino Gemelli, che ha il compito di esaminare le stimmate di Padre Pio. Sempre nel 1998 interpreta il ruolo del generale dei Carabinieri nella miniserie \"Ultimo\", ispirato ai reali avvenimenti che portarono alla cattura del boss mafioso Tot\u00f2 Riina.\nNel 2006 \u00e8 tra gli interpreti della miniserie della Rai \"Eravamo solo mille\". Sempre per la Rai \u00e8 tra gli interpreti di Nebbie e delitti, con Luca Barbareschi, dove Rigillo interpreta un solerte e, a volte, ironico questore. Nel 2008 vince il Premio \"Citt\u00e0 di Trieste\" Alabarda d'oro. Nel 2010 prende parte alla fiction di Rai 1 \"Capri 3\", insieme ai colleghi Lando Buzzanca, Lucia Bos\u00e8, Gabriele Greco e Bianca Guaccero.\nNel 2011 vince il Pegaso d'oro del Premio Flaiano alla carriera. Nel 2013 entra nella soap opera di Canale 5 \"CentoVetrine\", nel ruolo di Vinicio Corradi, vero padre di Carol Grimani e nemico e rivale di Ettore Ferri. In teatro lavora anche accanto alla sua compagna Anna Teresa Rossini (\"Buongiorno contessa\" e \"Romolo il Grande\" - 2009, di Friedrich D\u00fcrrenmatt, \"Questa sera si recita a soggetto\" di Luigi Pirandello - 2012) accanto alla quale ha interpretato anche il film \"Le Grandi Dame di Casa d'Este\" nel 2004. Ha due figli di cui uno, Ruben Rigillo, \u00e8 anch'egli attore.\nIl 21 luglio 2016 viene annunciato come nuovo direttore della scuola di recitazione del Teatro Stabile di Napoli, prendendo il posto di Luca De Filippo."}
{"id": "653868", "revid": "31360", "url": "https://it.wikipedia.org/wiki?curid=653868", "title": "NiCd", "text": ""}
{"id": "653869", "revid": "73537", "url": "https://it.wikipedia.org/wiki?curid=653869", "title": "Viangchan", "text": ""}
{"id": "653879", "revid": "1452073", "url": "https://it.wikipedia.org/wiki?curid=653879", "title": "Boccob", "text": "Boccob \u00e8 una divinit\u00e0 immaginaria del gioco di ruolo \"Dungeons &amp; Dragons\". Originariamente appartenente all'ambientazione \"Greyhawk\", con l'uscita della terza edizione \u00e8 divenuto un dio comune a tutte le ambientazioni \u2013 a meno che queste ultime non abbiano sviluppato pantheon propri. Boccob \u00e8 il dio della magia e ha influenza sulle conoscenze arcane, sulla preveggenza e sull'equilibrio.\nIl suo simbolo \u00e8 rappresentato da un pentagono che racchiude un occhio.\nAltri aspetti.\nFra i baklunish, una sottorazza umana dell'ambientazione Greyhawk, Boccob \u00e8 conosciuto come Al'Zarad, il dio della Magia e del Sapere; considerato il creatore di Istus, la dea del fato, Al'Zarad ha pochi fedeli.\nManifestazioni.\nBoccob appare con l'aspetto di un uomo anziano che indossa una tunica porpora e impugna un bastone recante il suo simbolo.\nReame divino.\nBoccob risiede sul piano di esistenza chiamato Dominio Concordante delle Terre Esterne. Nella cosmologia della Grande Ruota, questo piano \u00e8 equidistante da tutti gli altri Piani Esterni. Il luogo in cui la divinit\u00e0 risiede \u00e8 noto come \"Biblioteca del Sapere\"; \u00e8 costituito da una vasta cittadella simile ad un labirinto, i cui edifici sono enormi biblioteche in cui \u00e8 contenuta quasi tutta la conoscenza arcana della Grande Ruota. Vi si trovano anche delle celle di meditazione per maghi, biblioteche fasulle, ma anche armerie fornite di ogni tipo di oggetti magici. La cittadella \u00e8 posizionata sulla cima di una rupe; vi si pu\u00f2 giungere solo inerpicandosi lungo una scalinata sorvegliata da quattro Elementali Anziani \u2013 uno dell'Aria, uno dell'Acqua, uno del Fuoco e uno della Terra. Nemmeno usando incantesimi come \"Spostamento Planare\" \u00e8 possibile accedere a questo luogo sacro: l'unico modo \u00e8 ottenere il permesso dei suoi guardiani. Le anime dei fedeli di Boccob, una volta abbandonato il corpo fisico del Piano Materiale, giungono in questo reame divino, ma solo se in vita hanno seguito il dogma della divinit\u00e0 e gli obiettivi della neutralit\u00e0 o del puro sapere; servono come guide, bibliotecari, ricercatori o scriba.\nTempli.\nI templi di Boccob ospitano generalmente grandi biblioteche, considerando la passione del dio per la conoscenza; sono usualmente ben protette anche attraverso incantesimi che consentono di tenere sotto controllo il tempio anche a distanza. Raramente si consente l'accesso a visitatori, ed anche in questi rari casi l'accoglienza non \u00e8 delle migliori; cos\u00ec come il loro patrono, i fedeli sono distaccati ed interessati solo all'acquisizione della conoscenza, non alla sua diffusione."}
{"id": "653894", "revid": "57342", "url": "https://it.wikipedia.org/wiki?curid=653894", "title": "Isotta Ingrid Rossellini", "text": "Biografia.\nFiglia dell'attrice svedese-tedesca Ingrid Bergman e del regista Roberto Rossellini, nonch\u00e9 sorella gemella di Isabella, si \u00e8 laureata presso la Columbia University di New York, dove ha anche conseguito il dottorato, studiando con i critici letterari Maristella Lorch e Luciano Rebay. Isotta Rossellini ha insegnato letteratura italiana presso le universit\u00e0 di Harvard, Princeton e New York. Inoltre tiene spesso conferenze sul neorealismo del padre, puntando in particolar modo sull'importanza dei film prodotti per la televisione italiana. \nNel 1995 la casa editrice Olschki ha pubblicato il suo primo libro, \"Nel trapassar del segno: idoli della mente ed echi della vita nei Rerum Vulgarium Fragmenta\". Il volume presenta un'analisi del \"Canzoniere\" di Petrarca. Isotta Rossellini il 27 maggio 1990 ha sposato in seconde nozze Richard Aborn. Ha due figli: Tommaso Rossellini (nato a Roma nel 1979 dal suo primo matrimonio con Alberto Acciarito) e Francesca Aborn (nata nel 1992). "}
{"id": "653895", "revid": "928460", "url": "https://it.wikipedia.org/wiki?curid=653895", "title": "Punto dell'arme", "text": "In araldica il termine punto dell'arme indica un elemento, originariamente stemma distintivo di un territorio o di una famiglia, che entra a far parte di un altro stemma. I \"punti dell'arme\" hanno frequentemente lo scopo di dimostrare le origini o le pretese territoriali o dinastiche e non vanno confusi con i capi araldici che invece hanno, di norma, la funzione di dimostrare una dipendenza o una concessione.\nI principali punti dell'arme.\nI principali punti dell'arme sono:\nEsempio di impiego dei punti dell'arme.\nI \"punti dell'arme\" consentono di semplificare notevolmente delle blasonature altrimenti complesse. \nArme di Carlo Alberto di Savoia-Carignano.\nValga per esempio l'arme di Carlo Alberto di Savoia-Carignano, che nel 1831 assunse le armi di casa Savoia del 1720 aggiungendovi diversi quarti nuovi (Genova, Nizza, Piemonte e Saluzzo). \nStemma del Regno delle Due Sicilie.\nUn altro interessante esempio \u00e8 fornito dall'analisi dello stemma del Regno delle Due Sicilie,\nla cui analisi \u00e8 mostrata dalla seguente figura. "}
{"id": "653897", "revid": "5456", "url": "https://it.wikipedia.org/wiki?curid=653897", "title": "Ingrid Rossellini", "text": ""}
{"id": "653903", "revid": "163662", "url": "https://it.wikipedia.org/wiki?curid=653903", "title": "Giuseppe De Robertis", "text": "Biografia.\nGiuseppe De Robertis nasce a Matera, dove compie gli studi ginnasiali e liceali, e nell'autunno del 1907 si trasferisce a Firenze dove completer\u00e0 gli studi universitari, allievo di grandi filologi e storici come Parodi, Mazzoni, Barbi, Vitelli.\nMolto segnato dal dialogo con Renato Serra, come testimonia tra gli altri fatti l'epistolario del cesenate, inizia nel maggio 1912 a collaborare alla rivista letteraria \"La Voce\" e negli anni tra il 1914 e 1916 ne diventa direttore con il consenso positivo di Giuseppe Prezzolini suo predecessore. Dopo aver insegnato materie letterarie presso il Conservatorio di Firenze, nel 1920 gli venne assegnata la docenza di Storia della letteratura italiana presso l'Universit\u00e0 di Firenze.\nDal 1922 inizia la sua ricca produzione critica, con una scelta dello \"Zibaldone\" leopardiano e un imponente studio critico dedicato alla poesia di Salvatore Di Giacomo, argomento della sua tesi di laurea, che peraltro non pubblic\u00f2 mai in volume.\nDopo un breve soggiorno a Bologna, ritorna a Firenze come insegnante di materie letterarie presso il Conservatorio L. Cherubini.\nNel 1938 ottenne la cattedra presso l'Universit\u00e0 di Firenze, subentrando ad Attilio Momigliano, che da essa fu espulso a seguito delle leggi razziali.\nOltre alla collaborazione alle pi\u00f9 importanti riviste del Novecento, tra cui \"Pegaso\" e \"Pan\", De Robertis fu autore di acute analisi critiche e di edizioni commentate degli autori classici, soprattutto delle poesie del Poliziano, del Foscolo e del Leopardi. Nell'analizzare i testi letterari il De Robertis fu sempre attento ai valori lirici affidandosi ad un sottile gusto per lo stile. Uno dei suoi scopi fu quello di fare da ponte fra critica militante e cultura universitaria, tra critica dei classici e dei contemporanei.\nSuo figlio era il critico letterario, Domenico De Robertis.\nOpere principali.\nQuale editore e commentatore di autori della letteratura italiana, sono da segnalare:\nRiconoscimenti.\nNel 1962 l'Accademia Nazionale dei Lincei gli ha conferito il Premio Feltrinelli per la Letteratura."}
{"id": "653906", "revid": "339392", "url": "https://it.wikipedia.org/wiki?curid=653906", "title": "S.S.D. Internapoli Camaldoli", "text": ""}
{"id": "653907", "revid": "31886", "url": "https://it.wikipedia.org/wiki?curid=653907", "title": "Rigaudon", "text": "Il rigaudon o rigodon \u00e8 una danza tradizionale francese. Nasce dal 1600 in poi dalla Provenza (o dalla Linguadoca) nel resto della Francia e in Inghilterra ed ivi elevata ad aulica. Si distingueva, tra l'altro, per un suo peculiare passo saltato. Il ritmo era binario (battuta in 2/2 o in 2/4), il movimento in Allegro (o equivalenti); la forma poteva mutare di schema tra il tipo A :||: \u00c0' :|| A e l'altro A :||: A' :||: A\" :|| A'\", a strofe di 8 misure o anche irregolari. L'ultima di solito era ridotta. Esempi celebri sono i \"rigaudon \"di H. Playford (in \"Apollo's Banquet) \"e di J.-Ph. Rameau (nelle composizioni per il clavicembalo del 1724 e nel \"Dardanus\" del 1735).\nBallato ancora oggi con molte varianti coreutiche, dalla Provenza fino alla regione di Chambery, nell'Alta Savoia, nelle valli Occitane d'Italia e nella regione di Grenoble, la pi\u00f9 \"fervida\" dove si possono trovare una cinquantina di rigodon diversi.\nSovente danzato in cerchio ha al sud passo e figure pi\u00f9 leggere mentre quelle del nord sono pi\u00f9 rudi; in Italia \u00e8 ballata la versione resa famosa dal gruppo dei Lou Dalfin con battito delle mani sul cerchio con questo schema: cerchio di uomini e donne alternati rivolti a destra, passeggiata in senso antiorario accompagnando il passo (quando appoggio il piede interno) con battuta delle mani all'interno del cerchio, il cavaliere si gira indietro e fa un balletto con la dama che lo segue al cambio della musica torna a girarsi e fa il balletto con la dama che lo precede, da capo.\nBibliografia.\nYves Guilcher, \"La danza tradizionale in Francia, dall'antica cultura contadina al revival\" Giancarlo Zedde - Torino 2006 ISBN 978-88-88849-23-2"}
{"id": "653915", "revid": "1494169", "url": "https://it.wikipedia.org/wiki?curid=653915", "title": "Aach", "text": ""}
{"id": "653918", "revid": "5456", "url": "https://it.wikipedia.org/wiki?curid=653918", "title": "Ritratto Rey (Vincent Van Gogh)", "text": ""}
{"id": "653921", "revid": "67443", "url": "https://it.wikipedia.org/wiki?curid=653921", "title": "Sud Tirolo", "text": ""}
{"id": "653924", "revid": "46931", "url": "https://it.wikipedia.org/wiki?curid=653924", "title": "Dwight Lyman Moody", "text": ""}
{"id": "653925", "revid": "539155", "url": "https://it.wikipedia.org/wiki?curid=653925", "title": "Rubato", "text": "Nella terminologia musicale, rubato, riferito a tempo, \u00e8 un'indicazione di espressione che indica un leggero aumento, o diminuzione del tempo di un brano a discrezione dell'esecutore, del direttore o previsto dall'autore stesso, ovvero un libero andamento o interpretazione nell'esecuzione del tempo per cui il valore di alcune note \u00e8 ora aumentato, ora diminuito, ma non deve determinare nel pezzo la mancanza di un tempo di base.\nIl \"rubato\" implica un'alterazione del rapporto tra le note scritte e quelle suonate. Consiste in un'esecuzione non metronomica nella quale ogni \"ritenuto\" o \"rallentando\" viene subito compensato da un \"accelerando\" o viceversa, in modo da accrescere l'espressivit\u00e0 ma mantenendo nel complesso il tempo ritmico delle battute, come ebbe a scrivere Pier Francesco Tosi in un suo trattato di canto \"il rubamento nel patetico presuppone una bella restituzione\". \nPer fare un esempio di tecnica musicale, se un componimento riporta una semiminima seguita da una croma, il rubato pu\u00f2 consistere nell'aggiunta di un sedicesimo al valore della prima nota, che diventa cos\u00ec una semiminima legata ad una semicroma; la croma che segue deve a quel punto essere accelerata ad una semicroma in modo da recuperare il tempo perduto.\nAnche se in genere non scritto, il rubato \u00e8 anche spesso utilizzato dai cantanti per aggiungere un effetto musicale cantando ad una velocit\u00e0 leggermente diversa da quella dell'accompagnamento.\nGi\u00e0 presente nel canto fin dal XVI secolo secondo la cultura della Camerata fiorentina e nella musica strumentale dal XVII secolo, come si pu\u00f2 leggere nella nota del \"I libro delle Toccate e Partite\" di Frescobaldi \"non dee questo modo di sonar stare soggetto a battuta\", \u00e8 stato in seguito usato frequentemente nel romanticismo musicale ed \u00e8 comune specialmente nella musica per pianoforte; Fryderyk Chopin us\u00f2 molto spesso una sua particolare forma di rubato: la mano sinistra seguiva il tempo segnato, mentre la destra suonava liberamente, con leggere esitazioni, con effetti di rubato, come scrisse Franz Liszt: \"le composizioni chopiniane devono essere eseguite con quel tentennamento accentuato e prosodico e con quella morbidezza la cui ragione difficilmente si svela quando non si abbia avuto l'occasione di udirle sovente\", Mozart, Franz Schubert e Alexander Scriabin usarono il rubato per accrescere l'impatto emotivo dei loro pezzi. Si racconta che mentre Schubert stava suonando al Burgtheater nel 1825, fu applaudito da Salieri che si compliment\u00f2 con lui per il modo in cui aveva utilizzato il rubato."}
{"id": "653928", "revid": "767487", "url": "https://it.wikipedia.org/wiki?curid=653928", "title": "Talisie", "text": "Le Talisie () erano feste che si celebrano nell'antica Grecia in autunno per ringraziare Dioniso e Demetra (o secondo alcuni solo Demetra) del raccolto dell'uva e dei frutti maturati."}
{"id": "653932", "revid": "76963", "url": "https://it.wikipedia.org/wiki?curid=653932", "title": "William Vaughn Moody", "text": "Biografia.\nNato a Spencer in Indiana, rest\u00f2 orfano da bambino e dovette lavorare per poter completare la propria istruzione. Dopo gli studi alla New Albany High School, frequent\u00f2 la Harvard University, dove si laure\u00f2 nel 1893.\nInsegn\u00f2 inglese a Harvard e alla Radcliffe fino al 1895, quando divenne assistente professore di inglese e di retorica all'Universit\u00e0 di Chicago.Ricevette il grado di Litt.D. dall'Universit\u00e0 di Yale nel 1908 ed \u00e8 stato membro dell'Accademia Americana di Arti e Lettere.\nMoody mor\u00ec per un cancro al cervello all'et\u00e0 di 41 anni nel 1910.\nOpere.\nProfessore di letteratura, fu l'autore di alcuni drammi in versi: \"La maschera del giudizio\" (1900) e \"Il portatore di fuoco\" (1904).\nEbbe notevole successo con \"Le donne sabine\" che nel 1906 fu presentato il 12 aprile al Garrick Theatre di Chicago e, poi, nel 1909 fu presentato con il titolo di \"La grande barriera\", un lavoro incentrato sul tema del contrasto fra la mentalit\u00e0 del puritanesimo in New England e la pi\u00f9 semplice morale del West. Dal dramma vennero tratti alcuni film, tra cui due di Reginald Barker, nel 1925 \"The Great Divide\" e nel 1929 \"Il bandito e la signorina (The Great Divide)\".Tra i drammi poetici di Moody, \"The Masque of Judgment\" (1900), \"The Fire Bringer\" (1904) e \"The Death of Eve\" (lasciato incompiuto).\nScrisse inoltre alcune liriche impregnate di un forte patriottismo e una \"Storia della letteratura inglese\" (1902).\nLavori principali:"}
{"id": "653933", "revid": "484362", "url": "https://it.wikipedia.org/wiki?curid=653933", "title": "Quercia (araldica)", "text": "In araldica la quercia, probabilmente l'albero pi\u00f9 nobile del blasone, \u00e8 assunto come simbolo di \"forza\", \"potenza\", \"nobilt\u00e0\", \"animo forte\", \"antico dominio\", ecc..\nSe ne trova spesso anche il solo frutto, la ghianda.\nUna quercia con le fronde incrociate in decusse \u00e8 detta rovere."}
{"id": "653934", "revid": "9410030", "url": "https://it.wikipedia.org/wiki?curid=653934", "title": "Autostrada del Sole", "text": ""}
{"id": "653936", "revid": "46931", "url": "https://it.wikipedia.org/wiki?curid=653936", "title": "William V. Moody", "text": ""}
{"id": "653938", "revid": "1543377", "url": "https://it.wikipedia.org/wiki?curid=653938", "title": "Orochimaru", "text": " \u00e8 uno degli antagonisti principali della serie manga e anime \"Naruto\", scritto e disegnato dal mangaka Masashi Kishimoto. \nIl nome Orochimaru \u00e8 composto da \"Orochi\" (\u5927\u86c7) che significa \"grande serpente\" per le sue abilit\u00e0 e le evocazioni riguardanti l'animale, e \"-maru\" (\u4e38), un suffisso per i nomi maschili.\n\u00c8 il principale antagonista della prima parte del manga. \u00c8 molto forte ed ama moltissimo i serpenti.\nIl personaggio.\nCreazione, aspetto e influenze.\nCome uno dei \"cattivi\" nella storia, Kishimoto ha creato Orochimaru come l'antitesi dei valori dei protagonisti. Il suo aspetto simile a un serpente (gli occhi, la carnagione pallida e una lingua estendibile) e le relative tecniche e i movimenti sono stati destinati a rendere pi\u00f9 agevole per il lettore riconoscere che egli \u00e8 un cattivo. A seguito di tale tema distintivo dei cattivi, Kishimoto ha tentato di rendere il volto di Orochimaru \"pastoso e stucchevole\", che serve a sottolinearne l'\"aspetto pauroso\", che spesso Orochimaru ha nel manga. Poich\u00e9 queste caratteristiche sono il suo \"marchio\", Kishimoto spesso modifica l'aspetto e la scena a concentrarsi sul volto di Orochimaru. Per esempio, trascura i particolari dei capelli e lo sfondo \u00e8 omesso per creare un'\"atmosfera raccapricciante\".\nIl nome Orochimaru e il suo aspetto simile a un serpente, sono tratti dall'omonimo personaggio del , il quale evoca serpenti e fa uso della magia. Altri aspetti del suo carattere, compresa la sua spada Kusanagi, sono derivati da Yamata no Orochi, personaggio della mitologia giapponese. il personaggio rimarr\u00e0 il principale antagonista tra i nemici per tutta la prima serie.\nPersonalit\u00e0.\nOrochimaru possiede una personalit\u00e0 complessa: il pi\u00f9 delle volte, tuttavia, \u00e8 stato spesso descritto come una persona dalla mentalit\u00e0 contorta. Jiraiya ha ipotizzato che questo \u00e8 dovuto al fatto che entrambi i suoi genitori fossero morti quando era ancora un bambino e che crescendo, abbia sviluppato poi una visione molto negativa e drastica della vita umana, e di come la sua fragilit\u00e0 influenzasse quelli ancora in vita. Se ne rese conto soprattutto nel momento della morte di Nawaki Senju e Dan Kato, osservando la disperazione di Tsunade: il che lo ha portato a desiderare, diventando poi il suo unico vero scopo, l'immortalit\u00e0. Nonostante ci\u00f2, Orochimaru mostra spesso di non credere che l'esistenza umana abbia una qualche forma di scopo o significato, ma che anzi sia, in fin dei conti, un fenomeno sopravvalutato (come afferma in uno dei suoi primi incontri con Kimimaro). Questa sua visione, apparentemente in disaccordo col suo desiderio di immortalit\u00e0, appare accettabile accostandolo a una concezione nichilista attiva del mondo: la vita \u00e8 probabilmente priva di significato, ma ci\u00f2 non toglie che possa offrirci molti spunti e osservazioni interessanti che la rendono degna di essere vissuta pienamente.\nA tal fine, abbandon\u00f2 Konoha per migliorare i suoi esperimenti, i quali lo resero un Ninja ancora pi\u00f9 temuto di quanto non lo fosse gi\u00e0. Lo scopo primario della sperimentazione umana di Orochimaru \u00e8 quello di testare quali modifiche il corpo umano pu\u00f2 sopportare e sfruttare, cercando di allungarne il pi\u00f9 possibile gli effetti, e di renderlo, quindi, privo di mortalit\u00e0. Una volta realizzato questo obbiettivo, Orochimaru sperava di essere degno del titolo di \"ultimo essere vivente\", incapace di morire e quindi in grado di raggiungere il suo secondo scopo, ovvero imparare tutte le tecniche ninja del mondo, ovviamente impossibile da realizzare in una vita sola. Sebbene fosse cresciuto con gli insegnamenti positivi e fosse inoltre il suo allievo prediletto, Hiruzen Sarutobi vide in lui una sete di potere e una certa propensione verso la malvagit\u00e0; difatti col passare del tempo le persone che lo conoscevano cominciarono a provare terrore ogni qualvolta lo si nominasse o lo si vedesse.\nSebbene sia privo di compassione e non si faccia scrupoli a approfittare e usare chiunque sposi la sua causa, le persone fedeli a lui sono molte: \u00e8 rilevante il caso di Kimimaro, il quale sebbene sia conscio che il Ninja Traditore lo sfrutti solamente per i suoi poteri, promette che gli sar\u00e0 sempre fedele e che non si far\u00e0 problemi a donargli il proprio corpo nel caso ci fosse la necessit\u00e0. Altro suo fedele discepolo \u00e8 Kabuto, che venera il suo maestro (definendolo l'unica persona che abbia veramente creduto in lui e nelle sue abilit\u00e0) a tal punto da impiantarsi le sue cellule per diventare esattamente come lui, per poi addirittura superarlo.\nPrendendo Sasuke come allievo, Orochimaru aveva intenzione di impossessarsi del corpo del giovane per ottenere lo Sharingan, e fare dunque un ulteriore passo verso l'immortalit\u00e0. Tuttavia, sapendo che un tradimento da parte dell'Uchiha era quasi scontato, decise ugualmente di puntare su di lui e inizialmente defin\u00ec Naruto come una nullit\u00e0, salvo poi cambiare idea dopo lo scontro del ponte Tenchi.\nNonostante la sua netta mancanza di morale, Orochimaru sembra essere ben versato nella psicologia umana mostrando una saggezza penetrante quando critica Tobirama per le conseguenze derivanti dalle sue politiche. Dopo essere stato resuscitato da Sasuke, pare che la sua personalit\u00e0 sia cambiata; avendo visto Kabuto fare determinate scelte una volta impiantatosi le sue cellule, sembra essersi reso conto di aver fatto troppi sbagli in passato. In seguito decider\u00e0 di seguire Sasuke e di aiutare l'alleanza Ninja, sebbene affermi pi\u00f9 volte che non gli importi niente della guerra.\nStoria.\nOrochimaru era un allievo di Hiruzen Sarutobi, il Terzo Hokage, e insieme con Jiraiya e Tsunade erano conosciuti come i , appellativo attribuito loro da Hanzo la salamandra. In un periodo non meglio specificato della sua vita Orochimaru rimane orfano di entrambi i genitori, cosa che lo spinge a impegnarsi molto negli allenamenti.\nQualche tempo dopo lo scioglimento della squadra di Hiruzen, Orochimaru si un\u00ec alla Radice guidata da Danzo Shimura, diventando anche il maestro di Anko Mitarashi. Fu in quel periodo che Orochimaru incontr\u00f2 Kabuto Yakushi. Dopo che Minato acquist\u00f2 il titolo di Quarto Hokage, Orochimaru incominci\u00f2 a rapire i suoi compagni per usarli come cavie per sviluppare tecniche che gli avrebbero garantito l'immortalit\u00e0. Nel corso della sua vita, inoltre, si rec\u00f2 presso la Grotta Ryuichi, sede dei serpenti, per imparare le arti eremitiche, ma fall\u00ec perch\u00e9 il suo corpo non era in grado di sostenere tale energia.\nDopo essere stato scoperto nel pieno dei suoi esperimenti dal Terzo Hokage Orochimaru fugg\u00ec dal Villaggio della Foglia e si un\u00ec all'Organizzazione Alba, all'interno della quale divenne il compagno di Sasori. A quel tempo cerc\u00f2 di impossessarsi del corpo di Itachi Uchiha per poter ottenere lo Sharingan, tuttavia fall\u00ec venendo colpito da un'illusione propria dell'abilit\u00e0 oculare di Itachi. In conseguenza a questo episodio Orochimaru si vide costretto ad abbandonare l'Organizzazione per poi fondare il Villaggio del Suono; \u00e8 in questo periodo che arruol\u00f2 come suo braccio destro Kabuto. Da allora le sue mire sullo Sharingan furono dirette al fratello minore di Itachi, Sasuke, che, come dice a Kabuto, \u00e8 pi\u00f9 facilmente manipolabile a causa del trauma che ha sub\u00ecto.\nAll'inizio della prima serie, durante gli esami di selezione dei Chunin, Orochimaru s'infiltra tra i partecipanti con lo scopo di avvicinarsi e studiare Sasuke Uchiha, fratello di Itachi, e in occasione della seconda prova nella Foresta della Morte gli imprime il segno maledetto. Travestitosi da Quarto Kazekage, dopo averlo assassinato, assiste alla finale dell'esame, intenzionato a distruggere il Villaggio della Foglia insieme al Villaggio della Sabbia; qui Orochimaru affronta il suo maestro Hiruzen e resuscita i primi due Hokage allo scopo di utilizzarli contro quest'ultimo. Dopo un lunghissimo scontro, il Terzo riesce a sigillare i precedenti Kage e le braccia di Orochimaru con il Sigillo del Diavolo a costo della propria vita. Non potendo pi\u00f9 utilizzare alcuna tecnica, Orochimaru propone a Tsunade di curargli le braccia in cambio della resurrezione del fratello e dell'amato, ma il ninja medico rifiuta e, dopo uno scontro fra lui, Jiraiya e Tsunade, \u00e8 costretto nuovamente a ritirarsi.\nPoco dopo invia al Villaggio della Foglia il Quartetto del Suono per recuperare Sasuke, ma visto che il dolore delle braccia \u00e8 molto forte \u00e8 costretto a utilizzare la sua tecnica di immortalit\u00e0, con la quale s'impossessa del corpo altrui, su un altro ninja: Genyumaru. Alla successiva riapparizione, raggiunto da Sasuke che nel frattempo \u00e8 fuggito dal villaggio dopo aver sconfitto Naruto, gli propone di seguire il suo allenamento per circa tre anni, cos\u00ec da prepararlo al prossimo incontro con Itachi, sebbene il suo reale intento resti quello di prenderne il corpo. Questo evento segna la fine della prima parte del manga.\nNella seconda parte del manga, durante la missione del Team Kakashi al ponte del Cielo e della Terra, Orochimaru affronta Naruto nella modalit\u00e0 volpe a quattro code, ma a causa delle sue condizioni \u00e8 costretto a ritirarsi dal combattimento. Con questo nuovo potere Naruto riesce a mettere in fuga Orochimaru, ma arriva a ferire Sakura. In seguito il ninja leggendario suggerisce a Sasuke di non uccidere i suoi compagni, perch\u00e9 avrebbero potuto essere dei buoni alleati contro l'Organizzazione Alba.\nDopo aver concluso l'allenamento con Sasuke, Orochimaru si prepara a impossessarsi del suo corpo ma viene sconfitto dall'Uchiha, che assorbe sia lui sia tutte le sue tecniche. In seguito alla morte apparente del suo maestro, Kabuto Yakushi si impianta nel corpo le cellule di Orochimaru, trasferendo tutti i poteri di questi nel suo corpo.\nDurante lo scontro tra Sasuke e Itachi il primo perde il controllo delle abilit\u00e0 di Orochimaru, che riesce a riemergere poich\u00e9 Sasuke era riuscito a sigillarlo dentro di s\u00e9. Ma trova poco dopo la fine quando Itachi lo imprigiona nell'illusione eterna contenuta nella spada Totsuka, un'arma leggendaria che lo stesso Orochimaru aveva cercato per tutta la vita, del suo Susano'o. Solo uno dei serpenti di Orochimaru riesce a fuggire dalla tecnica di sigillo, ma viene ben presto eliminato dalle fiamme nere dell'Amaterasu.\nDopo lo scontro tra i fratelli Uchiha e Kabuto, Orochimaru viene riportato in vita da Sasuke utilizzando la carne di Kabuto in modalit\u00e0 eremitica, il chakra del segno maledetto di Anko e un apposito sigillo, poich\u00e9 secondo lui \u00e8 l'unico in grado di mettere in pratica ci\u00f2 che \u00e8 scritto nella pergamena portatagli da Suigetsu e Jugo. Per ristabilirsi il ninja leggendario assorbe il chakra eremitico di Kabuto, facendolo tornare un normale essere umano, e successivamente, insieme a Sasuke, si dirige fuori dal covo del suo discepolo. Il ninja leggendario spiega poi di avere visto e sentito tutto da dento Anko e che vedendo Kabuto intraprendere la sua stessa strada, dopo la sua morte, si sia reso conto di aver fatto delle scelte sbagliate. Successivamente riesce a riportare in vita i quattro precedenti Hokage e con essi e la squadra Falco si dirige sul campo di battaglia. Nel frattempo raggiunge i Kage, aiutando Tsunade a ricomporre il suo corpo con l'aiuto di Karin e Suigetsu. Successivamente ritorna sul campo di battaglia scontrandosi con lo Zetsu a spirale, al quale infligge il Segno Maledetto, e dopo aver rincontrato un redento Kabuto Yakushi viene, insieme a tutti gli altri ninja, soggiogato dallo Tsukuyomi Infinito, ma verr\u00e0 liberato una volta che Naruto e Sasuke sconfiggono Kaguya e sciolgono l'illusione.\nCapacit\u00e0 ninja.\nEssendo uno dei tre \"Sannin\" della Foglia nonch\u00e9 un ex membro dell'organizzazione Alba, Orochimaru \u00e8 un ninja straordinariamente potente. Dei tre allievi del Terzo Hokage era lui quello che sin da giovane si era dimostrato il pi\u00f9 promettente: addirittura, durante la sua invasione ai danni del Villaggio della Foglia, Hiruzen (che lo considerava ancora il suo allievo pi\u00f9 prodigioso) temeva che nessuno sarebbe stato in grado anche solo di combattere alla pari con lui e pertanto decise di affrontarlo da solo, cosa che gli risulter\u00e0 fatale. L'unico che avrebbe potuto tenergli testa o addirittura superarlo con le arti eremitiche era Jiraiya, e di ci\u00f2 il terzo Hokage ne era consapevole.\nPossiede un vasto arsenale di tecniche magiche, avendo da sempre coltivato il sogno (per non dire l'ossessione) di apprendere ogni jutsu esistente e di comprenderne la vera natura per mezzo dello Sharingan, ed \u00e8 un esperto anche per quanto riguarda i sigilli, risultando secondo in questo campo solo all'ex compagno Jiraiya. Anche in ambito scientifico possiede delle conoscenze eccezionali: sono noti infatti i suoi esperimenti anche su cavie umane come Yamato (nel quale trapiant\u00f2, da bambino, le cellule di Hashirama Senju), Danzo (sul quale trapiant\u00f2 ancora le cellule del Primo Hokage) e Anko, sulla quale test\u00f2 i vari sigilli e soprattutto la Tecnica del Segno maledetto. Fece anche alcuni esperimenti su Jugo e Suigetsu.\nPossiede inoltre eccezionali abilit\u00e0 nel camuffamento, ma la sua specialit\u00e0 sono le tecniche proibite relative alle anime e ai defunti, nelle quali vanta una conoscenza tale da essere arrivato al punto di sconfiggere la morte stessa; possiede anche grande abilit\u00e0 nelle tecniche correlate ai serpenti, tanto da poterne evocare il re Manda e utilizzare una tecnica (che a detta di Itachi consuma una quantit\u00e0 enorme di chakra) con cui simula la muta di questi rettili in modo da riparare ogni danno al proprio corpo.\nAccoglienza.\nNelle classifiche di preferenza pubblicate da Sh\u014dnen Jump, durante le sue apparizioni nell'anime, Orochimaru si \u00e8 sempre posizionato nella top ten, eccetto nell'ultimo sondaggio in cui \u00e8 sceso al ventiquattresimo posto. \u00c8 stato commercializzato diverso merchandise basato su Orochimaru, incluse figurine, peluche e portachiavi.\nIGN ha lodato il personaggio di Orochimaru e il suo percorso evolutivo durante la serie, simile a quello del personaggio di Dart Fener di Guerre stellari. Mania.com ha considerato Orochimaru il \"primo vero villain\" della serie, non considerando Zabuza Momochi, il precedente antagonista (visto che quest'ultimo alla fine della serie diventa buono). DVDTalk ha elogiato la presentazione di Orochimaru nella serie e la parte in cui il ninja procura il Segno maledetto a Sasuke, considerato una delle migliori parti del manga. Invece, Anime News Network ha definito Orochimaru uno dei personaggi che non pu\u00f2 essere ucciso e, inoltre, ne ha definito il doppiaggio come uno dei migliori della serie."}
{"id": "653939", "revid": "392652", "url": "https://it.wikipedia.org/wiki?curid=653939", "title": "Discesa di I\u0161tar negli Inferi", "text": "La Discesa di I\u0161tar negli Inferi \u00e8 un racconto della mitologia mesopotamica che narra la discesa della dea I\u0161tar nell'oltretomba. Ci \u00e8 pervenuto in diverse redazioni in lingua accadica, principalmente da siti archeologici assiri di Assur e Ninive, in molti casi frammentarie e datate a partire dalla fine del II millennio a.C.\nIl testo deriva sicuramente da un poema pi\u00f9 lungo e pi\u00f9 antico in lingua sumerica (probabilmente risalente al III millennio o all'inizio del II) che ha come protagonista la dea Inanna, omologa di I\u0161tar nel pantheon sumerico. Rispetto alla versione sumera vi sono per\u00f2 importanti variazioni nello stile della narrazione e nella caratterizzazione dei personaggi, a cominciare dalla protagonista.\nIshtar arriva alle porte dell'oltretomba e chiama i guardiani a gran voce, minacciando, se non gli fosse aperto, di distruggere la porta e di far uscire dal Kurnugi i morti, che avrebbero divorato i vivi, cos\u00ec da sovvertire l'ordine del mondo. I guardiani avvertono la signora dell'oltretomba, Ereshkigal, sorella di I\u0161tar, che coglie l'occasione per attirarla in una trappola. La dea viene fatta entrare per le sette porte degli Inferi, e per ciascuna porta viene spogliata gradualmente delle sue vesti e dei suoi gioielli, simboli del suo potere. Alla fine, nuda, viene fatta entrare nella sala del trono di Ereshkigal. Quest'ultima ordina al suo ministro Namtar, dio del destino, di scagliare contro I\u0161tar sessanta malattie, e colpire ogni parte del suo corpo.\nLa prigionia della dea ha l'effetto di interrompere ogni attivit\u00e0 di generazione nel mondo dei viventi. Questo stato di cose preoccupa gli d\u00e8i, e il dio Enki/Ea trova una soluzione, creando un giovane di grande bellezza, Tammuz, da inviare alla dea malvagia per affascinarla e indurla al perdono nei confronti della sorella. Il piano sembra fallire (il testo \u00e8 mutilo), perch\u00e9 Ereshkigal, pur dapprima affascinata, inizia a maledire la creatura maschile. Alla fine per\u00f2 concede la grazia a I\u0161tar e ordina a Namtar di innaffiarla con l'acqua della vita; la dea dunque risale al mondo dei viventi in un brano simmetrico nel quale viene rivestita delle sue vesti e dei suoi ornamenti. Tuttavia, in cambio della propria salvezza, deve lasciare nell'oltretomba il suo amante Tammuz. Questi ritorner\u00e0 sulla terra ogni anno per un solo giorno per i rituali a lui consacrati."}
{"id": "653942", "revid": "125271748", "url": "https://it.wikipedia.org/wiki?curid=653942", "title": "Sai (Naruto)", "text": " \u00e8 un personaggio immaginario del manga e anime \"Naruto\", scritto e disegnato dal mangaka Masashi Kishimoto. Il nome Sai (\u91f5) deriva o da una \"particolare arma a tre punte\" di Okinawa, oppure da un villaggio (\u4f50\u4e95\u6751; -mura) situato in Aomori, Giappone.\nIl personaggio.\nMolti personaggi fanno notare come Sai sia molto simile a Sasuke Uchiha per quanto riguarda l'aspetto fisico. Nonostante questo, Sai \u00e8 molto diverso dall'Uchiha per quanto riguarda la personalit\u00e0. Egli, infatti, \u00e8 stato cresciuto da Danzo che lo ha obbligato a non provare sentimenti, perch\u00e9 considerati un ostacolo nei combattimenti. Inoltre il nome Sai \u00e8 solamente un nome in codice datogli da Danzo per la sua missione con il Team Kakashi. Nonostante questa rigida educazione, Sai rimane comunque fortemente legato alla figura di suo fratello maggiore, Shin.\nPur essendo uno dei personaggi principali, Sai non appare nella prima parte del manga.\nQuando Sai viene inserito nel Team Kakashi, si comporta da insensibile con Naruto e Sakura, con una naturalezza che si fatica a comprendere, e sempre col sorriso falso sul volto. Si presenta a Naruto attaccandolo e prendendolo in giro, soprattutto riguardo alle dimensioni del suo pene (censurato in Italia), chiama Sakura \"racchia\" (nel tentativo di darle un soprannome che venisse spontaneo) e insulta pesantemente Sasuke, definendolo un traditore. A causa di questo atteggiamento viene inizialmente rifiutato come compagno di squadra.\nDal Databook 3, si evincono alcune informazioni sul suo conto. Non si sa perch\u00e9 ma odia Anko Mitarashi. Mentre, a quanto sembra, vorrebbe combattere contro Kakashi Hatake per cui mostra molto rispetto a causa della sua fama all'interno delle ANBU. I suoi hobby sono la pittura e disegnare ideogrammi. Pare che il suo cibo preferito sia il tofu.\nSviluppo della personalit\u00e0.\nNel proseguimento del manga, Sai si impegna nel cercare di instaurare un legame di amicizia con Naruto e Sakura, comprando una grande quantit\u00e0 di libri sull'amicizia, sul coraggio e su come fare un favore ai propri compagni. Sakura gli dice spesso di non leggere quei libri, ma basare le sue emozioni in base alle proprie esperienze personali. Inoltre cerca di dare dei soprannomi ai suoi compagni, ma inizialmente con scarso successo; ad esempio chiama Sakura \"racchia\", arriva a chiamare Choji \"ciccione\", mentre fa un complimento a Ino chiamandola \"bellezza\". Poich\u00e9 non comprende le emozioni, Sai \u00e8 alessitimico.\nStoria.\nSai \u00e8 un orfano appartenente alla Radice, una sottosezione indipendente degli ANBU fondata da Danzo Shimura. Durante l'allenamento dell'organizzazione, Sai incontr\u00f2 Shin, con il quale instaur\u00f2 un forte legame, simile a quello fra due fratelli. Dopo aver affrontato diverse battaglie con quest'ultimo, Sai decise di realizzare un libro illustrato per il fratello. Tuttavia come la Radice vuole Sai e Sh\u012bn si devono affrontare in uno scontro decisivo: Sh\u012bn parte all'attacco sorprendendo Sai vedendo l'amico privo di scrupoli ma alla fine Sh\u012bn morir\u00e0 per la sua strana malattia. Prima di morire Sh\u012bn chiede a Sai di finire il libro e di non provare pi\u00f9 emozioni come vuole il signor Danzo. Sai non riusc\u00ec pi\u00f9 a completare il libro e continu\u00f2 a servire Danzo e la Radice.\nIn seguito, Sai, sotto ordine di Danzo, diventa la nuova recluta del Team Kakashi, sostituendo Sasuke Uchiha. Insieme al gruppo, Sai incontra Orochimaru e si finge suo alleato, ma solo per entrare nel covo di quest'ultimo e uccidere Sasuke. Dopo aver compreso l'importanza del legame che lega Sasuke e Naruto, Sai conclude il libro illustrato per Shin e si schiera dalla parte dei suoi compagni di squadra. Tenta, quindi, di fermare Sasuke e di riportarlo al villaggio, ma inutilmente. Ritornato al Villaggio della Foglia chiede a Danzo di rimanere nel Team Kakashi, il quale accetta.\nDopo la morte di Asuma, Sai osserva l'allenamento di Naruto nel Rasen-Shuriken e supporta l'amico prima nella battaglia contro Kakuzu e poi durante la ricerca di Sasuke.\nDurante l'attacco di Pain, Sai si trova in missione per cercare Kabuto insieme a Yamato e Anko, ma \u00e8 costretto a ritornare al villaggio per ordine di Danzo, nel frattempo divenuto il nuovo Sesto Hokage, che gli ordina di tenere d'occhio Naruto. Decide, comunque, di non tradire l'amico, e non si oppone quando Naruto abbandona il villaggio per raggiungere il Raikage.\nIn seguito riesce a capire che Naruto \u00e8 innamorato di Sakura e lo rivela alla ragazza, facendole presente il peso che la promessa fattale da Naruto continua a esercitare sul genin. Cos\u00ec, Sai si unisce a Sakura, Kiba e Rock Lee per eliminare Sasuke. Non riesce, comunque, a mentire a Naruto e invia un suo clone a rivelare all'amico le intenzioni di Sakura. Durante il tragitto, Sai viene addormentato dalla ragazza tramite un sonnifero, insieme a Kiba e Rock Lee.\nRitornato al villaggio e venuto a sapere dell'imminente guerra, Sai viene reclutato nella squadra d'assalto comandata da Kankuro. Insieme al suo gruppo affronta la Squadra di Imboscate e Diversivi, di cui fanno parte anche Sasori, Deidara e suo fratello Shin (resuscitati tramite la Tecnica della Resurrezione). In questa occasione, Shin vede il libro illustrato di suo fratello finalmente concluso e, dopo aver ringraziato Sai, sparisce di fronte a quest'ultimo, in quanto gli \u00e8 stato causato un violento shock emozionale che ha liberato l'anima dal corpo in cui era stato reincarnato. Partecipa poi alla battaglia finale contro Obito e Madara insieme al resto dell'alleanza, venendo soggiogato dallo Tsukuyomi infinito.\nAlcuni anni dopo la fine della guerra, sposa Ino Yamanaka da cui ha un figlio, Inojin.\nCapacit\u00e0 ninja.\nSai \u00e8 specializzato nelle tecniche artistiche che gli permettono di creare qualsiasi tipo di ritratto. Per combattere, o per inviare informazioni al suo maestro Danzo durante le missioni segrete, utilizza spesso la tecnica dell' con la quale evoca gli animali dopo averli disegnati, in brevissimo tempo, nei suoi rotoli.\nTra questi utilizza volatili giganti per perlustrare l'aria circostante, dei leoni bianchi per attaccare l'avversario, piccoli ratti per localizzare la posizione di una persona e piccoli serpenti, come \u00e8 successo con Sasuke Uchiha, per immobilizzare l'avversario.\nOltre alle sue arti magiche artistiche, Sai si mostra anche un abile combattente, essendo capace di opporsi efficacemente agli attacchi nemici sia come corpo a corpo sia come spadaccino.\nAltri media.\nIn quanto uno dei personaggi principali della serie, Sai appare in quasi tutti i film basati sul mondo di Naruto, normalmente come co-protagonista e spesso in missione con il Team 7.\nSai appare anche in molti videogame tra i quali la serie di e la serie di .\nNel videogioco \"\", Sai fa la sua prima apparizione in un videogioco tratto dalla seconda serie."}
{"id": "653948", "revid": "1516566", "url": "https://it.wikipedia.org/wiki?curid=653948", "title": "Rovere (araldica)", "text": "In araldica il termine rovere indica un particolare tipo di quercia, che presenta i rami incrociati in decusse, talora anche ridecussati.\nNell'araldica civica italiana il termine \"rovere\" viene spesso utilizzato per indicare proprio la pianta di questo nome, e non la caratteristica rappresentazione araldica."}
{"id": "653949", "revid": "767487", "url": "https://it.wikipedia.org/wiki?curid=653949", "title": "Edward Moore", "text": "Biografia.\nNacque a Abingdon nella contea del Berkshire nel 1712.\nFu seguace di George Lillo. oltre che autore di varie opere teatrali (\"Il trovatello\", 1748; \"Gil Blas\", 1751), fra cui la pi\u00f9 importante \u00e8 \"Il giocatore\" (\"The Gamester\", 1753), un racconto sulla morale e sulla negativit\u00e0 della passione, scritto in modo semplice e considerato dai contemporanei un po' rozzo, ma che ebbe in seguito notevole risonanza drammatica. La sua opera \u00e8 da inserire nel quadro del dramma borghese che si diffuse, in questo periodo, in tutta Europa.\nPubblic\u00f2 anche un popolare settimanale, \"The World\" (\"Il mondo\"), dal 1753 al 1756 ed ispirato al periodico \"The Rambler\" di Edward Cave.\nMor\u00ec nel sobborgo londinese di Lambeth nel marzo del 1757."}
{"id": "653956", "revid": "12290", "url": "https://it.wikipedia.org/wiki?curid=653956", "title": "John Sheppard", "text": "Il Tenente Colonnello John Sheppard \u00e8 un personaggio immaginario appartenente all'universo fittizio di \"Stargate\", ed in particolare alla serie \"Stargate Atlantis\", interpretato dall'attore Joe Flanigan.\nBiografia.\nPrima di Atlantide.\nIl maggiore dell'aviazione John Sheppard \u00e8 un abile pilota statunitense. Della sua vita prima di Atlantide si sa poco a parte che \u00e8 stato sposato con Nancy Sheppard e poi separato. Fa parte di una famiglia ricca e benestante ed \u00e8 figlio di Patick Sheppard, con cui per\u00f2 non ha rapporti. Ha un fratello Dave Sheppard.\nMentre era in Afghanistan disobbed\u00ec ad un ordine diretto nel vano tentativo di salvare dei commilitoni.\nAtlantide.\nLa sua vita cambia radicalmente quando riceve l'incarico di accompagnare il Generale Jack O'Neill in una base militare top-secret nell'Antartico. Una volta l\u00e0 si scopre che Sheppard ha il gene degli Antichi, quindi pu\u00f2 essere utile alla missione in procinto di partire per Atlantide (grazie al gene degli Antichi nel suo DNA (ATA), pu\u00f2 pilotare i jumper ed avere accesso alla tecnologia degli Antichi). Viene allora messo al corrente del Programma Stargate e tutte le informazioni segrete correlate. Si aggrega cos\u00ec alla Spedizione Atlantide.\nDurante la prima missione la squadra guidata da Sheppard incontra gli Athosiani e risveglia i Wraith. Durante la missione il capo degli Athosiani, Teyla Emmagan, si un\u00ec alla squadra del maggiore.\nIn seguito Sheppard viene promosso al grado di tenente colonnello dopo la morte del colonnello Marshall Sumner e gli viene affidato il comando di una squadra composta dal colonnello, il dr. Rodney McKay, Teyla Emmagan e il tenente Aiden Ford. Il tenente viene infettato dall'enzima dei Wraith che ne causa dipendenza e fugge. Al suo posto si unir\u00e0 alla squadra Ronon Dex.\nSi invaghir\u00e0 di una donna incontrata su un altro pianeta, Chaya Sar, che si riveler\u00e0 essere un Antico asceso e quindi sar\u00e0 costretto a lasciare.\nSheppard \u00e8 il comandante militare di Atlantide per tutte e cinque le stagioni ed \u00e8 presente in quasi tutti gli episodi."}
{"id": "653971", "revid": "599013", "url": "https://it.wikipedia.org/wiki?curid=653971", "title": "Kentar\u00f4 Miura", "text": ""}
{"id": "653976", "revid": "105911", "url": "https://it.wikipedia.org/wiki?curid=653976", "title": "Strutturalismo (filosofia)", "text": "Lo strutturalismo \u00e8 un movimento filosofico, scientifico e critico letterario che, sviluppatosi soprattutto in Francia durante gli anni sessanta, estese all'antropologia, alla critica letteraria, alla psicoanalisi, al marxismo e all'epistemologia, le teorie e il metodo dello strutturalismo linguistico.\nIn particolare nella critica artistica e letteraria (vedi gli studi di G\u00e9rard Genette), \u00e8 stata applicata la teoria e la prassi strutturalista che considera l'opera presa in esame (testo letterario, creazione pittorica o filmica) come un insieme organico scomponibile in elementi e unit\u00e0, il cui valore funzionale \u00e8 determinato dall'insieme dei rapporti fra ogni singolo livello dell'opera e tutti gli altri.\nFra i pi\u00f9 importanti pensatori associati allo strutturalismo occorre ricordare il linguista Roman Jakobson, l'antropologo Claude L\u00e9vi-Strauss, lo psicoanalista Jacques Lacan, il filosofo e storico Michel Foucault, il filosofo marxista Louis Althusser e il critico letterario Roland Barthes.\nStoria.\nLe origini dello strutturalismo si fanno risalire al lavoro di Ferdinand de Saussure in linguistica. Fino ad allora l'esistenzialismo era il movimento intellettuale dominante in Europa. Lo strutturalismo emerse soprattutto in Francia, da cui poi si diffuse nel mondo.\nIl termine \"strutturalismo\" \u00e8 apparso nei lavori dell'antropologo francese Claude L\u00e9vi-Strauss. Ci\u00f2 port\u00f2 all'emergere del movimento strutturalista in Francia, grazie anche all'opera di Louis Althusser e Jacques Lacan. La maggior parte degli appartenenti a questo movimento non si consideravano parte di un movimento specifico.\nLo strutturalismo rifiuta il concetto di libert\u00e0 e scelta umana, concentrandosi invece sul modo in cui l'esperienza e il comportamento umano sono determinati da varie strutture. Per alcuni anni antropologi come C. L\u00e8vi-Strauss, psicoanalisti freudiani come J. Lacan, filosofi marxisti come Althusser e Foucault, critici letterari come Barthes, linguisti come Jakobson, Benveniste e Greimas, sembrano appartenere a una comune area culturale antistoricista, antiumanistica e antiesistenzialista che sostituiva al primato della storia, dell'uomo, della soggettivit\u00e0 della coscienza e\ndell'individuo quello della struttura: invece di comprendere i fenomeni sociali e culturali dall'interno, ricostruendo il loro farsi storico attraverso l'azione consapevole e potenzialmente libera degli\nindividui, gli strutturalisti preferivano trattare il mondo umano come un qualsiasi altro campo di ricerca indagato dalle scienze naturali e scoprire dall'esterno quali relazioni sistematiche e costanti (o strutture) intercorressero tra i fenomeni socio-culturali e dunque entro quali limiti, spesso inconsci, fosse costretta l'azione degli individui.\nLa prima importante opera in questo caso \u00e8 \"Le strutture elementari della parentela\" (1949) di Claude L\u00e9vi-Strauss. L\u00e9vi-Strauss utilizza l'analisi strutturale in ambito antropologico per esaminare le varie forme di aggregazione sociale. Lo studio di L\u00e9vi-Strauss si concentra sul tab\u00f9 universale dell'incesto e le strutture parentali che stanno alla base del vivere sociale.\nIl post-strutturalista Jacques Lacan applic\u00f2 lo strutturalismo alla psicoanalisi e al suo programma da lui denominato significativamente \"ritorno a Freud\". Non \u00e8 casuale infatti che egli usasse dire esplicitamente e con lo stile di linguaggio esoterico che gli era proprio, di essere l'unico vero psicoanalista freudiano ortodosso.\nIl marxista e militante del Partito Comunista Francese Louis Althusser propone il \"Marxismo strutturalista\", un programma di \"ritorno a Marx\" in chiave di lettura strutturalista che togliesse di mezzo \"l'incomodo\" e \"poco scientifico\" Hegel.\nOltre a Lacan e Althusser sono state considerate di impostazione strutturalista anche le ricerche dell'\"archivista\" o \"archeologo del sapere\" Michel Foucault nel campo dell'analisi politica e sociale; tuttavia l'autore ha negato la sua filiazione con la corrente, fino a considerarsi una delle persone pi\u00f9 anti-strutturaliste in assoluto.\nStrutturaliste sono anche le analisi del testo letterario condotte da Roland Barthes e soprattutto molte sue proposte nel campo della semiotica e l'ultima fase della letteratura di Italo Calvino (specialmente \"Se una notte d'inverno un viaggiatore\").\nIl post-strutturalismo.\nA questo filone di pensiero pi\u00f9 nettamente strutturalista si possono far risalire altri pensatori di ampia risonanza, il cui pensiero \u00e8 denotato con l'espressione pi\u00f9 corretta di post-strutturalismo: Jacques Derrida, Jean-Fran\u00e7ois Lyotard, Gilles Deleuze e Julia Kristeva."}
{"id": "653978", "revid": "196390", "url": "https://it.wikipedia.org/wiki?curid=653978", "title": "Paolo Vigneri", "text": ""}
{"id": "653991", "revid": "17654", "url": "https://it.wikipedia.org/wiki?curid=653991", "title": "Mu\u00f1ecas rotas", "text": ""}
{"id": "653993", "revid": "124754422", "url": "https://it.wikipedia.org/wiki?curid=653993", "title": "George e Mildred", "text": "George e Mildred (\"George &amp; Mildred\") \u00e8 una serie televisiva di produzione britannica del 1976, fortunato \"spin-off\" di un'altra popolare sit-com: \"Un uomo in casa\".\nNe furono prodotti 38 episodi in 5 stagioni.\nNel 1977 and\u00f2 in scena un adattamento teatrale della serie; da questo nacque anche una versione americana, \"I Roper\" (a sua volta spin-off di \"Tre cuori in affitto\", versione statunitense di \"Un uomo in casa\").\nNel 1980 venne prodotto il film per la TV \"George e Mildred\", trasmesso in Italia il 1\u00ba gennaio 1983.\nPochi mesi dopo l'uscita del film, nell'agosto 1980, la protagonista Yootha Joyce mor\u00ec a causa di una grave forma di epatite, contratta in seguito all'abuso di alcol. La serie si interruppe mentre erano in corso i preparativi per una sesta stagione.\nLa Rai acquist\u00f2 i diritti e trasmise gli episodi alla fine degli anni settanta, per riproporli anche negli anni ottanta. Dopo alcune repliche mandate in onda in orario notturno da Canale 5, furono soltanto il canale satellitare Jimmy e la rete TSI a mandare in onda le avventure della coppia britannica; nel 2018 la serie \u00e8 stata ritrasmessa da Zelig TV.\nDa segnalare il doppiaggio italiano di George e Mildred, con le voci di Gianfranco Bellini e Anna Miserocchi, quest'ultima abile nel rappresentare il frequente intercalare \"Oh, George!\" con il quale Mildred era solita riprendere suo marito alla prima occasione di disappunto.\nTrama.\nBrian Murphy e Yootha Joyce interpretano rispettivamente George Roper e sua moglie Mildred; lui \u00e8 l'incarnazione della pigrizia e della taccagneria; eternamente disoccupato, trascorre le giornate in poltrona, a leggere il giornale e a guardare le partite in tv, e, almeno un paio di volte al giorno, si reca nel pub dietro casa a bere un goccio di brandy.\nMildred si sforza di entrare nell\"\u00e9lite\" delle donne \"in\" del quartiere, indossando goffi abiti e gioielli vistosi nonch\u00e9 falsi. Vorrebbe vedere il marito pi\u00f9 socievole e pi\u00f9 attivo... soprattutto dal punto di vista sessuale. Sposati da 25 anni nonostante tutto, le loro giornate si dipanano tra continui scambi di battute pungenti e sarcastiche. Hanno come vicini i coniugi Fourmile, giovane coppia con un figlio in tenera et\u00e0. Jeffrey, il capofamiglia, \u00e8 un agente immobiliare, terribilmente snob e conservatore; ama frequentare persone di un certo rango, categoria nella quale non sono compresi i Roper. Nel tempo imparer\u00e0 a tollerare le visite casalinghe di Mildred, mentre non riuscir\u00e0 mai a sopportare la rozzezza di George. La moglie Ann, di tutt'altri interessi, invece diviene amica di Mildred e riuscir\u00e0 ad accettare il difficile carattere di George.\nDi tanto in tanto i Roper ricevono le sgradite visite della sorella di lei e del marito, entrambi ricchissimi, e ostentatori di abiti e gioielli costosi. Le due sorelle si stuzzicano ogni volta, mentre i rispettivi mariti tendono invece quasi a ignorarsi, a parte qualche bicchiere di liquore che il cognato chiede a George, il quale non esita a servire sempre quello di qualit\u00e0 pi\u00f9 scadente.\nSigla italiana.\nLa sigla italiana dal titolo George &amp; Mildred, era interpretata dal duo Gin &amp; Tonic."}
{"id": "653996", "revid": "158913", "url": "https://it.wikipedia.org/wiki?curid=653996", "title": "Cinto erniario", "text": "Il cinto erniario \u00e8 un apparecchio ortopedico, composto da cintura e cuscinetti.\n\u00c8 utilizzato in modo proprio per contenere le ernie addominali. I cuscinetti si appoggiano nel punto in cui si verifica la fuoriuscita dell'ernia e la contengono. Se ne consiglia l'uso nel caso in cui il paziente non sia in condizioni di subire un intervento chirurgico in brevi termini. Il cinto erniario non ha una funzione terapeutica ma soltanto palliativa.\nLa continua compressione \u00e8 certamente dannosa e a lungo andare potrebbe verificarsi la formazione di aderenze che potrebbero compromettere un eventuale intervento."}
{"id": "653997", "revid": "1534172", "url": "https://it.wikipedia.org/wiki?curid=653997", "title": "Corpo vitreo", "text": "Il corpo vitreo (detto anche umore vitreo) \u00e8 una massa gelatinosa, trasparente e incolore che riempie l'occhio dei vertebrati (circa i 4/5 dell'occhio umano), per la precisione la camera vitrea, che \u00e8 lo spazio compreso tra la superficie posteriore del cristallino e la retina.\nEsso \u00e8 percorso all'interno dal canale ialoideo, un retaggio del vaso che irrora il cristallino nella vita embrionale.\nDisposizione e rapporti.\nAnteriormente presenta la \"fossa ialoidea\", che accoglie la convessit\u00e0 posteriore del cristallino. \u00c8 saldamente attaccato alla retina, al nervo ottico e, tramite la sua parte periferica (\"membrana ialoidea\"), all'orbicolo ciliare, dove forma un sistema di fibre che costituiscono il \"legamento sospensore del cristallino\".\nIl corpo vitreo \u00e8 presente alla nascita e rimane invariato per tutta la vita. Viene prodotto dalle cellule nella porzione non pigmentata del corpo ciliare ed \u00e8 derivato da cellule embrionali mesenchimali che degenerano dopo la nascita. Il corpo vitreo \u00e8 in posizione anteriore rispetto alla retina e contribuisce a mantenerla in posizione corretta premendola contro la coroide. Esso non aderisce alla retina, tranne in prossimit\u00e0 del disco ottico. Esso \u00e8 in contatto con l'ora serrata (dove la retina termina anteriormente) e non \u00e8 in contatto con la macula (la piccola area della retina che consente la visione del \"dettaglio\" e la visione centrale).\nComposizione.\n\u00c8 incolore, \u00e8 costituito da acqua per il 99% ed \u00e8 ricco di acido ialuronico, che \u00e8 prodotto dagli \"ialociti\", cellule contenute nel corpo vitreo stesso che possiedono anche alcune funzioni fagocitarie.\nFunzioni.\nLe sue funzioni principali sono:\nPatologia.\nCon l'avanzare dell'et\u00e0 il corpo vitreo va incontro a liquefazione e possono comparire delle opacit\u00e0 isolate o confluenti che possono provocare fastidio, seppur non influenzino di per s\u00e9 la capacit\u00e0 visiva. Se queste opacit\u00e0 sono distinte e mobili, vengono definite miodesopsie, che possono determinare una trazione sulla retina (soprattutto periferica), con la comparsa di manifestazioni visive quali scintillii e lampeggii. Le miodesopsie possono anche comparire in soggetti miopi, perch\u00e9 l'eccessiva lunghezza dell'occhio deforma il vitreo.\nScintillii e lampeggii non sono, comunque, esclusivi della patologia del corpo vitreo, in quanto si riscontrano in una moltitudine di circostanze quali emicrania, distacco della retina, infezioni, infiammazioni e traumi (ad es. urto violento del capo).\nLa riduzione di volume del corpo vitreo determina frequentemente un distacco dello stesso dalla parte posteriore del bulbo, senza che generalmente si creino danni. Anche in questo caso possono comparire punti luminosi e scintillii dovuti sia a piccoli frammenti del corpo vitreo che urtano contro la retina sia alla trazione del vitreo che si ritira.\nAll'attenzione del medico oculista devono essere portati tutti i casi in cui sia presente:"}
{"id": "654003", "revid": "1543377", "url": "https://it.wikipedia.org/wiki?curid=654003", "title": "Patty Farchetto", "text": "\u00c8 dal 1985 un'animatrice di Radio Montecarlo.\nDopo una parentesi a Rete 105 all'inizio degli anni novanta, \u00e8 tornata in pianta stabile nella radio del Principato di Monaco dove di solito conduce programmi nella fascia pomeridiana. Ha condiviso il microfono con voci storiche di RMC come Luisella Berrino, Awanagana e Roberto Arnaldi.\nFra i programmi condotti dalla Farchetto, \"Monte Carlo In The Music\", al fianco di Dario Desi e Stefano Bragatto."}
{"id": "654005", "revid": "1921867", "url": "https://it.wikipedia.org/wiki?curid=654005", "title": "Ordigno dell'apocalisse", "text": "Un ordigno dell'apocalisse (in inglese \"Doomsday device\", letteralmente \"ordigno del Giorno del Giudizio\"; tradotto a volte anche come macchina dell'apocalisse, o macchina del Giudizio Universale) \u00e8 un ipotetico strumento (generalmente un'arma) in grado di annientare tutta la vita sulla Terra o distruggere la Terra stessa (l'\"Apocalisse\" o il \"Giorno del Giudizio Universale\" sono termini biblici utilizzati per indicare la fine del mondo).\nStoria.\nGli ordigni dell'apocalisse sono apparsi nelle opere della cultura di massa nel corso del XX secolo, quando i progressi della scienza e della tecnologia hanno permesso agli esseri umani di immaginare un modo definitivo e plausibile di distruggere attivamente il mondo, o tutta la vita che vi abita, o quantomeno di cancellare la specie umana. Numerosi classici della letteratura fantascientifica trattano questo tema: tra i primi esempi vi \u00e8 il romanzo \"La nube purpurea\" (\"The Purple Cloud\", 1901) di M.P. Shiel in cui la fuga accidentale di un composto gassoso uccide ogni persona sul pianeta.\nIn seguito all'avvento delle armi nucleari, in particolare della bomba all'idrogeno (o bomba H), sono state queste il componente dominante delle immaginarie macchine del giudizio universale. Nel 1950 il fisico Le\u00f3 Szil\u00e1rd teorizz\u00f2 la bomba al cobalto, un particolare tipo di bomba H che, producendo un fallout nucleare di lunga durata, avrebbe potuto cancellare la vita dalla Terra. L'esperto di strategia della RAND Herman Kahn propose una \"Doomsday Machine\" negli anni cinquanta che avrebbe dovuto consistere in un computer collegato ad un arsenale di ordigni all'idrogeno, programmati per detonare e avvolgere il pianeta nel fallout nucleare al segnale di un attacco nucleare lanciato da un'altra nazione.\nTale schema, per quanto immaginario, costituiva per molti l'epitome degli estremi della logica suicida che stava dietro alla strategia della distruzione mutua assicurata, e fu parodiato nel popolare film di Stanley Kubrick del 1964, \"\". Costituisce anche un tema fondamentale del film \"L'altra faccia del pianeta delle scimmie\", in parallelo con il tema dello sterminio della specie. La maggior parte di questi modelli considera il fatto che le bombe all'idrogeno possono essere costruite di grandezza arbitraria (cfr. Progetto Teller-Ulam) o che possono essere \"arricchite\" con materiali progettati per creare un fallout assai persistente e letale.\nInfluenza culturale.\nIl concetto di ordigno dell'apocalisse \u00e8 stato pi\u00f9 volte utilizzato nelle opere di fantasia, a partire dai primi anni del Novecento. L'utilizzo di molteplici armi nucleari in grado di causare la distruzione pressoch\u00e9 totale di tutta la vita sulla Terra come tipo di scenario da giorno del giudizio \u00e8 stato usato in svariate storie scritte durante la cosiddetta era atomica."}
{"id": "654006", "revid": "599013", "url": "https://it.wikipedia.org/wiki?curid=654006", "title": "Cacha Duchicela", "text": " \nFiglio ed erede del sovrano precedente, di nome Hualcopo, Cacha Duchicela assunse la corona di smeraldi, emblema del regno di Quito nel 1463, proprio quando le armate vittoriose di Huayna C\u00e1pac varcavano le frontiere del suo paese, dopo che, da anni, premevano ai confini.\nDi fronte alla preponderante forza dell'invasore inca, Cacha oppose una fiera resistenza, ma non pot\u00e9 evitare una sconfitta disastrosa, ad Atuntaqui, in cui trov\u00f2 la morte. Dopo questa disfatta il regno di Quito cess\u00f2 di avere una sovranit\u00e0 indipendente e venne conglobato nell'impero del Cuzco.\nSecondo \"Juan de Velasco\", seguito dai moderni storici dell'Ecuador, Cacha Duchicela sarebbe il padre della principessa Pacha, che sposata da Huayna Capac, avrebbe dato alla luce il principe Atahuallpa.\nQuesta affermazione, gi\u00e0 opera di Garcilaso Inca de la Vega, \u00e8 fortemente contestata dalla maggior parte degli specialisti di storia incaica che ritengono invece Atahuallpa nativo del Cuzco e discendente, per parte di madre, da Pachac\u00fatec, il nono sovrano della dinastia Inca."}
{"id": "654008", "revid": "21079", "url": "https://it.wikipedia.org/wiki?curid=654008", "title": "Formula di Euler - Maclaurin", "text": ""}
{"id": "654013", "revid": "198277", "url": "https://it.wikipedia.org/wiki?curid=654013", "title": "Renzo Bariviera", "text": "Biografia.\nIl fratello Vendramino \u00e8 stato un affermato ciclista su strada che rappresent\u00f2 l'Italia ai giochi olimpici di Roma del 1960.\nCarriera.\nClub.\nCresciuto nella Pallacanestro Petrarca Padova, nella sua carriera ha giocato con la Pallacanestro Cant\u00f9, la Libertas Forl\u00ec, l'Olimpia Milano e la Gira Bologna.\nNazionale.\nEsordio: 4 settembre 1969, Napoli Italia-Austria 76-38, ma la data da ricordare \u00e8 il 21 maggio 1970, la vittoria sulla Stati Uniti per 66-64, ai Mondiali di Lubiana, che per l'Italia rappresenta la prima affermazione in assoluto contro la nazionale statunitense, ottenuta allo scadere, con un tiro proprio di Bariviera.\nPer la nazionale italiana di pallacanestro ha collezionato 208 presenze, segnando 2151 punti, ed ha vinto due medaglie:\nHa inoltre disputato i Mondiali 1970 e 1978."}
{"id": "654016", "revid": "2091899", "url": "https://it.wikipedia.org/wiki?curid=654016", "title": "Sant'Andrea dei Lagni", "text": "Sant'Andrea dei Lagni \u00e8 una Frazione di Santa Maria Capua Vetere, in provincia di Caserta. Il nucleo abitativo si sviluppa a sud del capoluogo comunale, attorno alla parrocchia di Sant'Andrea Apostolo, appartenente alla diocesi capuana.\nOrigine del nome.\nLa denominazione \"dei Lagni\" deriva dalla presenza in passato di cosiddetti \"lagni\": vasche piene d'acqua nelle quali venivano macerate canapa e lino. L'acqua ristagnante di queste vasche aveva un odore sgradevole che poteva essere sentito da chiunque passasse nella zona.\nDi ci\u00f2 se ne pu\u00f2 trovare testimonianza in vari testi:\nIl nome \"lagno\" adottato per queste vasche deriva dal fiume Clanio dal quale traevano l'acqua attraverso opportune canalizzazioni.\nI lagni, oggi non pi\u00f9 esistenti, potevano essere pubblici o privati. Uno fra i maggiori lagni pubblici si trovava presso lo svincolo tra Capua ed Aversa, dove oggi sorge il carcere di Santa Maria Capua Vetere.\nSecondo diversi studiosi locali la scelta dell'apostolo Andrea per il nome della chiesa deriva invece da un aneddoto di seguito riportato.\nPietro, uno dei dodici apostoli di Ges\u00f9 nonch\u00e9 primo papa della Chiesa cattolica, durante il suo cammino verso Roma, un giorno si ferm\u00f2 nell'allora Capua, oggi Santa Maria Capua Vetere.\nEgli avrebbe parlato agli abitanti di tutti gli apostoli ma in particolare di suo fratello, Andrea, che lo fece per primo incontrare con Ges\u00f9. Il racconto avrebbe suscitato devozione negli ascoltatori che, udita successivamente la notizia del martirio di Pietro a Roma e di Andrea a Patrasso, erissero in loro onore la chiesa di San Pietro in Corpo e la suddetta chiesa di Sant'Andrea Apostolo, da cui la prima parte del nome del rione.\nNel luogo dove si ferm\u00f2 San Pietro, all'incrocio formato dalle strade di Via Avezzana, Via Mazzocchi e Via Napoli, ancora oggi in una piccola cappella \u00e8 possibile vedere una colonna di pietra dove egli si sarebbe appoggiato (Fig.1).\nLa chiesa.\nLe prime notizie riguardo alla chiesa di Sant'Andrea Apostolo risalgono al 1570, quando iniziarono ad essere annotati i battesimi sui registri parrocchiali, ma l'attuale fabbricato risale al 1630. Si legge dagli archivi diocesani che nel 1726 l'allora arcivescovo di Capua, il cardinale Niccol\u00f2 Caracciolo, in occasione di una visita pastorale disse:\nLa facciata della chiesa (Fig.2), restaurata nel 1993, \u00e8 di stile neoclassico. Il campanile \u00e8 realizzato in muratura. All'interno la chiesa presenta un'unica navata con copertura a volta.\nAl suo interno \u00e8 possibile trovare oggetti di interesse storico come:\nStoria.\nLe prime notizie sul casale risalgono al 19 luglio 1512.\nAntichi manoscritti presenti nell'archivio diocesano forniscono interessanti informazioni riguardo all'andamento e alle statistiche demografiche del rione nel corso della storia.\nCognomi nel 1673.\nSecondo i manoscritti, nel 1673 il numero di abitanti era di 321 ed i loro cognomi erano:\nTra questi i pi\u00f9 diffusi erano\ned in misura minore\nEt\u00e0 della popolazione nel 1673.\nDai dati emerge inoltre una popolazione molto giovane infatti:"}
{"id": "654018", "revid": "37277", "url": "https://it.wikipedia.org/wiki?curid=654018", "title": "Edoardo Porro", "text": "Biografia.\nEdoardo Porro nacque a Padova da una famiglia di origini lombarde il 13 settembre del 1842. Dopo qualche anno si trasfer\u00ec con i genitori, Giovanni, un ingegnere del catasto, e Maria Anna Cassola, a Milano, dove trascorse la sua infanzia e studi\u00f2 presso il Ginnasio Liceale dell'Arcidiocesi.\nSi iscrisse all'universit\u00e0 di Padova alla Facolt\u00e0 di Medicina e Chirurgia nel 1860, conseguendo la laurea magistrale nell'agosto del 1865 con una prova scritta sulla \"Resezione delle ossa\". Inizi\u00f2 quindi la sua attivit\u00e0 ospedaliera che fu per\u00f2 interrotta periodicamente a causa della sua attiva partecipazione al Risorgimento, insieme ad altri giovani studenti laureati.\nNell'agosto del 1867, dopo lo scoppio dell'epidemia di colera che colp\u00ec Milano e le campagne limitrofe, assistette attivamente i malati.\nA tre anni dalla laurea, verso la fine del 1868, Porro inizi\u00f2 la sua carriera nel campo dell'ostetrica grazie alla nomina a chirurgo assistente del reparto diretto da Pietro Lazzati presso l'Ospedale Maggiore di Milano. Dal marzo del 1871 all'ottobre del 1872, successivamente alla morte di Lazzati, diresse provvisoriamente la Regia Scuola Ostetrica e l'Ospizio di Maternit\u00e0 di Milano fino alla nomina del nuovo titolare, Domenico Chiara.\nNel 1871 effettuando, a mani nude, una manovra manuale interna nell'apparato genitale di una paziente, finalizzata a sistemare la posizione del feto in vista del parto, Porro contrasse la sifilide, malattia che, malgrado avesse provato a curare per anni con ogni rimedio possibile, lo accompagner\u00e0 per il resto della vita, fino alla morte.\nNel periodo che va dal 1873 e il 1875 fu impegnato in un'intensa attivit\u00e0 clinica, testimoniata da diverse pubblicazioni in ambito clinico-chirurgico, contenenti osservazioni riguardanti argomenti che andavano dalla pratica alla farmacologia ostetrica.\nIl 24 novembre 1875 fu nominato professore ordinario di clinica ostetrica all'universit\u00e0 di Pavia, dove ebbe l\u2019opportunit\u00e0 di applicare le sue nuove tecniche operatorie; l\u2019anno successivo infatti esegu\u00ec con successo il primo taglio cesareo con amputazione utero-ovarica.\nL'attivit\u00e0 privata a Milano che lo portava a ripetute assenze da Pavia, e i gravi problemi di salute, dovuti all'aggravarsi della sifilide, lo costrinsero dapprima a chiedere un congedo di due mesi e poi a lasciare definitivamente Pavia, nel novembre 1882, per tornare alla direzione della maternit\u00e0 dell'Ospedale Maggiore e della scuola ostetrica.\nAppena tornato a Milano divenne membro del Consiglio degli istituti ospedalieri, e come tale si impegn\u00f2 nella risistemazione dei nuovi padiglioni, arrivando anche a prefigurare l'istituzione a Milano di una nuova universit\u00e0 che fu realizzata qualche anno pi\u00f9 tardi grazie al suo successore e allievo Luigi Mangiagalli. Fece parte di numerose societ\u00e0 filantropiche e scientifiche, fu membro dell'Istituto Lombardo Accademia di Scienze e Lettere e nel 1900 fu nominato presidente della Societ\u00e0 Italiana di Scienze Naturali. \nMor\u00ec il 18 luglio 1902, all'et\u00e0 di 60 anni, a causa della nefrite sifilitica, lasciando la moglie, Leopolda, e la figlia, Maria.\nMilitanza Politica.\nEdoardo Porro fu un garibaldino convinto e nonostante fosse di una fede molto forte, fin da giovane partecip\u00f2 attivamente al Risorgimento, combattendo contro il potere temporale del Papa, mettendo da parte periodicamente l'attivit\u00e0 ospedaliera. Gli fu affidato l'incarico di medico aggiunto di battaglione nell'8\u00b0 reggimento in Trentino nella Battaglia di Bezzecca nel 1866.\nPartecip\u00f2 successivamente anche alla spedizione di Mentana nel novembre del 1867 con lo scopo di completare l'Unit\u00e0 d'Italia. A seguito del fallimento di quest'ultimo evento bellico, Porro abbandon\u00f2 definitivamente l'attivit\u00e0 patriottica col fine di dedicarsi completamente a quella professionale.\nUn grande senso della giustizia, e un profondo e sincero amore per la patria, lo incitarono ad aiutare e a manifestare la propria vicinanza ai reclusi politici dei moti del 1898, tant'\u00e8 che assistette in carcere il giornalista Carlo Morussi.\nDall'11 giugno 1882 al 1889 fu consigliere comunale di Milano, successivamente venne nominato cavaliere e commendatore dell'ordine della corona e dell'ordine del SS. Maurizio e Lazzaro.\nIl 20 novembre del 1891 venne nominato senatore.\nAttivit\u00e0 scientifica.\nIl nome di Porro \u00e8 legato alla \"amputazione cesarea utero-ovarica\" che egli propose come complemento all'operazione di taglio cesareo con l'obiettivo di ridurre l'elevatissimo tasso di mortalit\u00e0 sia delle partorienti che dei nascituri, dovuto in particolare all'insorgere di fenomeni settici. Infatti quasi tutti gli interventi di parto cesareo compiuti su donna viva portavano al decesso della stessa. La causa principale di morte era l'emorragia e, qualora la madre fosse sopravvissuta alla perdita di sangue, moriva di sepsi che partivano dall'utero. Il parto cesareo era dunque una condanna a morte quasi certa per la madre.\nL'intervento di Porro permise di rivoluzionare la storia del parto cesareo, attraverso una nuova tecnica in grado di salvare sia la madre che il bambino.\nLa nuova operazione, consisteva nel far seguire al taglio cesareo l'asportazione dell'utero e degli annessi. L'innovazione proposta fu il risultato di lunghi e accurati lavori preparatori, nel corso dei quali Porro ricorse all'esperienza maturata in corsia e nelle visite in campagna e in citt\u00e0 e al supporto di un folto gruppo di studiosi dell'epoca. Porro riusc\u00ec a ricomporre il quadro sintomatologico e il decorso della malattia a cui andavano incontro le partorienti di taglio cesareo, ed elabor\u00f2 un'importante osservazione: nelle operazioni di laparotomia addominale l'apertura dell'addome non causava lo sviluppo di una sepsi fatale, la causa di morte nei parti era quindi collegata allo stato gravidico e all'utero. Da qui Porro ebbe la giusta intuizione che l'utero fosse la fonte principale di processi settici ed emorragie, complicanze che diventavano quasi del tutto assenti dopo l'asportazione dell'organo.\nSu consiglio del fisiologo Eusebio Oehl esegu\u00ec l'operazione di amputazione degli organi riproduttivi su tre coniglie gravide: le coniglie sopravvissero, mentre i coniglietti morirono poco dopo poich\u00e9 l'intervento fu eseguito quando i coniglietti erano ancora troppo poco maturi per vivere autonomamente. Questi esperimenti, per\u00f2, aiutarono Porro a comprendere che l'operazione di estrazione dell'utero successivamente al parto cesareo fosse attuabile.\nLa donna su cui Porro esegu\u00ec per la prima volta l'intervento fu Giulia Cavallini, una giovane madre affetta da una grave forma di rachitismo che aveva causato malformazioni del bacino cos\u00ec gravi da rendere impossibile un parto naturale, il bambino che aveva in grembo era sano ma era come \u201cintrappolato in una prigione\u201d; non vi era altra possibilit\u00e0 se non il parto cesareo.\nDopo essersi consultato con dei suoi colleghi, tra cui gli anatomisti Giovanni Zoja e Andrea Ranzoli, il chirurgo Angelo Mazzucchelli, e l'ostetrico Antonio Guelmi, decise di sperimentare la nuova tecnica sulla giovane madre.\nL'operazione avvenne il 21 maggio 1876 nell'aula in cui le ostetriche seguivano le lezioni, dato che la clinica ostetrica e i reparti chirurgici posti nelle vicinanze della clinica erano invasi da malattie altamente contagiose quali la febbre puerperale e la gangrena nosocomiale, inizi\u00f2 alle ore 16:40 e dur\u00f2 43 minuti.\nFu un successo, si salvarono sia la bambina, che venne chiamata Maria Alessandrina Cesarina, sia la madre.\nLa tecnica elaborata da Porro si diffuse velocemente in tutta Italia, dove alcuni giornali come \"Il Patriotta\", \"Il Pungolo\" e \"La Ragione\" diffusero la notizia della buon riuscita dell'intervento, anche se fu cosa poco gradita dallo stesso Porro, il quale avrebbe preferito discutere dell'intervento unicamente nei periodici scientifici, e infatti il 21 settembre 1876 ebbe la possibilit\u00e0 di descrivere l'intervento da lui effettuato ad un congresso organizzato a Torino dall'Associazione Medica Italiana.\nInoltre, il \"taglio cesareo secondo Porro\" si diffuse anche a livello internazionale, difatti medici affermati in tutta Europa, come Joseph Sp\u00e4th all'Universit\u00e0 di Vienna, il quale fu il primo a replicare l'intervento dopo Porro il 22 giugno 1877, Adolphe Charles Fran\u00e7ois Wasseige in Belgio, negli Stati Uniti, come Isaac Ebenezer Taylor a New York, e nel Messico, eseguirono con successo la tecnica.\nAnche se la metodica venne successivamente aggiornata e quindi largamente soppiantata da procedure conservative, rese possibili in particolare dall'introduzione dell'antisepsi e poi dell'asepsi, il nuovo approccio chirurgico rappresent\u00f2 all'epoca una conquista di particolare rilevanza per la salute delle puerpere e dei nascituri, attuando una doppia salvezza, e la tipologia di intervento introdotto da Porro viene ancora oggi utilizzata nei casi estremi in cui le emorragie uterine non possono essere fermate."}
{"id": "654019", "revid": "161374", "url": "https://it.wikipedia.org/wiki?curid=654019", "title": "Strada statale 379", "text": ""}
{"id": "654025", "revid": "89918", "url": "https://it.wikipedia.org/wiki?curid=654025", "title": "Garcilaso Inca de la Vega", "text": ""}
{"id": "654026", "revid": "3115", "url": "https://it.wikipedia.org/wiki?curid=654026", "title": "Gurone", "text": "Gurone (IPA: //; \"G\u00fcrun\" IPA: // in dialetto varesotto) \u00e8 una frazione del comune di Malnate, in provincia di Varese, in Lombardia. Dista 8,5 chilometri dal capoluogo e si affaccia sulla Valle Olona.\nGeografia fisica.\nTerritorio.\nGurone, parte integrante della regio Insubrica e della regione agraria n. 4 - Colline di Varese, sorge su una zona morenica di origine glaciale ed \u00e8 situato nella parte meridionale del comune di appartenenza. A Gurone si trova anche il punto pi\u00f9 basso del comune di Malnate (i Mulini di Gurone) che consiste in un'altitudine di 282 metri sul livello del mare.\nIdrografia.\nGrazie ad una falda acquifera poco profonda ed alle sue numerose sorgenti un tempo disponibili lungo tutto il territorio meridionale ed orientale della localit\u00e0, l'abbondanza idrica \u00e8 sempre stata un elemento tanto comune da poter permettere (fino agli anni cinquanta), la presenza di cinque fontanelle da cui attingervi l'acqua. A partire dagli anni sessanta e con la conseguente diffusione della rete idrico-urbana, l'utilizzo di queste sorgenti \u00e8 stato ridotto fino alla definitiva chiusura o bonifica.\nComposizione geologica.\nCome buona parte delle zone circostanti, nei punti pi\u00f9 bassi della valle dell'Olona \u00e8 piuttosto diffusa le presenza di depositi di argilla risalenti all'epoca del quaternario ed al ghiacciaio che scendeva dal Ceresio. Risalendo la Valle Olona ed osservandone la forma infatti, se ne pu\u00f2 riconoscere il caratteristico aspetto di una valle glaciale.\nLa collina sottostante alla frazione si \u00e8 formata nel Miocene ed i suoi versanti sono ricoperti dai sedimenti morenici (ciottoli, ghiaia e sabbia), risalenti alla glaciazione Riss, un fenomeno avvenuto nel Pleistocene. Questi ultimi, come la parte in sommit\u00e0 della zona collinare su cui sorge l'abitato furono ricoperti dai terricci depositatisi durante l'ultima era diluviale.\nDelimitazione del territorio.\nRisalendo alle carte del vecchio Comune di Gurone, la frazione incontra il confine di Varese e della sua frazione di Bizzozero nel versante occidentale e quello di Vedano Olona, compresa la sua frazione di Fontanelle, nel lato meridionale. Sempre nel lato meridionale (all'incirca in corrispondenza della diga a vasche di laminazione realizzata nel 2009), Gurone confina con il comune di Lozza per circa 200 metri.\nMentre nei confronti di questi ultimi i confini di Gurone sono ancora riconducibili alla presenza del fiume Olona (il confine occidentale) ed alla campagna a nord di Vedano Olona denominata \"Celidonia\" (il confine meridionale), al giorno d'oggi, ed a causa dell'intensa urbanizzazione che a partire dagli anni settanta ha caratterizzato tutto il territorio dell'attuale comune, i vecchi confini settentrionali ed orientali di Gurone sono pressoch\u00e9 indistinguibili se non cercando di ricondurli alla demarcazione di alcune delle vie cittadine ed alla (spesso erronea illusione) della presenza del tratto ferroviario delle FNM, in quanto (e ad eccezione del tratto nord-occidentale), l'antico confine nord-orientale consisteva all'incirca nelle attuali vie comunali di Caprera (fino all'incorcio con via Montelungo), via Isolabella e l'ipotetica prosecuzione della via Isole Tremiti fino al termine della via Luigi Cadorna, per poi ripartire dalla via Montelungo e proseguirla in un'ipotetica linea retta che possa raggiungere la parte occidentale di via Pastore, a sua volta gi\u00e0 confine della zona industriale di Malnate con la campagna a nord del torrente Quadronna (la gi\u00e0 citata Celidonia).\nDi quest'ultima poi e per individuare la parte pi\u00f9 meridionale del confine \u00e8 necessario discendere il ciglio della cava di sabbia e raggiungere la via Fontanelle, attraversarla e dirigersi infine verso ovest fino a raggiungere il fiume Olona.\nFauna e flora.\nSeppur nel centro abitato sia ormai difficile trovare qualche testimonianza dell'esistenza di vita selvatica una volta esclusa l'ovvia presenza di uccelli comuni come passeri e pettirossi a cui si aggiungono rondini e rondoni nella stagione estiva o qualche corvo nel periodo invernale, \u00e8 osservando tra le zone della valle che si pu\u00f2 riscoprire quanto la natura della frazione sia ancora viva ed incontaminata.\nForme animali.\nDel regno animale infatti, nei boschi lungo il fiume e sulle pendici della valle sono piuttosto diffuse le lepri ed i conigli, cos\u00ec com'\u00e8 presente la volpe rossa, lo scoiattolo, il riccio ed alcuni tipi di topo selvatico mentre, camminando tra i prati delle zone pi\u00f9 asciutte, in certi periodi dell'anno si possono osservare i cumuli di terra che indicano la presenza delle talpe.\nTra gli uccelli diurni, sono altrettanto diffusi gli esemplari tipici della zona, come i merli, le poiane, i fringuelli, le cornacchie, i cuculi e gli usignoli, spesso riconoscibili anche dai loro caratteristici canti. Gufi, allocchi e chirotteri sono invece tra le specie notturne.\nNei corsi d'acqua, oltre alla presenza di specie anfibie come rane, rospi e salamandre, sembrano essere tornati i vaironi e, quando l'Olona scorre calmo, si pu\u00f2 intravedere qualche piccola trota. Un dato importante se si pensa che fino ai primi anni ottanta gli scarichi schiumosi e maleodoranti delle industrie sorte lungo il suo corso lo avevano reso il fiume pi\u00f9 inquinato d'Italia!\nForme vegetali.\nTra le zone paludose e ricoperte dalla vegetazione spontanea, vari tipi di mazzesorde si alternano con gli esemplari pi\u00f9 comuni di equiseti e felci, fra cui la felce aquilina e la \"matteuccia\" che, a seconda della presenza di acqua nel sottosuolo, si mischiano con alberi di piccolo fusto come salici e sambuchi, biancospini e ciliegi selvatici.\nIn primavera il sottobosco \u00e8 caratterizzato dalla presenza di primule, mughetti, anemoni nemorose, campanellini, scille e narcisi, mentre durante il resto della bella stagione oltre ai sempreverdi agrifoglio e pungitopo si possono cercare i ciclamini tra le zone pi\u00f9 in ombra e scorgere le bocche di leone, i myosotis e la celidonia, queste ultime prediligenti le zone soleggiate e gli anfratti formatisi tra i muri e le rocce. Nel sottobosco crescono anche alcune specie commestibili come le more di rovo e le fragole di bosco, i funghi (chiodini, russole e mazze di tamburo) e l'erba cipollina.\nDelle piante ad alto fusto invece, in valle si trovano ancora le querce ed faggi che, mescolandosi tra frassini e tigli, sembrano voler contrastare l'infestante ed omnipresente robinia, e quasi a voler proteggere un gruppo di abeti rossi cresciuti sulla piana antistante al fiume. Nella zona pi\u00f9 a sud infine, sopravvive il genere betullaceo a cui appartengono gli ontani, i carpini ed i noccioli.\nClima.\nGurone ha un clima di tipo sub-continentale fatto di estati calde e moderatamente piovose e con un'umidit\u00e0 sempre molto elevata. Gli inverni sono freddi e con varie settimane di gelo che a volte si alternano a giorni di neve e pioggia.\nNel periodi autunnali o primaverili \u00e8 spesso presente la nebbia che, ulteriormente favorita dalla presenza dell'acqua, affigge soprattutto le aree boschive della valle.\nIn genere e nonostante la posizione geografica sia sottostante alle Prealpi Svizzere ed a quelle varesine, la ventilazione sulle aree abitate \u00e8 piuttosto scarsa (in quanto protette dai pianori retrostanti) e l'isola di calore che si forma ne rende le temperature pi\u00f9 elevate rispetto alle valli circostanti.\nNella classificazione climatica il centro abitato \u00e8 situato in zona E, 2634 GG.\nSismicit\u00e0.\nClassificazione sismica: zona 4 (sismicit\u00e0 molto bassa)\nOrigini del nome.\nNon esistono precisi riferimenti sull'origine del nome ma, riflettendo su ci\u00f2 che ha sempre riferito la tradizione orale, si consideri che, giunti al termine del restringimento della valle che parte dal ponte delle ferrovie (sito in Malnate) e proseguendo oltre la prossimit\u00e0 dei mulini della frazione, ci si accorgerebbe dell'aprirsi di un'ampia valle che, allargandosi fino a lambire le zone abitate di Vedano Olona e Lozza, torna a restringersi soltanto in prossimit\u00e0 del comune di Castiglione Olona.\nA traduzione del termine italiano \"gola\" (inteso come stretta valle in cui passare) al pi\u00f9 probabile termine insubre \"gora\" e considerando le usanze popolari spesso solite a dare il nome ad una localit\u00e0 dopo aver preso spunto dalle sue caratteristiche geografiche, si pu\u00f2 pensare alla possibile aggiunta dell'accrescitivo \"one\" e spiegare cos\u00ec l'etimologia del nome: \"Gorone\" ne avrebbe di certo descritto il luogo se fosse stata usata l'antica lingua del tardo Medioevo ma, e valutandone l'origine insubrica dei suoi abitanti, se ne pu\u00f2 trarre in Gurone la descrizione di quell'\"ampia gora\".\nStoria.\nRiferimenti dei primi documenti dell'epoca medievale.\nNon si hanno notizie certe dell'esistenza del paese negli anni antecedenti al X secolo d.C. ma esiste la testimonianza di un atto di vendita che cita l'anno 1109 e che ne indica la localit\u00e0 con il nome di \"Guironi\" e come facente parte di Bizzozero.\nDagli atti di vendita di alcuni terreni fondiari stesi durante il XIII secolo, ne risulta una cessione territoriale dove, nell'anno 1229, alcune famiglie nobili del circondario fanno acquisti nella zona e, tra questi documenti, viene citato il nome di \"Guironio\" come localit\u00e0 situata \"tra Malnate e Besozalo\" mentre nel 1538, e dagli atti di vendita di una serie di diritti, ne risulta che l'imperatore Carlo V diede vita al feudo della Fraccia Superiore di Varese, zona che comprendeva anche l'attuale nome \"Gurone\".\nOriginariamente le antiche abitazioni del paese furono costruite sul ciglio opposto della valle che lo separava dal comune e dalla curia di appartenenza (Bizzozero), a quei tempi il paese pi\u00f9 vicino e gi\u00e0 titolare di un parroco situato sull'altro versante della valle sottostante e l\u00ec sotto, al centro della valle e sulla sponda orientale del fiume Olona vi sorse un mulino ad acqua, in seguito indicato come \"Molino di Bizzozero\" e luogo in cui, scendendo nella valle attraverso un'antica strada, anche gli antichi guronesi si recavano per macinarvi le farine.\nIl primo comune (1635-1809).\nGurone diventa per la prima volta un comune del Ducato di Milano il 17 febbraio 1635 e la sua prima composizione territoriale ne risulta gi\u00e0 contenuta nei compartimenti dello stesso Ducato e tra cui, in uno avente data 1751, vi \u00e8 specificato il passaggio territoriale del \"Molino\" dal comune di Bizzozero a quello di Gurone. Gurone nel 1755 contava 320 abitanti e di cui 280 comunicati.\nNel 1797, anno della costituzione della Repubblica Cisalpina, Gurone viene inserito nel dipartimento del Verbano (avente come capoluogo Varese) ed in cui ne risult\u00f2 appartenere come facente parte dell'XI dipartimento. Nel 1798, dopo l'abolizione del suddetto dipartimento (soppresso per ragioni economico-amministrative) Gurone divenne parte del XVIII distretto del dipartimento d'Olona. Gurone, nell'anno 1797 contava 303 abitanti.\nSi hanno notizie dell'arruolamento di cittadini di guronesi che, nel gennaio 1799, partirono verso il fronte per contrastare il ritorno degli austriaci e, dopo la caduta della Prima Repubblica Cisalpina, se ne hanno ancora del ritorno di Gurone sotto il XVII distretto di Varese della Seconda Repubblica Cisalpina (1801).\nNel 1809, e con decreto del 4 novembre ebbe termine l'esistenza del comune di Gurone il quale, ed a seguito dell'aggregazione dei comuni del dipartimento del Lario, venne aggregato al comune di Bizzozero, nel cantone I di Varese del distretto II di Varese. Gurone a quei tempi contava 354 abitanti.\nIl secondo comune (1816-1927).\nCon la fine dell'et\u00e0 napoleonica e il conseguente ritorno degli austriaci in Lombardia, che costituirono il Regno Lombardo-Veneto, Gurone torn\u00f2 ad essere un comune indipendente ed inserito nel distretto XVII di Varese della provincia di Como.\nDopo la vittoria della seconda guerra di indipendenza ed in seguito all'unione temporanea delle province lombarde al Regno di Sardegna, il 23 ottobre 1859 il comune di Gurone torna ad essere incluso nel mandamento I di Varese, circondario II di Varese, provincia di Como. Nel 1861, anno della costituzione del Regno d'Italia e dopo il primo censimento, il comune di Gurone risultava avere una popolazione residente di 564 abitanti.\nNel 1912, quando Gurone contava 812 abitanti e la sua altezza sul livello del mare figurava in \"\"333 metri sul mare\", il sindaco era il commendator Clemente Ravina e le industrie esistenti erano:\n\"Fornace laterizi. Cagnoni Filippo, Ditta Mentasti e Croci\"\n\"Segatura legnami. Sonzini Antonio, Officina Patrini\"\n\"Officina meccanica. Patrini Vincenzo\"\"\nCon riforma degli enti locali del 1927 il comune di Gurone viene incluso nella nuova provincia di Varese e, successivamente, il regio decreto del 12 agosto 1927 (con effetto dal 4 gennaio 1928) soppresse il comune di Gurone per assegnarne tutto il territorio alla vicina Malnate. Alla data dell'ultimo censimento (1921) il comune di Gurone contava 867 abitanti.\nRicorrenze.\n10 agosto, giorno del santo patrono san Lorenzo martire. Le celebrazioni religiose avvengono il giorno della ricorrenza mentre, come da tradizione, il passato svolgimento del Palio e l'attuale Guroneinfesta si svolgono a partire dall'ultimo sabato di agosto quando e se il sabato successivo non \u00e8 posteriore al quinto giorno di settembre.\nMonumenti e luoghi d'interesse.\nLa datazione delle opere realizzate nel perimetro della frazione spazia tra la fine del Medioevo e l'intero ventesimo secolo, come ad esempio l'affresco della Madonna del Latte (fine del Quattrocento-inizio del Cinquecento) oggi trasferito su tela ed esposto all'interno della chiesa nuova di san Lorenzo e quest'ultima chiesa, la cui costruzione avvenne verso la fine degli anni sessanta.\nArchitetture religiose.\nEsistono una chiesa parrocchiale dedicata a san Lorenzo ed una dedicata a sant'Anna, oltre ad un tabernacolo commemorativo e dedicato alla Madonna e ad alcuni dipinti ottocenteschi realizzati sulle case della frazione.\nChiesa di S. Lorenzo vecchia.\nProbabilmente costruita nella seconda met\u00e0 del XV secolo ed ampliata verso la meta del XIX secolo, era orientata da ovest verso est ed era composta da un'unica navata. All'interno vi erano poste diverse cappelle comprendenti il battistero, una statua dedicata alla Madonna del Rosario, una terza contenente una reliquia di san Donato ed una quarta dedicata alla Beata Vergine. \nL'altare, originariamente costruito in legno, fu sostituito con uno in pietra e decorato con del marmo rosso di Verona nel 1865 e prolungato nel 1870 con l'aggiunta dell'oratorio sopra le cappelle di sinistra. Sul muro esterno settentrionale vi era posta una fontanella mentre, sulla zona del lato occidentale ed antistante all'ingresso principale vi era eretta una croce di legno, forse l'ultimo ricordo del luogo che pi\u00f9 anticamente fu considerato il primo cimitero del paese.\nAccessibile salendo i tre gradini che ne dividevano il sagrato in rizzada dalla strada antistante, l'intera chiesa fu abbattuta nel 1975 quando, spogliata di ogni affresco, statua, suppellettili e giudicata pericolante, dovette lasciare il posto al sagrato della nuova chiesa.\nChiesa di S. Anna.\nLa chiesa, edificata tra il 1706 e il 1710 e inclusa in un complesso architettonico denominato \"Casino\" gi\u00e0 appartenente ai nobili di Bizzozero, fu inizialmente dedicata alla Nativit\u00e0 della Beata Vergine ed essere, nel 1724, istituita a \"cappellan\u00eca con beneficio di oratorio\" per volere di Alfonso Bizzozero, gi\u00e0 canonico della chiesa di San Vittore di Varese.\nDel secolo successivo e tratte del Catasto Teresiano sono invece le notizie della presenza di chierici e della vendita dell'intero complesso (1876) alla famiglia Cattaneo di Faido la quale, oltre ad assegnarne il convento a dei frati detti \"della sporta\" ne cambi\u00f2 la dedica religiosa in Sant'Anna.\nA differenza di quanto per lunghi anni si \u00e8 creduto, i pi\u00f9 recenti studi svolti sulle pitture e sui documenti relativi ai passaggi di propriet\u00e0 della chiesa stessa, spiegano che essa non ospit\u00f2 mai un convento di suore e che non poteva essere esistita prima del settecento, oltre a escluderne totalmente dal possesso storico la famiglia Odescalchi e a scoprire in Francesco Antonio Giovannini la paternit\u00e0 dell'affresco sull'altare. L'altare a pala e il relativo affresco raffigurante la nascita della Madonna sono infatti di stile settecentesco e sono le uniche opere pi\u00f9 antiche esistenti nella chiesa.\nL'edificio, restaurato al suo interno verso la met\u00e0 degli anni ottanta, \u00e8 di limitate dimensioni e appoggia i suoi muri a quelli delle corti circostanti. \u00c8 sormontato da soffitto in archi di mattoni a vista e da cui scende la cordicella destinata a suonare la campanella posta nel sovrastante campanile a vela.\nAl suo esterno si possono osservare i gradini antistanti che, come le panchine, sono di molera, la pietra arenaria per secoli estratta dalle cave malnatesi mentre, guardando in alto, si pu\u00f2 ancora leggere la scritta in latino posta nel timpano del tetto. Sull'edificio a sinistra della facciata delle chiesa s'intravede ci\u00f2 che rimane di una meridiana murale, ormai quasi cancellata e che si pu\u00f2 riconoscere soltanto se, dopo aver notato la presenza dello stilo, ne si osserva l'ombra proiettarsi sul muro. Nelle stesse condizioni di degrado \u00e8 il resto della facciata, una volta interamente affrescata.\nSimboli e ricordi rimasti, realt\u00e0 e patrimoni perduti.\nLa Madonnina.\nIn una delle zone pi\u00f9 antiche del paese e pi\u00f9 esattamente tra l'attuale congiunzione delle vie Trento, Nino Bixio ed una terza via, esiste un tabernacolo contenente una scultura raffigurante la Madonna che, a braccia aperte, guarda ancora verso la valle.\nAl giorno d'oggi forse, a chi si soffermi ad osservarla, potrebbe non esser pi\u00f9 chiaro l'intento di coloro che verso la met\u00e0 del 1850 decisero di sistemarla proprio in quel luogo, ora stretto tra le case ed a cui rimane soltanto la vista di uno scorcio sulla valle antistante.\nSembra essere soltanto un monumento religioso dimenticato ma, a suo tempo, una precisa ragione di collocarla in quell'incrocio di piccole vie ci fu e quella scultura, realizzata in legno ma creduta essere per lungo tempo di manifattura in scagliola di gesso (la sua antica colorazione rimossa con il restauro degli anni ottanta era in bianco), aveva lo scopo di poter mostrare a coloro che fossero giunti in paese salendo dalla pi\u00f9 antica strada, la devozione e la riconoscenza dei guronesi verso Maria Vergine che, ascoltando le loro preghiere, li salv\u00f2 dall'epidemia di colera che nei mesi di agosto e settembre del 1885, oltre ad affliggere quasi tutte le localit\u00e0 dell'Italia Settentrionale, nel paese di Gurone fece dieci vittime.\nNella parte superiore del tabernacolo appare una data, 1885 e la dicitura sottostante ad essa recita:\"S(AE)VIENTE CHOLERA - GURONENSES M. V. GRATIARUM EREXERUNT\".\nUn'antica strada.\nL'antica strada (e forse la prima costruita dai guronesi), dal manto interamente costruito con ruditi di sasso ed il cui nome tramandato a voce fino alla fine degli settanta suonava all'incirca \"la Q\u00f2mbra Tz\u00fcca\" (dizione dialettale), scendeva un tempo fino a raggiungere la prossimit\u00e0 dell'attuale numero civico 20 di via dei Mulini e permetteva ai forestieri di risalire tra i boschi per giungere all'inizio del paese.\nFu distrutta nell'ultimo tratto della sua parte inferiore nel corso dei primi lavori di realizzazione della tangenziale Est di Varese, mentre ci\u00f2 che rimane della parte superiore risulta oggi abbandonato e chiuso al passaggio da una transenna.\nQuesta via era, probabilmente ed in antichit\u00e0, l'unico percorso a disposizione dei guronesi per raggiungere il mulino e macinarvi le farine mentre le loro donne ne avrebbero disceso il percorso per dedicarsi al lavaggio dei panni.\nDue lavatoi scomparsi.\nA sinistra dell'antica strada e pur seguendo la direzione osservata dal tabernacolo, scende un'altrettanto antica scalinata (tuttora esistente) che dirigendosi anch'essa verso la valle e giungere a fianco dell'attuale numero civico 8 di via dei Mulini, conduceva un tempo le donne ad un lavatoio costituito da una vasca in pietra e suddivisa in due parti per un totale d'invaso di circa 250x400 cm. Era ricoperto da un tetto con elementi di capriata e puntoni in legno a loro volta sorretti da colonne di mattoni pieni.\nQuest'ultimo, costruito nei primi anni del Novecento, cadde sotto il peso della grande nevicata del gennaio 1985 prima di essere definitivamente abbattuto e ricoperto di terra negli anni successivi. Oggi al suo posto sorge un orto coltivato.\nDirigendosi verso la valle ed oltrepassando il numero 20 di via dei Mulini per poi cercare alla sinistra dell'attuale strada, si pu\u00f2 scovare (tra rovi ed erba) ci\u00f2 che rimane del pi\u00f9 antico dei lavatoi guronesi che, realizzato in pietra e privo di tetto, cadde quasi completamente in disuso fin dagli anni sessanta. Aveva una vasca di circa 150x350 cm ed ora, a causa dell'incuria, ne rimangono solo le strutture in rovina nonch\u00e9 una parte del canale che vi porta l'acqua sorgiva.\nSociet\u00e0.\nLingue e dialetti.\nOltre alla lingua italiana, tra gli anziani originari del paese \u00e8 ancora utilizzato il dialetto varesotto, una variante della lingua lombarda ed altres\u00ec detto \"Bosino\".\nCome tutti i dialetti della zona, il suo utilizzo non viene pi\u00f9 tramandato alle nuove generazioni ed essendo una lingua non scritta (quindi priva di ogni preciso riferimento), la pronuncia di alcune dizioni guronesi pu\u00f2 variare da quelle delle zone circostanti.\nDa alcuni decenni il poeta dialettale Giuseppe Paganetti (Vice Presidente del Cenacolo dei Poeti e Prosatori Dialettali Varesini e Varesotti) nato in Gurone nel 1953, contribuisce a tenere in vita la parlata e la scrittura dialettale con termini e ricordi di luoghi e persone locali\ndel passato.\nAlcuni titoli di poesie: Reg\u00f2rd du l'Ul\u00f2na, Curtii du 'na v\u00f2rta, Ul Lavat\u00f2j, Z\u00fccab\u00fcrl\u00f6\u00f6.\nAlcuni esempi al riguardo dei primi due pronomi personali (\"io\" e \"tu\") della lingua italiana, i guronesi dicono \"me\" e \"te\", mentre malnatesi e milanesi utilizzano il pi\u00f9 noto \"mi\" e \"ti\".\nPer indicare la preposizione impropria \"dietro\" con la preposizione propria \"di\", i guronesi dicono \"da dr\u00e8\" mentre i malnatesi dicono \"de dr\u00e8\".\nIl palio (1978-2003).\nIl Palio di Gurone, istituito nel 1978 dall'allora parroco don Remo Girolami, consisteva in otto giorni di feste e celebrazioni in onore di san Lorenzo ed il suo svolgimento vedeva l'aprirsi di una sfilata serale di carri e costumi dedicati ad un argomento storico, romanzesco o sociale, per proseguire nel corso dei sette giorni successivi con la disputa di diversi giochi agonistici (sportivi, d'abilit\u00e0, carte e strategia) che terminavano nella serata della domenica seguente dove, al termine di una processione religiosa lungo le vie del paese, avveniva la conseguente premiazione del rione vincitore. Il palio (inteso come oggetto della contesa) consisteva in uno stendardo dipinto da pittori ed artisti locali.\nAl tempo dell'istituzione della festa, Gurone venne diviso in quattro rioni:\nNel 1990 venne aggiunto il rione Gabbiano, formato dal quartiere popolare di Santa Rita e di cui il territorio (compreso tra le vie Milano, Tre Corsi, Montelungo e Caprera) risultava confinante con il rione Aquila.\nQuesto nuovo rione, annesso in quel periodo alla parrocchia guronese, era comunque l'unico ad essere (territorialmente) parte completamente esterna ai confini degli antichi comuni di Gurone.\nDal 2001 il rione Gabbiano, a causa della mancanza di disponibilit\u00e0 dei suoi abitanti sospese le sue partecipazioni alla manifestazione.\nIl Palio giunse fino alla sua 26\u00aa edizione nel 2003 quando l'allora parroco don Viniero Roncarati decise di sostituirlo con \u201cGuroneinfesta\u201d, una settimana di proposte e di divertimenti ricreativi materialmente diversa dalle precedenti competizioni del Palio ma con lo stesso obiettivo d'unione e di comunione dei suoi cittadini.\nLuoghi di culto.\nIl patrono di Gurone \u00e8 san Lorenzo, a cui \u00e8 dedicata la chiesa principale costruita in architettura moderna e succeduta alla vecchia chiesa cinquecentesca (abbattuta negli anni settanta) di cui \u00e8 rimasto soltanto il campanile in seguito ristrutturato.\nLa parrocchia fu costituita il 14 febbraio 1747, mentre negli anni precedenti la comunit\u00e0 ecclesiastica della frazione aveva dovuto dipendere dalla parrocchia di Bizzozero e, per breve tempo, da quella di Malnate.\nNegli anni novanta ed al termine della costruzione della nuova area di case popolari, venne istituita la cappella di Santa Rita, un luogo di preghiera e celebrazioni cattoliche ed inizialmente ospitata all'interno alcuni locali comunali adibiti a servizi mentre, negli anni duemila e grazie agli sviluppi della politica comunale, \u00e8 stata ceduta un'abitazione dello stesso quartiere per costruirvi una chiesa in grado di raccogliere i fedeli della zona. L'immobile, donato dal comune di Malnate alla parrocchia di San Martino (Malnate) \u00e8 stato a sua volta ceduto alla parrocchia di Gurone che, dopo la consacrazione, ne ha inaugurato le funzioni religiose con la messa del 24 dicembre 2009 ponendo cos\u00ec fine ad un problema religioso e sociale che si trascinava da circa trent'anni.\nA Gurone esiste anche una Sala del Regno dei Testimoni di Geova, quest'ultima inaugurata nella primavera del 2005.\nGeografia antropica.\nUrbanistica.\nGradatamente fino al termine degli anni sessanta ma sempre pi\u00f9 intensamente nei decenni seguenti, il tessuto urbanistico di Gurone si \u00e8 sviluppato in direzione nord est rispetto alla posizione del centro storico ed oggi l'intero territorio collinare della frazione (una volta ricoperto da boschi, vigne e campagne), \u00e8 pressoch\u00e9 giunto al termine di un'urbanizzazione tale che, occupando ogni area disponibile, ha trasformato l'allora piccolo paese in un grande centro abitato.\nIl motivo di questo fenomeno fu l'immigrazione di cittadini che, attratti dal crescente sviluppo delle industrie varesotte e ticinesi, acquistarono le sempre pi\u00f9 diffuse case popolari in costruzione.\nIl centro storico.\nNel Medioevo, il centro abitato sorse con un primo gruppo di case costruite sulle sponde pi\u00f9 meridionali della zona collinare e rivolte a sud-ovest (verso la valle), per svilupparsi in seguito nei cortili di cascine a corte edificati attorno ad un quadrilatero composto da quattro piccole strade ed una quinta via che, allontanandosi in direzione del fiume, collegava Gurone con l'allora pi\u00f9 vicina parrocchia di Santo Stefano (Bizzozero) ed il suo mulino.\nA differenza di oggi, Gurone era piuttosto lontana da Malnate in quanto i boschi ed i prati (che allora si estendevano anche sulla superficie della collina), la ricoprivano per pi\u00f9 di due chilometri distanziando le due cittadine con una divisione a suo tempo considerata pi\u00f9 scomoda e sconveniente dell'idea di attraversare la valle sottostante che tuttora separa Gurone da Bizzozero.\nVerso la fine del XVI secolo e seppur la zona interessata non sia in alta montagna, a Gurone c'erano i lupi e questo, seppur oggi possa sembrare ridicolo, per la vita di tutti i giorni presso gli abitanti del piccolo paese significava cautela e pericolo. Era meglio non avventurarsi in luoghi esterni o... 'troppo lontani'.\nInoltre ed osservando il lato religioso, oltre al fatto che un luogo di culto fosse gi\u00e0 stato edificato, il parroco a Gurone non arriv\u00f2 fino al 14 febbraio 1747 e sono gli stessi scritti dei guronesi del Cinquecento a raccontare che, oltre alla scomodit\u00e0 di recarsi a \"Marn\u00e0\" (Malnate), anche lo stesso parroco di quella chiesa cos\u00ec 'lontana' era ben restio dal recarsi a Gurone. Si guardava solo verso Bizzozero allora. In tutti i sensi.\nLa prima espansione verso sud-est.\nDal luogo in cui fu costruita l'antica chiesa di San Lorenzo, sorta su un rilievo rispetto alle pi\u00f9 antiche costruzioni, si vide lo sviluppo di una nuova via destinata a condurre gli abitanti verso la campagna e, nei secoli successivi, anche verso il cimitero.\nLa nuova strada (anticamente via san Lorenzo) e che oggi prima di introdursi in via Piave porta il nome di via Adua, vide, nella prima met\u00e0 del Seicento il sorgere di nuove case e tra esse \"il Casino\", una residenza di caccia a sua volta ampliata negli anni successivi per comprendervi la chiesa allora dedicata alla Nativit\u00e0 della Beata Vergine.\nA confermare l'intenzione di urbanit\u00e0 rivolta dagli degli antichi abitanti verso questo gruppo di strade, vi \u00e8 il fatto che queste otto strade (le antiche \"Q\u00f2mbra Tz\u00fcca\" e via san Lorenzo, nonch\u00e9 le ancora attuali via Trento, Nino Bixio, Galileo Galilei, Adua ed i primi tratti di via Ravina e Piave) furono pavimentate in \"Riz\u00e0ada\" (i ruditi di sasso) e, in alcuni casi, dotate di fontanelle da cui attingervi l'acqua.\nI cimiteri.\nIl primo cimitero, nel cinquecento situato davanti all'antica chiesa di san Lorenzo divenne nei due secoli successivi ed a causa dell'usanza dei primi abitanti del paese un semplice prato abbandonato, in quanto essi preferivano seppellire i loro morti sotto il pavimento dell'antica chiesa.\nUn secondo cimitero, realizzato nel giugno del 1788 e ad oggi situato tra la corrispondenza di via Piave e via Celidonia, \u00e8 divenuto (al termine della prima guerra mondiale), un parco delle rimembranze dedicato ai caduti.\nIl terzo e tuttora utilizzato, fu costruito tra gli anni 1880 e 1881 nella zona che oggi corrisponde alla fine della via Celidonia, fu successivamente ampliato fino a raggiungere l'attuale dimensione.\nL'espansione tra la fine dell'Ottocento e gli inizi del Novecento.\nVerso il finire del XIX secolo divenne sempre pi\u00f9 grande l'allora sentiero che, partendo dalla parte pi\u00f9 settentrionale delle sette strade, si dirigeva verso nord prima di congiungersi con i sentieri di Malnate, a quei tempi gi\u00e0 dotata di una stazione del treno nonch\u00e9 il secondo centro abitato pi\u00f9 vicino alla comunit\u00e0 guronese.\nSorsero alcuni nuclei abitativi nella zona allora chiamata \"ul R\u00fcnch\" (il Ronco) presso le attuali vie Montesanto e Castagnevizza e verso la valle, in corrispondenza delle attuali vie Buozzi e Bainsizza, e seppur anche le nuove case che continuavano ad essere costruite vicino al centro medievale consistevano in nuclei abitativi destinati ad ospitare i progeniti della popolazione autoctona, nuove ville residenziali sorsero in seguito lungo questa nuova strada di collegamento.\nNel secondo Comune di Gurone quel sentiero prese il nome di via Vittorio Emanuele II e, dopo l'abolizione del comune e la conseguente revisione della toponomastica stradale, fu suddiviso nelle attuali vie Ravina e Luigi Cadorna.\nVerso est invece e nella prima met\u00e0 del XX secolo, ebbe luogo una nuova espansione urbana (a volte composta di case coloniche e relative aie) che si espanse gradatamente per tutta quella che allora era una zona di campagna e ad oggi riconducibile al quadrilatero delle vie Ravina, Cristoforo Colombo, Papa Giovanni XXXIII e Redipuglia.\nGurone dalla seconda met\u00e0 del Novecento fino ai giorni nostri.\nSe le allora nuove scuole elementari di via Fratelli d'Italia ed inaugurate nel 1967 potevano sembrare grandi per un paese di 1200 abitanti ed ancora costituito da popolazione autoctona, la successiva edificazione delle case popolari che oggi formano l'intero Villaggio Fratelli d'Italia rese, nel decennio seguente, la necessit\u00e0 di costruirne uno ancora pi\u00f9 grande per poter contenere tutti i bambini nati dai nuovi guronesi insediatisi nelle abitazioni a loro destinate nel corso dei trent'anni successivi.\nInfatti, a partire dalla fine degli anni sessanta ed in corrispondenza delle attualivia del Bollerino, via Vignalunga e, nel seguito anche dalla via Verbano, ebbe inizio il fenomeno di grande urbanizzazione destinato a trasformare l'intera superficie orientale del territorio guronese nel grande centro residenziale tuttora esistente.\nNel successivo decennio e con la conseguente edificazione di quasi tutte le zone agricole un tempo situate anche nelle zone centrali dell'abitato, l'intera popolazione della frazione \u00e8 pressoch\u00e9 quintuplicata e, ai giorni nostri, rappresenta una delle zone pi\u00f9 intensamente popolate dell'intero comune di appartenenza.\nRispetto ai secoli passati e per le mutate condizioni d'uso, anche l'aspetto di molte case dell'antico centro del paese ha subito un rilevante cambiamento ma, e nonostante nelle stesse zone siano ancora riconoscibili le caratteristiche agricole di molte case, le nuove generazioni e le ultime immigrazioni straniere non sono pi\u00f9 in grado di riconoscere o nominare i luoghi a seconda dell'usanza degli antichi nomi tradizionali.\nIl quartiere Santa Rita.\nSulla campagna malnatese una volta denominata \"i L\u00fcngh\" (i campi lunghi) e ad oggi corrispondente all'abitato contenuto tre la vie Montelungo, Giuseppe di Vittorio e Milano, verso la fine degli anni settanta ebbe inizio la progettazione e la costruzione del nuovo villaggio che per circa vent'anni fu identificato con la denominazione di Zona 167.\nTale nome, ottenuto dal fatto che l'area edificabile fu individuata in ottemperanza alle disposizioni della legge numero 167 dell'8 aprile 1962 e sgradito da parte degli abitanti insediatisi nel quartiere fu, verso l'inizio degli anni novanta sostituito con quello di Santa Rita.\nIn origine e vista la lontananza di questo quartiere dalle altre strutture commerciali e sociali, la progettazione dello stesso fu pensata per renderlo un centro abitato autosufficiente ed in cui si potesse sfruttare la possibilit\u00e0 d'insediare i vari servizi direttamente ai piani terreni di alcune delle case popolari contenute nel suo interno ma, sia a causa della scarsa convenienza sull'acquisto di alcuni prodotti che per varie discordanze tra organizzatori ed abitanti, si fin\u00ec con le sole realizzazioni dell'ambulatorio comunale, della cappella dedicata a santa Rita e di varie associazioni benefiche e culturali come ad esempio l'AVIS e l'ANPI.\nVita e storia della valle.\nScendendo nella zona sottostante al \"Ponte di Ferro\" ed osservando il corso del fiume, si pu\u00f2 ancora notare ci\u00f2 che resta di uno sbarramento destinato a dividere l'Olona in due rami di cui, mentre quello occidentale prosegue tuttora mantenendo il suo movimento rapido e repentino, l'acqua deviata nel canale orientale un tempo scorreva pi\u00f9 lentamente prima di ricongiungersi al ramo principale.\nAd oggi, e dopo i lavori di realizzazione della diga pi\u00f9 a valle, lo scopo di questa deviazione potrebbe essere di difficile comprensione se non provando a considerare il fatto di trovarsi in una valle adatta alle coltivazioni di frumento, segale e ravizzone (anticamente caratteristiche di tutte le zone circostanti) e dalla presenza del canale stesso che, dopo essere stato scavato dall'uomo per scorrere pi\u00f9 in alto rispetto al corso occidentale del fiume, fu per secoli utilizzato come fonte d'irrigazione per la porzione di terreno contenuto tra le due braccia del fiume e come canale alimentante la roggia che faceva girare le ruote dei mulini.\nI Mulini.\nDell'esistenza di \"rogge molinare\" site in corrispondenza della stessa localit\u00e0 ad oggi riconducibile ai Mulini di Gurone esiste gi\u00e0 traccia in un documento redatto nella prima met\u00e0 del Duecento e nel quale, oltre ad esservi registrato l'atto di vendita di un terreno, ne viene specificato che lo stesso si trova locato ad est della chiesa di Bizzozero ed a nord della \"via Mulinariorum\". Del resto, e vista la quasi concomitante citazione nei medesimi documenti sull'esistenza dei due nuclei abitati (Gurone e Bizzozero) pi\u00f9 vicini ed esso, rimane difficile credere che nel Medioevo gli abitanti delle sponde di una valle attraversata da un fiume potessero preferire un sistema diverso da quello di un mulino ad acqua per macinarvi le proprie farine.\nDi una vera e propria costruzione, comunque, si trova un primo riferimento su una mappa delle Pieve di Varese risalente al XVI secolo dove, con la stessa cura con cui furono segnate le posizioni degli altri centri abitati, figura anche una \u201cC\u00e0 Molinara\u201d posta sullo stesso luogo dove oggi sorgono gli attuali mulini.\nNel 1608 risultano muniti di quattro \u201crodigni da farina\u201d (ruote idrauliche), \u201cuna folla da panno\u201d (manifattura di tessuti) ed \u201cuna pila\u201d (lavorazione e pulitura del riso).\nDei Molini o Mulini, vi sono documenti del Catasto Teresiano che nel 1722 ne attestano la propriet\u00e0 dei conti di Bizzozero ed esiste una \"Relazione Raggi\" che nello stesso anno specifica che essi erano due (oltre a quelli malnatesi e di Vedano) e definisce in Gaspare Bizzozero l'esatto nome del proprietario. Inoltre e seppur nel documento redatto nell'anno seguente si possano nutrire dubbi sul fatto che \"Molinate\" possa essere riferito a Malnate piuttosto che agli stessi Mulini guronesi, in un documento risalente al 1751 del Compartimento del Ducato di Milano viene specificata l'appartenenza del \"Molino Bizozzero\" al Comune di Gurone.\nDello stesso secolo sono anche le fonti indicanti le strutture dei mulini e di cui una, oltre a macinare il grano, effettuava anche la lavorazione dei semi di ravizzone, cosa per lungo tempo effettuata anche dai mulini esistenti nella vicina localit\u00e0 delle Fontanelle.\nRiasalenti al XIX secolo sono invece le date tuttora incise tra le calci delle case probabilmente ricostruite od ampliate su quelle preesistenti e tra loro; due di esse sono piuttosto significative: 1845, posta all'interno delle stesse ma ancora visibile accedendo ai ponteggi della roggia che un tempo ne alimentava le diverse ruote e 1886, quest'ultima visibile anche dall'esterno.\nSu entrambe sono ancora leggibili anche le iniziali dei capofamiglia che, oltre ad esserne stati i proprietari per circa 150 anni, vi lavorarono personalmente: i Sonzini.\nIl Catasto Cessato Lombardo del XIX secolo conferma l'utilizzo dei due mulini per la macina del grano e dei semi oleosi, mentre nel 1873 ad essi risultava unito un ulteriore impianto di filatura del cotone.\nNella stessa valle dei mulini, zona che fino alla fine degli anni ottanta consistette in molto di pi\u00f9 di una semplice installazione di mulini ad acqua, risultano essere esistite anche due concerie rispettivamente locate agli allora numeri civici 20 e 24.\nMa il fiume, seppur per molte generazioni della zona sia sempre stato fonte di lavoro e ricchezza, fu spesso anche la causa delle molte alluvioni che nel corso dei secoli hanno colpito le zone industriali della bassa Valle Olona; tra le esondazioni pi\u00f9 disastrose ci furono anche quelle che determinarono la chiusura definitiva della cartiera Vita Mayer e del tratto inferiore della Ferrovia della Valmorea.\nSul finire del Novecento e dopo le ennesime devastazioni del 13 settembre 1995 e del novembre 2002, si rese indispensabile procedere con la costruzione della diga destinata a proteggere dalle esondazioni i territori pi\u00f9 a valle e, dopo quasi un ventennio di progettazioni e petizioni contrarie degli abitanti dei Mulini, nel 2010 \u00e8 entrata in funzione una diga a vasche di laminazione in grado di regolare la portata del fiume e salvaguardare i comuni interessati. Lo sbarramento (sito a valle dei mulini) \u00e8 stato progettato per contenerne le piene innalzando il livello dell'acqua fino a riempire un invaso di 40 ettari che, circondando gli argini costruiti attorno ai mulini, forma un bacino temporaneo di 1.570.000 metri cubi d'acqua. Detto bacino, (perdurante solo nel periodo della laminazione) sommerge quasi tutta la zona circostante e trasforma in un'isola la zona abitata dei Mulini.\nFornaci e filature.\nNella parte nord delle attuali costruzioni dei mulini ed attigua ad una di esse, sorgeva un tempo la filatura Varenna oggi distrutta. Costruita prima del 1857 ed in seguito ristrutturata ed ampliata per diventare uno stabilimento di concimi chimici nel 1920, venne infine abbandonata verso l'inizio degli anni quaranta. Essa sorgeva ad est del corso del fiume mentre, con le mura ad occidente ne costeggiava le acque per essere in grado di attingerle e poterle utilizzare nelle sue lavorazioni industriali.\nPi\u00f9 ad est, verso l'attuale numero 38 di via dei Mulini, nell'Ottocento sorsero le due fornaci guronesi destinate alla cottura dei materiali laterizi ottenuti dallo scavo dell'argilla, una materia prima molto diffusa tra i vari depositi sedimentari esistenti nella vallata circostante.\nNegli anni venti la pi\u00f9 piccola delle due fornaci fu ricornvertita in macina delle ossa destinate alla farrbicazione dei concimi organici Vitalba e manifatture di bottoni o puntali d'ombrello e, dopo alcuni passaggi di propriet\u00e0, vide cessare le sue attivit\u00e0 verso l'inizio degli ottanta e prima di essere definitivamente abbattuta negli anni novanta. Questa struttura, sino alla fine dotata della caratteristica ciminiera da fornace fu, a causa dell'intenso odore derivato dalle lavorazioni organiche, dai guronesi soprannominata \"ul Spuz\u00f9\".\nDella pi\u00f9 grande delle due fornaci invece, che fu costruita ancora pi\u00f9 ad est della prima e quasi in prossimita delle pendici del paese, si ricorda solo che era molto pi\u00f9 grande e con una ciminiera molto pi\u00f9 alta. Quest'ultima risulta essere stata abbattuta gi\u00e0 negli anni cinquanta e con le sue macerire vennero riempite e bonificate alcune delle marcite circostanti.\nLa stazione di Bizzozero - Gurone.\nAl di l\u00e0 del fiume e quasi in corrispondenza longitudinale della filatura Varenna, sorgeva, lungo il tratto abbandonato della Ferrovia della Valmorea, la stazione di Bizzozero-Gurone che, pur essendo locata nel territorio di Bizzozero, costitu\u00ec durante il suo funzionamento un importante nodo di collegamento per le persone e le merci lavorate lungo tutta la valle dei mulini.\nCostruita su pianta simile a quella di Malnate, era dotata di un raddoppio dei binari per permettere l'incrociare dei convogli che giungevano dalle due direzioni ed un breve tratto di binario morto. Abbandonata subito dopo il termine del servizio ferroviario ed in seguito adibita ad abitazione privata fino all'inizio degli anni settanta, fu abbattuta subito dopo.\nQualche decina di metri pi\u00f9 a sud esiste ancora il Casello 10 della stessa ferrovia e tuttora posto in corrispondenza del confine tra Gurone e Bizzozero. Veniva utilizzato per manovrare le sbarre sulla strada che, prima alla costruzione della diga, attraversava un ponte ad arco costruito tra la via Mulini dalla parte di Gurone e via Cervinia al di l\u00e0 del fiume. Oggi il casello \u00e8 gestito da Legambiente.\nLa valle pi\u00f9 a sud.\nA sud dei mulini e quasi in corrispondenza della nuova diga, il corso del fiume un tempo formava un'ampia ansa che, partendo dal fondo della pendice di Bizzozero e dirigendosi verso est, giungeva quasi a lambire la prossimit\u00e0 della collina guronese nei pressi dell'ultimo tratto di via Fontanelle (anche conosciuta come strada provinciale varesina) per poi ripiegare verso il territorio lozzese e ritornare verso l'attuale corso del fiume prima di raggiungere la zona a nord della localit\u00e0 chiamata Ponte di Vedano.\nDa quest'ultima parte del territorio guronese ed alimentata dalle acque che formavano quest'ansa, aveva inizio una seconda roggia che, scorrendo di fianco alla strada che collega Gurone a Vedano era destinata a far girare le ruote del Mulino delle Fontanelle e veniva utilizzata dall'allora Conceria Grammatica.\nInfrastrutture e trasporti.\nLa stazione di Bizzozero-Gurone, attivata nel 1915, era posto lungo la ferrovia di Valmorea; privata del traffico passeggeri nel 1938, fu soppressa definitivamente l'anno successivo."}
{"id": "654027", "revid": "466539", "url": "https://it.wikipedia.org/wiki?curid=654027", "title": "Giuseppe Brumatti", "text": "Negli anni settanta \u00e8 stato uno dei giocatori simbolo dell'Olimpia Milano, squadra con cui ha vinto lo scudetto nella stagione 1971-72.\nCarriera.\nGuardia tiratrice dalle spiccate propensioni offensive, per 11 anni ha giocato con l'Olimpia Milano. Poi \u00e8 passato all'Auxilium Torino e alla Pallacanestro Reggiana dove ha trovato un altro grande degli anni settanta, Bob Morse. Ha chiuso la carriera nella Mens Sana Basket e si \u00e8 ritirato dal basket professionistico nel 1990. Dal 1992 al 1994 \u00e8 stato direttore sportivo della Polisportiva Libertas Livorno (Baker). Dal 2007 \u00e8 stato direttore sportivo della Nuova Pallacanestro Gorizia. Con la nazionale italiana di pallacanestro ha all'attivo 102 presenze e 570 punti.\n\u00c8 scomparso nel 2011 all'et\u00e0 di 62 anni.\nHall of Fame.\nDal 5 gennaio 2010 \u00e8 entrato a far parte dell\"Italia Basket Hall of Fame\".\nStatistiche.\n\"Statistiche aggiornate al 19 febbraio 2009\""}
{"id": "654034", "revid": "88295", "url": "https://it.wikipedia.org/wiki?curid=654034", "title": "Auto da fe", "text": ""}
{"id": "654039", "revid": "196390", "url": "https://it.wikipedia.org/wiki?curid=654039", "title": "Tira e molla", "text": ""}
{"id": "654042", "revid": "599013", "url": "https://it.wikipedia.org/wiki?curid=654042", "title": "Clemente Canepari", "text": "Professionista dal 1906 al 1927, vinse una tappa al Giro d'Italia. Anche suo fratello Leone, fu ciclista professionista.\nCarriera.\nPassista e fondista, fu apprezzato soprattutto come gregario. Partecip\u00f2 ad undici edizioni del Giro d'Italia, concludendo per cinque volte tra i primi dieci. Ottenne il miglior piazzamento, il quarto posto, nel 1909, nel 1914 e nel 1919, e vinse una tappa, la Campobasso &gt; Ascoli Piceno, nel 1913. Altra affermazione importante fu il Giro dell'Emilia 1911. "}
{"id": "654048", "revid": "322321", "url": "https://it.wikipedia.org/wiki?curid=654048", "title": "Malalbergo", "text": "Malalbergo (\"Malalb\u00earg\" in dialetto bolognese) \u00e8 un comune italiano di abitanti della citt\u00e0 metropolitana di Bologna in Emilia-Romagna.\nIl comune fa parte dell'Unione Terre di Pianura.\nIl toponimo \"Malalbergo\" viene fatto comunemente derivare dal malfamato albergo che qui si trovava fino al XIX secolo. L'albergo, situato dove il Canale Navile confluiva nelle paludi a sud di Ferrara, permetteva il ristoro e il riposo ai naviganti e commercianti da e per Bologna.\nMonumenti e luoghi di interesse.\nAree naturali.\nParte del territorio comunale \u00e8 compreso nel sito di interesse comunitario e zona di protezione speciale \"Biotopi e Ripristini ambientali di Bentivoglio, S. Pietro in Casale, Malalbergo e Baricella\" (IT4050024).\nInfrastrutture e trasporti.\nIl comune \u00e8 attraversato dalla strada statale 64 Porrettana, che lo collega a Bologna e Ferrara. Il servizio di trasporto pubblico a Malalbergo \u00e8 assicurato dalle autocorse suburbane svolte dalla societ\u00e0 TPER.\nFra il 1891 e il 1955 Malalbergo rappresent\u00f2 il capolinea di una tranvia che la congiungeva con Bologna, intensamente utilizzata sia per il traffico pendolare fra la campagna e gli opifici cittadini che per il trasporto delle barbabietole da zucchero, di cui l'abitato era uno dei principali centri di raccolta.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nGemellaggi.\nIl comune di Malalbergo al 31 dicembre 2016 non ha gemellaggi attivi con nessun altro paese."}
{"id": "654057", "revid": "124123", "url": "https://it.wikipedia.org/wiki?curid=654057", "title": "Domenico Sangillo", "text": "Trasferitosi giovanissimo a Roma nel 1939, dove affina la sua vocazione per la pittura, seguendo nella ricerca pittorica Carlo Siviero, direttore dell'Accademia Nazionale di San Luca. Nella capitale partecipa da protagonista al dibattito culturale dei salotti, frequentando i maggiori artisti contemporanei e ispirandosi a pittori del calibro di Mario Mafai, Scipione e Walter Lazzaro) e al \"tonalismo romano\", di cui diventa uno dei principali interpreti.\nOttiene ambiti riconoscimenti, sia di pubblico che di critica, soprattutto alla \"Mostra Internazionale dell'Agricoltura\", alla \"Mostra Internazionale di Pittura nel Piccolo Formato\" (organizzata da Cesare Zavattini), alla \"E-53\", alla \"Mostra dell'Arte nella Vita del Mezzogiorno d'Italia\", al \"Premio nazionale \"Enrico Toti\"\", alla \"X e XI Fiera d'Arte di Via Margutta\", alla \"VII e VIII Quadriennale di Roma\". Inoltre partecipa alla \"III e IV Rassegna di Arti figurative di Roma e del Lazio\". Vince il \"Premio Citt\u00e0 di Alatri\", il \"Premio Universit\u00e0 di Roma - Istituto Orto Botanico\" e il \"Premio Citt\u00e0 di Amalfi\".\nFigura su: \"Gente nostra - artisti italiani contemporanei\", Volume I, e su \"Il collezionista d'arte moderna\", anno 1963, a cura di Giulio Bolaffi.\nLe sue personali, tenutesi a Foggia, Ancona, Macerata, Roma (gallerie \"Il Camino\", \"L'Albatros\", \"La Fontanella\", \"San Marco\", \"Stagni\") e Milano (galleria \"Gussoni\") sono recensite nelle terze pagine dei principali quotidiani nazionali e alla RAI-TV dai critici Valerio Mariani, Raffaele De Grada e Carlo Barbieri. Valerio Mariani presenter\u00e0 Sangillo a Milano alla \"Gussoni\", \"personale\" che sar\u00e0 seguita con grande interesse da Carlo Carr\u00e0.\nLe opere di Sangillo figurano in importanti collezioni pubbliche (quali Banca d'Italia, Museo Civico di Roma, Ministero delle politiche agricole alimentari e forestali, Galleria Provinciale di Arte moderna e contemporanea di Foggia, Galleria dell'ITC \"P. Giannone\" di Foggia, Salone degli affreschi del Palazzo Ateneo di Bari, Sala del Consiglio del Comune di Rodi Garganico) e private. Una copertina della rivista del Ministero dell'Agricoltura e delle Foreste (V, X 1961) \u00e8 la riproduzione di una tela del pittore garganico.\nDopo circa un trentennio l'artista lascia la citt\u00e0 capitolina per tornare alla sua citt\u00e0 natale, dove dai primi anni '80 ha rivelato un'ispirazione poetica, scrivendo liriche che sono state pubblicate nelle raccolte citate in bibliografia. La sua attivit\u00e0 poetica \u00e8 stata recensita da Pasquale Soccio, Giuseppe Cassieri, Mario Petrucciani, Giuseppe De Matteis, Filippo Fiorentino, Elio Filippo Accrocca, Angelo Russi, Ferruccio Ulivi, Aldo Vallone. \nMa la scoperta della poesia della parola non gli ha fatto dimenticare quella del colore. Sangillo ha infatti continuato a coltivarne l'essenza. \"Spogliare il paesaggio o l'oggetto della sua concretezza naturale - ha scritto il critico Gaetano Cristino della sua opera - interiorizzarne e restituirne lo spirito attraverso la musicalit\u00e0 del colore, far emergere dal rapporto con le cose, tradotto in colori, ci\u00f2 che abita nel nostro profondo\" costituisce l'estrema e pi\u00f9 sofisticata sua ricerca, tutta volta a cogliere il mistero della vita attraverso la percezione del colore, che \u00e8 luce e ombra, nel suo farsi sostanza sulla tela o, come pi\u00f9 di recente, con acquarelli e inchiostri, sulla carta. Nel 1987 l'Amministrazione Comunale di Rodi Garganico gli conferisce la medaglia d'oro per la sua attivit\u00e0 artistica.\nNel 2004 Raitre gli ha dedicato un servizio a firma di Raffaele Nigro.\nNel 2006 l'Universit\u00e0 degli Studi di Bari gli ha conferito il sigillo d'argento come riconoscimento da parte del mondo accademico barese del valore e del contributo artistico della sua opera per essere stato interprete acuto e sensibile dello spirito del nostro tempo. La laudatio per Sangillo \u00e8 stata tenuta dai proff. Francesco Bellino, Giovanni Girone, Santa Fizzarotti Selvaggi, Ruggiero Stefanelli, Edoardo Triggiani, Vito Cracas, Giuseppe De Matteis.\nIn data 15 ottobre 2010 il Comune di Ischitella (provincia di Foggia) gli ha conferito la cittadinanza onoraria per l'apporto dato al patrimonio culturale quale maestro di poetica e pittura e, in particolare, per l'attenzione rivolta alla terra garganica."}
{"id": "654060", "revid": "125647021", "url": "https://it.wikipedia.org/wiki?curid=654060", "title": "La malinconia di Haruhi Suzumiya", "text": " \u00e8 una serie di light novel scritta da Nagaru Tanigawa ed illustrata da Noizi It\u014d, di cui il primo volume \u00e8 stato pubblicato in Giappone nel 2003 dalla Kadokawa Shoten. La serie viene pubblicata in Italia da J-Pop (divisione di Edizioni BD) dal 2011. Dato l'enorme successo ottenuto, la compagnia decise di produrne diverse serie manga, un anime, e diversi videogiochi. Nacquero cos\u00ec nel 2004 e nel 2005 due serie manga sh\u014dnen pubblicate nella rivista \"Sh\u014dnen Ace\", entrambe dal titolo \"La malinconia di Haruhi Suzumiya\", delle quali la prima dur\u00f2 per un singolo volume, mentre la seconda si concluse nel 2013 arrivando al 20\u00ba tank\u014dbon. In Italia il manga \u00e8 pubblicato dalla J-Pop.\nTuttavia fu il 2006 l'anno che permise alla serie di venire conosciuta enormemente anche fuori dal Giappone. A partire dal 2 aprile 2006 cominci\u00f2 la messa in onda della serie animata anch'essa intitolata \"La malinconia di Haruhi Suzumiya\". L'anime, prodotto dalla Kyoto Animation e diretto da Yutaka Yamamoto, consta di 14 episodi e prende fortemente spunto principalmente dal primo volume della serie di racconti, ma raccoglie anche alcuni episodi del terzo, del quinto e del sesto volume. Il successo della serie fu tale da portare l'anime tra i pi\u00f9 famosi trasmessi nel 2006 e, pochi mesi pi\u00f9 tardi, venne esportato anche negli Stati Uniti d'America. In Italia invece, la distribuzione della serie \u00e8 a cura di Dynit: pubblicata prima in DVD nel 2008, la serie \u00e8 stata trasmessa sul canale Rai 4 dal 24 ottobre 2010 al 6 febbraio 2011.\nNel 2009 sono state trasmesse repliche con 14 nuovi episodi \"mischiati\" a quelli della prima serie. Al termine della trasmissione delle repliche con i nuovi episodi aggiuntivi \u00e8 stata annunciata l'uscita di un lungometraggio animato ispirato alla serie, intitolato , proiettato nei cinema giapponesi il 6 febbraio 2010. Dal 2011 light novel, manga e anime sono in stallo.\nTrama.\nKyon \u00e8 un ragazzo che inizia la sua carriera liceale, ormai privo di immaginazione e deluso dalla monotonia del mondo. Il primo giorno di scuola assiste alla presentazione di una ragazza della sua classe, Haruhi Suzumiya, che \u00e8 sempre stata considerata un personaggio piuttosto strano dai suoi compagni. Durante la sua presentazione mette subito in chiaro che non vuole avere a che fare con \"semplici umani\" ma solo con alieni, viaggiatori del tempo o esper. Tutti le stanno alla larga, ma Kyon incuriosito le rivolge la parola e da quel giorno il ragazzo diventa la persona pi\u00f9 vicina ad Haruhi, tanto che i compagni di classe immaginano ci sia una relazione tra i due.\nVisto che Haruhi lascia ogni singolo club scolastico in cui entra, Kyon finisce per suggerirle (indirettamente) di creare un suo club personale e la ragazza lo costringe a partecipare come secondo membro. Fondano quindi la Brigata SOS, club a caccia di fenomeni paranormali, e la prima cosa di cui si preoccupa la ragazza \u00e8 trovare nuovi membri. Va quindi in cerca di personaggi particolari in grado di incarnare lo spirito del club, finendo per trovare Yuki Nagato, una taciturna lettrice, Mikuru Asahina, un \"viso da lolita con grandi seni\" - utile a puro scopo pubblicitario -, e Itsuki Koizumi, uno studente appena trasferito. Quello che non sa per\u00f2 \u00e8 che queste tre persone sono nell'ordine un'interfaccia umanoide creata da forme di vita incorporee dette \"entit\u00e0 integrate di dati\", una viaggiatrice del tempo e un esper. Tutti e tre sono occupati a studiare la strana ragazza e rivelano la loro identit\u00e0 soltanto a Kyon, che risulta essere l'unico membro \"normale\" del club. Nonostante questo, la vita scolastica del gruppo prosegue nella monotonia e proprio per evitare che Haruhi si annoi troppo, nel tempo si susseguiranno strani avvenimenti creati per scongiurare la possibile \"fine del mondo\" per mano della stessa Haruhi.\nSecondo quello che rivela Koizumi, infatti, Haruhi \u00e8 inconsapevolmente una divinit\u00e0, e il mondo \u00e8 creato e cambiato da lei secondo i suoi pensieri, senza che lei si accorga di nulla. Se Haruhi si annoiasse, potrebbe decidere che questo mondo debba essere sostituito da un altro, e distruggerlo. Infatti quando Haruhi si annoia o ha delle frustrazioni, lei crea uno \"spazio chiuso\", cio\u00e8 un piccolo altro universo di solito assomigliante ad una parte del nostro, ma di solito senza persone, con un muro invisibile oltre il quale non si pu\u00f2 andare, anche se si vede quello che c'\u00e8 al di l\u00e0. In questo spazio si muove \"l'uomo divino\", un gigante che rappresenta le frustrazioni di Haruhi, rinchiuse in uno spazio chiuso della sua mente. Gli esper dell'\"Organizzazione\" di Koizumi possono interagire con gli spazi chiusi per evitare che si ingrandiscano fino a sostituire il nostro mondo, ma il pi\u00f9 delle volte il modo per farlo \u00e8 evitare che Haruhi si annoi, assecondarla e fare in modo che tutto vada come lei vorrebbe. Anche Mikuru riconosce in Haruhi un'anomalia dato che non pu\u00f2 andare indietro nel tempo a pi\u00f9 di tre anni prima della storia principale, mentre per Yuki Nagato \u00e8 in grado di creare dati dal nulla.\nMedia.\nLight novel.\nScritte da Nagaru Tanigawa ed illustrate da Noizi It\u014d, le light novel de \"La malinconia di Haruhi Suzumiya\" alternano romanzi a raccolte di brevi storie. Le storie brevi inizialmente erano apparse in \"The Sneaker\", una rivista seinen pubblicata in Giappone dalla Kadokawa Shoten, stessa casa editrice dei volumi. La serie \u00e8 in corso dal 6 giugno 2003 ed \u00e8 arrivata a undici volumi nel 2011. A distanza di quasi dieci anni, nel 2020 viene pubblicato un dodicesimo volume.\nIn Italia le light novel sono in pubblicazione da parte di J-Pop, divisione di Edizioni BD. Il primo volume \u00e8 stato pubblicato in Italia, il 12 novembre 2011, in occasione del Lucca Comics &amp; Games 2011. La traduzione in italiano \u00e8 di Marco Franca nei primi due volumi, di Annalisa Bardelli nel terzo e di Salvatore Corallo nel quarto e quinto. La traduzione del sesto volume \u00e8 di Loris Usai. Le light novel sono state date in licenza anche a Taiwan, Hong Kong e Cina dalla Kadokawa Media, in Corea del sud dalla Daiwon CI e negli Stati Uniti dalla Little, Brown Books e Yen Press.\nManga.\nLa Kadokawa Shoten ha pubblicato due adattamenti manga delle light novel di \"Haruhi Suzumiya\" su \"Sh\u014dnen Ace\". Il primo, di Makoto Mizuno, \u00e8 stato pubblicato dal maggio al dicembre del 2004 e raccolto in un unico tank\u014dbon il 1\u00ba settembre 2004, ed \u00e8 sensibilmente diverso dalla storia delle light novel. La seconda serie, illustrata da Gaku Tsugano e destinata ad un pubblico pi\u00f9 giovane rispetto a quello delle light novel, \u00e8 iniziata a novembre 2005 e si \u00e8 conclusa nel 2013 arrivando al ventesimo volume. I diritti per questo secondo manga sono stati venduti anche negli Stati Uniti, dove sono stati rilevati dalla Yen Press, ed in Italia dove il manga \u00e8 stato acquistato da J-Pop, divisione di Edizioni BD, ed \u00e8 stato pubblicato mensilmente a partire dal numero di novembre 2010, che in realt\u00e0 \u00e8 stato pubblicato il 31 ottobre in occasione del Lucca Comics &amp; Games 2010. I numeri successivi sono stati pubblicati regolarmente da dicembre 2010 fino al volume 10, pubblicato ad agosto 2011. Da allora le uscite sono proseguite a cadenza irregolare.\nUna parodia ufficiale, intitolata realizzata da Puyo e pubblicata nella forma di yonkoma \u00e8 iniziata il 26 luglio 2007 su \"Sh\u014dnen Ace\" ed il 30 agosto 2007 su \"The Sneaker\". Il primo tank\u014dbon \u00e8 stato pubblicato il 26 maggio 2008. La Yen Press ha acquistato i diritti del manga \"Haruhi-chan\" per l'America del nord, ed ha iniziato la pubblicazione nel 2010. Un'altra parodia yonkoma, , realizzata dal mangaka Eretto (Utsura Uraraka), originariamente una d\u014djinshi, e con protagonista il personaggio di Tsuruya, \u00e8 stata pubblicata in tre volumi come d\u014djinshi (pubblicati il 17 agosto 2006, l'11 febbraio 2007 ed il 21 ottobre 2007) prima di essere serializzata su \"Comp Ace\" dal novembre 2008 all'ottobre 2009 e in un tank\u014dbon della Kadokawa Shoten a settembre 2009, mentre altre tre d\u014djinshi sono uscite rispettivamente il 5 novembre 2006, il 15 agosto 2009 ed il 13 agosto 2010 con storie non pubblicate dalla Kadokawa Shoten. Un manga spin-off, , sempre di Puyo, ha cominciato la sua serializzazione su \"Young Ace\" a luglio 2009 e viene pubblicato in Italia dalla J-Pop dal 25 gennaio 2012.. Il manga si svolge in una timeline alternativa, avviata dal quarto volume dei light novel, \"La scomparsa di Haruhi Suzumiya\", dove Yuki Nagato \u00e8 semplicemente una timida studentessa e non un'aliena. Un altro spin-off, intitolato e realizzato sempre da Puyo, \u00e8 serializzato sul bimestrale \"Altima Ace\" dal 18 aprile 2012.\nAnime.\nPrima serie.\nIn Giappone la prima serie anime \u00e8 stata trasmessa nell'aprile 2006 in contemporanea su diverse reti, sia a livello regionale che nazionale.\nUna delle peculiarit\u00e0 principali dell'anime \u00e8 l'ordine degli episodi: a parte l'episodio 12 nessuno dei 14 episodi occupa la sua corretta posizione cronologica. In tutte le anticipazioni dell'episodio successivo Haruhi enumera la giusta posizione cronologica, mentre Kyon la corregge dicendo il numero nell'ordine di trasmissione.\nQuesta scelta stilistica, oltre che spiazzare lo spettatore, permea anche di suspense l'intera serie. Di seguito viene indicato l'ordine di trasmissione e il rispettivo ordine cronologico. Nella serializzazione in DVD in Giappone, Nordamerica e Italia, gli episodi sono stati inseriti in ordine cronologico eccetto l'\"Episode 00\", inserito come prima puntata e non come undicesima. Questo episodio viene considerato appunto con il numero 0, e gli altri sono numerati da 1 a 13. Gli episodi dal dodicesimo in poi sono indicati quindi con un numero minore di un'unit\u00e0 rispetto a quello dell'ordine cronologico.\nEdizioni estere.\nIn Canada e Stati Uniti l'anime \u00e8 stato pubblicato con il titolo di \"The Melancholy of Haruhi Suzumiya\" in quattro DVD da maggio a novembre 2007 da Bandai Entertainment. Dopodich\u00e9 \u00e8 uscito un box completo il 29 luglio 2008. La versione in inglese \u00e8 stata pubblicata anche nel Regno Unito da Beez Entertainment e in Australia e Nuova Zelanda da Madman Entertainment.\nIn Italia l'anime \u00e8 stato pubblicato in quattro DVD da Dynit, questo l'elenco con le date di pubblicazione:\nNella data di lancio del primo DVD una tiratura limitata comprendeva il Collector's Box per raccogliere tutti i DVD ed un Wallscroll. Il doppiaggio italiano \u00e8 diretto da Stefano Brusa e registrato allo Studio Delta di Roma.\nIn Italia l'anime \u00e8 stato trasmesso su Rai 4 la domenica mattina con cadenza settimanale dal 24 ottobre 2010 fino al 6 febbraio 2011 con orario variabile dalle 10.55 alle 12.00. La trasmissione era in ordine sparso, come in Giappone nel 2006. Giunti all'ultimo episodio per\u00f2, a partire dalla settimana successiva, iniziarono le repliche questa volta in ordine cronologico (senza i nuovi episodi, tuttora inediti in Italia). L'anime \u00e8 stato pubblicato anche per la visione in streaming su internet sulla web tv on demand Popcorn TV a partire dal 20 dicembre 2010, ed era disponibile senza limiti di tempo finch\u00e9 non \u00e8 stato rimosso nel 2012.\nSeconda serie.\nDato l'enorme successo, era stata programmata dalla Kyoto Animation la produzione di una seconda serie, che avrebbe seguito i restanti volumi della light novel, la cui messa in onda era prevista nella stagione autunnale di anime. Essa fu annunciata sul giornale \"Asahi Shimbun\" il 7 luglio 2007. Il 18 dicembre 2007 l'home page del sito ufficiale dell'anime fu rimpiazzata da una pagina dell'errore 404 con cinque campi di immissione per scrivere, un riferimento alla quarta light novel \"La scomparsa di Haruhi Suzumiya\".\nTuttavia il 3 aprile 2009 inizi\u00f2 una replica della serie e Teletama, una delle reti che trasmettevano l'anime, annunci\u00f2 che la serie sarebbe durata 28 episodi, il che fece pensare che la seconda stagione sarebbe andata in onda dopo le repliche, ma ci\u00f2 non fu confermato. Tuttavia durante la replica al settimo episodio \u00e8 seguito non l'ottavo episodio (\"Mysterique Sign\"), ma una puntata inedita.\nTutti e ventotto gli episodi sono stati trasmessi in ordine cronologico, quindi i vecchi episodi sono risultati \"mischiati\" insieme a quelli nuovi. Alla fine degli episodi non \u00e8 stata trasmessa nessuna anteprima dell'episodio successivo, ma le anticipazioni sono state poi reintegrate nelle pubblicazioni su DVD. La serie si \u00e8 quindi conclusa con 28 episodi il 9 ottobre 2009.\nEdizione in inglese.\nDopo la trasmissione in TV gli episodi venivano trasmessi in streaming sul canale di YouTube della Kadokawa Shoten, che inizi\u00f2 a pubblicare anche episodi con i sottotitoli in inglese.\nBandai Entertainment acquist\u00f2 la serie nel 2010 e pubblic\u00f2 i 14 nuovi episodi doppiati in DVD il 14 settembre 2010 in Canada e Stati Uniti.\nNel Regno Unito la Manga Entertainment ha pubblicato i nuovi episodi in un box con 4 DVD il 4 luglio 2011, includendo anche i brevi episodi dello spin-off \"La Malinconia di Haruhi-chan Suzumiya\". Anche la seconda serie \u00e8 distribuita in Australia e Nuova Zelanda da Madman Entertainment. I 14 nuovi episodi doppiati in inglese sono stati trasmessi in vari Paesi asiatici da Animax Asia dal 6 aprile 2011 al 25 maggio 2011.\nMusiche.\nAltre musiche.\nNell'episodio 12 le canzoni di Aya Hirano cantate da Haruhi sono \"God Knows\" e \"Lost My Music\". Nell'episodio 11 dell'ordine di trasmissione sono usati segmenti della Sinfonia n. 4 in Fa minore di P\u00ebtr Il'i\u010d \u010cajkovskij, della Sinfonia n. 7 in do maggiore \"Leningrado\" di Dmitrij \u0160ostakovi\u010d e di \"Dafni e Cloe\" di Maurice Ravel. Nell'episodio 14 \u00e8 usata la Sinfonia n. 8 in Mi bemolle maggiore di Gustav Mahler.\nIl 18 marzo 2007 si tenne all'Omiya Sonic City un concerto intitolato con canzoni dell'anime cantate dai doppiatori. il DVD del concerto fu pubblicato il 27 luglio 2007. Il 29 aprile 2009 un altro concerto intitolato fu tenuto dall'Orchestra filarmonica di Tokyo con Philip Chu come direttore. In questo concerto furono eseguite canzoni e musiche di sottofondo dell'anime riarrangiate in stile classico. Il CD del concerto fu pubblicato il 24 giugno 2009 ed il DVD il 26 febbraio 2010.\nSpin-off.\nSono stati prodotti due spin-off della serie in forma di ONA, ispirati ai manga parodistici di Puyo e di Eretto. Le due serie sono state trasmesse in lingua giapponese con sottotitoli in inglese sul canale della Kadokawa Shoten di YouTube fra il 13 febbraio ed il 15 maggio 2009. Tutti i doppiatori dell'anime hanno ripreso i propri ruoli in entrambe le serie. Il primo DVD delle serie \u00e8 stato pubblicato in Giappone il 29 maggio 2009. Le serie \u00e8 stata licenziata dalla Bandai Entertainment e doppiata in inglese dalla Bang Zoom! Entertainment per la pubblicazione in DVD. Il primo DVD con episodi delle due serie \u00e8 stato pubblicato il 5 ottobre 2010. Nel Regno Unito gli episodi de \"La malinconia di Haruhi-chan Suzumiya\" sono stati inseriti nei DVD della seconda stagione.\nPer \"La malinconia di Haruhi-chan Suzumiya\", la sigla iniziale \u00e8 e la sigla finale \u00e8 , entrambe cantate da Aya Hirano, Minori Chihara, Y\u016bko Got\u014d, Tomokazu Sugita e Daisuke Ono. Un singolo con le due canzoni \u00e8 stato pubblicato il 20 aprile 2009. Sono stati pubblicati anche tre singoli con i brani della serie \"Nyoro~n Churuya-san\", contenenti canzoni di Yuki Matsuoka. . Infine nel 2015 \u00e8 stata realizzata la serie animata: \"Nagato Yuki chan no shoushitsu\" di 16 episodi prodotta da Satelight.\nFilm.\nUn film animato della Kyoto Animation intitolato adattato dal quarto volume dei light novel di \"Haruhi Suzumiya\" \u00e8 stato proiettato nei cinema giapponesi il 6 febbraio 2010. Il film era stato annunciato da un trailer mostrato alla fine delle repliche della serie del 2009.\nAudiodrammi.\nUn radiodramma intitolato \u00e8 stato tratto dall'anime, trasmesso da Radio Kansai in 48 puntate dal 3 febbraio al 29 dicembre 2006 e pubblicato anche in CD da Lantis con il titolo di in tre volumi, usciti rispettivamente il 5 luglio, il 21 settembre e il 21 dicembre 2006. \u00c8 stato prodotto anche un CD drama intitolato e pubblicato da Lantis il 24 gennaio 2007.\nCharacter song.\nLe character song sono canzoni dedicate ad un personaggio e cantate dal suo doppiatore. Ogni CD comprende canzoni cantate da un doppiatore. Sono stati prodotti due gruppi di CD, uno nel 2006-2007 con 9 CD e uno nel 2009 con 7 CD, e alcuni personaggi ne hanno quindi avuti due.\nVideogiochi.\nSono stati prodotti sei differenti videogiochi ispirati alla serie. Banpresto ha pubblicato una avventura grafica disponibile per PlayStation 2 il 31 gennaio 2008 intitolata . Il gioco \u00e8 stato il novantacinquesimo pi\u00f9 venduto in Giappone nel 2008 con copie vendute. Namco Bandai Games ha pubblicato un'altra avventura grafica intitolata , per PlayStation Portable il 20 dicembre 2007. Il terzo gioco, sviluppato dalla Kadokawa Shoten per il Wii, , \u00e8 stato pubblicato il 22 gennaio 2009. Il quarto gioco, prodotto dalla SEGA per Wii () \u00e8 stato pubblicato il 26 marzo 2009, insieme ad un quinto gioco, sempre della Sega per Nintendo DS () il 28 maggio 2009. Nel febbraio 2010, la Kadokawa Shoten ha pubblicato \"The Day of Sagittarius III\" in giapponese ed inglese nell'App Store. Namco Bandai ha pubblicato un videogioco per PlayStation 3 e PSP intitolato il 12 maggio 2011. I personaggi de \"La malinconia di Haruhi Suzumiya\" compaiono anche nel gioco crossover per PSP \"Nendoroid Generation\", prodotto da Namco Bandai, Good Smile Company e Banpresto.\nImpatto culturale.\nLa serie ha riscosso immediatamente un enorme successo, diventando in breve tempo un vero e proprio \"cult\", con un larghissimo fandom dedicato. Al dicembre 2006 \"La malinconia di Haruhi Suzumiya\" era la serie animata pi\u00f9 popolare, secondo Newtype. Manuel Crispo cit\u00f2 \"La malinconia di Haruhi Suzumiya\" come una delle migliori serie anime tratte dalle light novel.\nVendite.\nI primi due volumi della serie raccolta in DVD in Giappone hanno venduto rispettivamente 70.000 e 90.000 copie fino all'agosto 2006. Un sondaggio online organizzato nel 2006 dalla TV Asahi sulle migliori serie di tutti i tempi ha piazzato \"La malinconia di Haruhi Suzumiya\" al quarto posto.\nAlla fine del 2007, il settimo volume della serie ha venduto 45.000 copie. La serie \u00e8 inoltre diventata un fenomeno su internet sia in Giappone che nei paesi occidentali. Oltre 2000 filmati della serie, o ispirati ad essa sono stati postati sui siti di video sharing, come YouTube.\nLa popolarit\u00e0 di questi filmati, ha portato le societ\u00e0 detentrici dei diritti a richiedere ai vari siti di rimuovere tale materiale, in quanto protetto da copyright.\nNel 2011 la prima light novel della serie ha raggiunto il milione di copie vendute.\nRiconoscimenti.\nL'anime ha vinto l'\"Animation Kobe Award for TV Feature\" nel 2006. Al sesto \"Tokyo Anime Awards\" annuale, la serie ha vinto nella categoria \"Miglior anime televisivo\", insieme a \"Code Geass\" e \"Death Note\". Inoltre, Aya Hirano ha vinto il \"Voice Acting Award.\" Inoltre la Hirano ha ricevuto il premio come \"Miglior attrice in un ruolo primario\" al primo \"Seiyu Awards\".\nImpatto sul turismo.\nCome avvenuto per altri manga e anime di successo, \"La malinconia di Haruhi Suzumiya\" ha fatto s\u00ec che si sviluppasse una particolare forma di turismo nei luoghi presi come esempio per disegnare i luoghi dell'anime. Mentre nei romanzi l'ambientazione \u00e8 imprecisata, per l'anime gli ambienti sono ispirati a quelli della citt\u00e0 di Nishinomiya, ed in particolare il liceo Kita (cio\u00e8 \"Nord\", nome che viene usato anche nei romanzi) \u00e8 ispirato all'omonimo liceo di tale citt\u00e0. Il liceo e altri luoghi hanno attirato molti fan della serie. La scuola ha avuto dei problemi con alcuni turisti che sono entrati in zone non aperte al pubblico.\nRiferimenti ad altri manga/anime.\nNella serie ci sono molti riferimenti ad altri anime e manga."}
{"id": "654064", "revid": "484362", "url": "https://it.wikipedia.org/wiki?curid=654064", "title": "Moundou", "text": "Moundou (in arabo \u0645\u0648\u0646\u062f\u0648) \u00e8 una citt\u00e0 e sottoprefettura del Ciad, per popolazione la seconda citt\u00e0 del Paese (99.530 al censimento del 1993 e 148.544 nel 2010).\nMoundou \u00e8 capoluogo della regione del Logone Occidentale e sede vescovile dal 1951. \nLa citt\u00e0 \u00e8 situata sul fiume Logone, circa 500\u00a0km a sud della capitale N'Djamena. \u00c8 la principale citt\u00e0 del popolo N'Gambaye. Moundou si \u00e8 sviluppata come centro industriale, sede di un birrificio e di industrie del cotone e petrolifere. Ha anche un aeroporto (codice IATA: MQQ, codice ICAO: FTTD), con una pista asfaltata."}
{"id": "654075", "revid": "1573940", "url": "https://it.wikipedia.org/wiki?curid=654075", "title": "Crocodylus mindorensis", "text": "Il coccodrillo delle Filippine (Crocodylus mindorensis ), noto anche come coccodrillo di Mindoro o localmente come bukarot, \u00e8 un coccodrillo endemico delle omonime isole, considerato a rischio critico di estinzione. L'epiteto specifico \"mindorensis\" del nome scientifico della specie, deriva dal nome dell'isola filippina di Mindoro.\nStoria.\nLa specie venne descritta nel 1935 dall'erpetologo statunitense Karl Schmidt sulla base di un esemplare tipo e di tre paratipi rinvenuti sull'isola di Mindoro. Lo stesso Schmidt aveva gi\u00e0 descritto nel 1928 esemplari di coccodrillo della Nuova Guinea (\"Crocodylus novaeguineae\") e fatto studi comparativi fra \"Crocodylus mindorensis\", \"Crocodylus novaeguineae\" e \"Crocodylus porosus\" definendo nel 1956 il coccodrillo delle Filpiine come specie a s\u00e9; tuttavia la specie venne per lungo tempo catalogata come \"Crocodylus novaeguineae mindorensis\", sottospecie del coccodrillo della Nuova Guinea. Nel 1989 l'erpetologo P.M. Hall port\u00f2 nuove prove della distinzione fra le due specie e oggi \"Crocodylus mindorensis\" \u00e8 considerato come specie a s\u00e9 ed endemica delle Filippine.\nAll'epoca della prima descrizione di Schmidt il rettile, rinvenuto successivamente anche nelle isole di Luzon, Busuanga, Masbate, Negros, Samar, Mindanao e Jolo, doveva essere molto comune e diffuso tanto che alla fine degli anni trenta un cacciatore di pelli statunitense residente a Mindanao riusc\u00ec a catturare, in soli sei mesi, ben 12.000 esemplari di coccodrillo delle Filippine. Simili razzie, alimentate dai lauti compensi che le industrie di pellami pagavano ai cacciatori di coccodrilli, continuarono in maniera indiscriminata, determinando la progressiva ed inesorabile rarefazione di questo rettile in tutte le isole dell'arcipelago. Oggi, a distanza di soli 70 anni dalla descrizione della specie non esisterebbero, secondo i dati pi\u00f9 attendibili, pi\u00f9 di 500-1000 esemplari di coccodrillo delle Filippine. Inoltre le residue colonie della specie sono minacciate in maniera seria dalle gravi alterazioni cui sono sottoposti gli habitat da esse occupati. Per cercare di impedire la scomparsa di questo rettile \u00e8 stata istituita recentemente - grazie allo Smithsonian Institution / WWF Philippine Crocodile Conservation Project - una stazione di allevamento di coccodrilli presso l'Universit\u00e0 di Silliman a Dumaguete (Isola di Negros).\nDescrizione.\nIl coccodrillo delle Filippine mostra una certa somiglianza con \"Crocodylus novaeguineae\" di cui era considerato una sottospecie fino a tempi relativamente recenti; dotato di un muso piuttosto ampio e una pesante corazza dorsale costituita da ossa dermali, non raggiunge grandi dimensioni: i maschi, pi\u00f9 grandi delle femmine, non superano i 3 metri; \u00e8 dotato di 66 o 68 denti e, salvo variazioni, di 4 scaglie post occipitali e una serie di 4 scaglie nucali pi\u00f9 ampie.\nBiologia.\nLa femmina costruisce piccoli nidi a tumulo nei quali deposita da 7 a 25 uova che vengono incubate per 12 settimane. La specie \"Crocodylus mindorensis\" ha comportamenti schivi e, se non provocata, \u00e8 solitamente inoffensiva per l'Uomo.\nDistribuzione e habitat.\nIl coccodrillo filippino si trova esclusivamente in alcune aree dell'arcipelago dell Filippine: in particolare sulla grande isola di Mindanao, nelle marcite di Agusan e Ligusan, e nella zona fluviale del fiume Pulangi nella Provincia di Bukidnon; nella parte nord-orientale dell'isola di Luzon in fiumi, laghi e marcite della Sierra Madre settentrionale; nella parte centro-settentrionale e nord-occidentale popola i fiumi della catena montuosa della Central Cordillera e della Provincia di Abra.\nConservazione.\nIl 22 maggio 2004 il DENR - Department of Environment and Natural Resources filippino ha inserito \"Crocodylus mindorensis\" nella lista delle specie terrestri gravemente minacciate di estinzione."}
{"id": "654077", "revid": "1699816", "url": "https://it.wikipedia.org/wiki?curid=654077", "title": "Mortal Kombat Gold", "text": "Mortal Kombat Gold \u00e8 un picchiaduro 3D prodotto da Midway Games nel 1999 ed \u00e8 la versione esclusiva per Dreamcast di Mortal Kombat 4, uscito un anno prima su PlayStation, Nintendo 64 e PC.\nSi differenzia da Mortal Kombat 4 per un maggior dettaglio grafico, per il numero di personaggi (salito da 17 a 22) e il numero di arene (salito da 10 a 13). Grazie a questi nuovi personaggi, la trama viene estesa anche al regno di Edenia, rimasto quasi ignorato. Nella schermata di selezione del personaggio adesso \u00e8 possibile selezionare anche l'arma con cui combattere.\n\"Mortal Kombat Gold\" ha rispecchiato appieno la cattiva sorte dell'unica console su cui girava: il Dreamcast, l'ultima console della SEGA. Con la rapida e silenziosa fine del Dreamcast, \"MK Gold\" infatti \u00e8 stato dimenticato sia per via della concorrenza di Sony con l'imminente PlayStation 2 che ha messo in ombra le potenzialit\u00e0 del Dreamcast, sia per una cattiva politica di distribuzione della Midway Games.\nTrama.\nMigliaia di anni prima che le vicende di Mortal Kombat iniziassero, Shinnok, uno degli Dei Antichi che controllavano i sei regni dell'universo di Mortal Kombat, spinto dalla sete di potere, si oppose ad essi e mosse guerra nei loro confronti per divenire padrone incontrastato. Il dio del tuono Raiden, riusc\u00ec ad opporsi e sconfiggerlo dopo una battaglia durata molti secoli e a confinarlo e sigillarlo nel Netherrealm. Qui Shinnok venne torturato dai demoni comandati da Lucifer, l'entit\u00e0 governatrice del posto fino a quando non incontra lo stregone Quan Chi. Grazie al suo aiuto, riesce a sconfiggere l'entit\u00e0 e a diventare cos\u00ec l'imperatore del Netherrealm, elaborando intanto nella sua mente un modo per fuggire e vendicarsi di Raiden, ma senza successo.\nLa grande svolta avviene quando Quan Chi libera il dio decaduto dalla sua prigione dimensionale, grazie ad un potente amuleto che rompe il sigillo inferto da Raiden. Per ringraziare lo stregone, Shinnok gli promette un posto d'onore nell'impero che costruir\u00e0. Dopo la sconfitta di Shao Kahn in Mortal Kombat 3, l'Outworld si sgretola e il regno di Edenia rinasce e Kitana ne \u00e8 la nuova regina. Shinnok approfitta dello stato di debolezza in cui versano i due regni per invaderli e conquistarli: l'Earthrealm a causa della tentata e recente invasione da parte di Shao Kahn ed Edenia a causa della sua recente rifondazione, al cui interno vi sono ancora conflitti tra i sostenitori dell'Outworld del defunto Shao Khan e i sostenitori del regno attualmente presente. Organizza cos\u00ec un esercito composto dagli ex membri della Fratellanza dell'Ombra, l'esercit\u00f2 che guid\u00f2 contro gli Dei Antichi migliaia di anni fa, e, contemporaneamente, viene appoggiato dai guerrieri che furono fedeli a Shao Kahn e da altri provenienti dal Netherrealm e da Edenia. Il dio decaduto quindi si prepara a conquistare i regni, e gli Dei Antichi incaricano Raiden e Fujin (dio del vento e fratello del dio del tuono) di riunire i guerrieri di Edenia e della Terra ed affrontare la minaccia di Shinnok e Quan Chi."}
{"id": "654080", "revid": "1371684", "url": "https://it.wikipedia.org/wiki?curid=654080", "title": "Allegro (libreria software)", "text": "Allegro \u00e8 una libreria open source per la creazione di videogiochi. Sviluppata in C, fornisce delle funzioni per la gestione della grafica 2D, manipolazione delle immagini, stampa di testo a schermo, riproduzione audio, lettura degli input e timers. Il nome \u00e8 un acronimo ricorsivo di Allegro Low LEvel Game ROutines.\nI programmi scritti con questa libreria possono girare su varie piattaforme: DOS, Microsoft Windows, macOS, BeOS, QNX e sui sistemi unix-like (come Linux, BSD, Solaris).\nCon Allegro \u00e8 possibile creare programmi in C e C++, ma \u00e8 estendibile verso altri linguaggi come Python, .NET, Lisp e Lua tramite i \"binding\".\nStoria.\nAllegro fu inizialmente creato negli anni novanta da Shawn Hargreaves per l'Atari ST (La prima lettera A dell'acronimo stava originariamente per Atari), ma il progetto fu abbandonato quando l'autore si accorse che la piattaforma era destinata verso una morte certa.\nHargreaves nel 1995 reimplement\u00f2 la libreria per i compilatori Borland C++ e DJGPP. Nella versione 2.0 di Allegro gli sviluppatori smisero di supportare il Borland C++, rendendo il DJGPP l'unico compilatore supportato.\nDJGPP \u00e8 un compilatore per DOS, e di conseguenza tutti i programmi scritti con le vecchie versioni di Allegro erano disponibili solo per DOS.\nNel 1998 furono creati i porting per le piattaforme Microsoft Windows e Unix, rispettivamente WinAllegro e Xwinallegro."}
{"id": "654082", "revid": "1552438", "url": "https://it.wikipedia.org/wiki?curid=654082", "title": "Theod\u014dros Zagorak\u012bs", "text": "Di ruolo di mediano o ala destra, vest\u00ec le maglie di Kavala, , Leicester, e ; raggiunse l'apice della carriera con la vittoria del Campionato europeo di calcio 2004, il quinto posto nella classifica del Pallone d'oro 2004 ed il diciassettesimo in quella del FIFA World Player. Si ritir\u00f2 nel giugno 2007.\nCarriera.\nClub.\nInizi\u00f2 la carriera al Kavala, club della sua citt\u00e0, in cui spesso veniva schierato a destra del centrocampo. Li conobbe Z\u012bs\u012bs Vryzas e assieme a lui aiut\u00f2 la squadra a raggiungere la promozione alla seconda divisione greca. Ne segu\u00ec il trasferimento al nella stagione 1992-93, dove inizi\u00f2 ad assumere un ruolo sempre pi\u00f9 determinante in campo e fuori, fino a diventare il capitano nelle sue due ultime stagioni, divenuto ormai icona dei tifosi. Nella stagione 1997-98 si trasfer\u00ec in Inghilterra, al Leicester, formazione con la quale partecip\u00f2 due volte alla finale della Football League Cup, la prima persa contro il Totthenham e la seconda vinta contro il Tranmere Rovers.\nTuttavia, non trovandosi in accordo con il tecnico del club, nel 2000 decise di tornare in Grecia, dove fu ingaggiato dall'. Anche qui divenne una figura cardine del club, con il quale ottenne una Coppa di Grecia nel 2002, contro gli storici rivali dell'Olympiakos. Nella stagione 2004-2005, dopo aver vinto con la nazionale greca il Campionato europeo di calcio 2004, si trasfer\u00ec in Serie A, nel Bologna di Carlo Mazzone. La squadra retrocesse dopo lo spareggio col e Zagorak\u012bs lasci\u00f2 il club felsineo a fine stagione, nonostante il suo buon contributo alla causa dei rossobl\u00f9. Rientrato in patria, al , vi gioc\u00f2 le ultime due stagioni della propria carriera.\nNazionale.\nHa esordito con la maglia della nazionale Ellenica il 7 settembre del 1994, segnando il suo primo gol contro la Danimarca, nel 2006. Con la nazionale greca conta 120 presenze e 3 gol, divenendo cos\u00ec il capitano con pi\u00f9 presenze nella nazionale Greca. Ha svolto un ruolo cruciale nella vittoria del Campionato europeo di calcio 2004 con il numero 7, da parte della squadra ellenica, ancorando il centrocampo e impostando manovre offensive e assist importanti, come quello contro la Francia ai quarti di finale, preceduto da una sua ottima giocata. \u00c8 stato quindi nominato dalla UEFA per il FIFA World Player del 2004 (arrivando diciassettesimo) e per il Pallone d'oro 2004 (classificandosi quinto), riuscendo inoltre ad aggiudicarsi il titolo di miglior giocatore del torneo.\nDopo 14 anni di militanza ininterrotta tra le file della propria nazionale, Zagorak\u012bs ha annunciato il proprio ritiro da quest'ultima il 5 ottobre del 2006, giocando per\u00f2 una speciale partita di addio il 22 agosto 2007 contro la Spagna, alla fine della quale ricevette un calorosissimo addio da parte dei tifosi, che ripeterono ininterrottamente il suo nome.\nDopo il ritiro.\nDa giugno 2007 si \u00e8 ritirato dal calcio giocato ed ha assunto la carica di presidente del , con il programma di salvare la societ\u00e0 dagli enormi debiti che ne mettono a rischio l'esistenza. Sotto la sua presidenza, il club riesce a rimettere in sesto il bilancio e a migliorare il livello della squadra, diventando sempre pi\u00f9 competitiva a livello nazionale. Nel 2009 ha per\u00f2 abbandonato l'incarico per motivi personali. Tuttavia, nel gennaio del 2010 riesce a ritornare alla testa del club, con Z\u012bs\u012bs Vryzas al suo fianco nel ruolo di vicepresidente.\nIn occasione delle Elezioni Europee del 2014 si candida con il partito Nuova Democrazia, risultando infine eletto nelle file del Partito Popolare Europeo. \u00c8 membro delle Commissioni Cultura e Istruzione e Cooperazione Unione Europea-Russia."}
{"id": "654084", "revid": "287204", "url": "https://it.wikipedia.org/wiki?curid=654084", "title": "Firehouse", "text": ""}
{"id": "654086", "revid": "484362", "url": "https://it.wikipedia.org/wiki?curid=654086", "title": "R\u00e9ginald Garrigou-Lagrange", "text": "Biografia.\nNasce da una famiglia illustre e sin da ragazzo dimostra particolari doti intellettuali. Dopo gli studi superiori s'iscrive all'universit\u00e0 per diventare medico. Nel 1897, all'et\u00e0 di vent'anni, ancora studente di medicina a Bordeaux, legge un libro di Ernest Hello, \"L'uomo e il suo bisogno di Dio\", che si rivela decisivo per la sua vocazione sacerdotale e religiosa. La dottrina della Chiesa cattolica gli appare come Verit\u00e0 assoluta su Dio, la sua vita intima, l'uomo, la sua origine, il suo destino soprannaturale. Se Ges\u00f9 Cristo \u00e8 la Verit\u00e0 assoluta, allora decide di dedicargli tutta la vita. Entra come novizio nell'ordine domenicano, nel convento di Amiens, assumendo il nome religioso di fra Reginaldo, come il pi\u00f9 dotto tra i primi discepoli di san Domenico di Guzm\u00e1n.\nIl 30 aprile 1900 pronuncia i voti religiosi solenni e il 28 settembre 1902, a venticinque anni, \u00e8 ordinato sacerdote. Nel 1904 studia alla Sorbona di Parigi per conseguire la licenza in lettere e filosofia. Nel 1905 gi\u00e0 insegna storia della filosofia, e nel 1906 teologia dommatica al Saulchoir (lo scolasticato dei domenicani francesi, allora in Belgio), a dimostrazione delle sue non comuni qualit\u00e0 intellettuali e speculative.\nNel 1909 padre Reginaldo Garrigou-Lagrange \u00e8 chiamato a Roma per insegnare al Collegio Internazionale \"Angelicum\", fondato da non molto. Per pi\u00f9 di mezzo secolo sar\u00e0 un professore sempre pi\u00f9 prestigioso, insegnando metafisica, teologia fondamentale e diversi trattati di teologia dommatica. Nel 1917 fonda la cattedra di ascetica e mistica, discipline che egli stesso insegner\u00e0 fino al 1959.\nSi dedica dunque allo studio, ma non dimentica di essere un religioso, sicch\u00e9 unisce la preghiera e l'attenzione ai poveri alla ricerca scientifica e all'insegnamento, nonch\u00e9 alla cura d'anime, non sottraendosi al servizio della direzione spirituale.\nIl frutto della sua operosit\u00e0 scientifica sono ventitr\u00e9 grandi opere teologiche e seicento poderosi articoli, pubblicati tra il 1904 e il 1960.\nNel 1960, al termine della sua attivit\u00e0 accademica, si ritira nel convento di Santa Sabina, fondato a Roma dallo stesso san Domenico, sull'Aventino. Morir\u00e0 dopo un periodo di malattia e particolare sofferenza, il 15 febbraio 1964."}
{"id": "654097", "revid": "125307257", "url": "https://it.wikipedia.org/wiki?curid=654097", "title": "Serena Dandini", "text": "Biografia.\nNata a Roma, figlia del conte Francesco Lorenzo Dandini De Sylva, avvocato, discendente da un'antica famiglia della nobilt\u00e0 romana, e della marchesa Silvia Vaccari, sorella della fondatrice dell'Istituto Vaccari, dopo gli studi al liceo classico Giulio Cesare si iscrive alla Sapienza di Roma al corso di letteratura anglo-americana, fermandosi a tre esami dalla fine, per iniziare la sua carriera alla radio alla fine degli anni settanta. \nDa ragazza, amica di Renato Zero, frequenta l'ambiente del Piper Club a Roma. \u00c8 stata sposata due volte e dal 1993 \u00e8 legata al musicista Lele Marchitelli. Ha una figlia, Adele Tulli, nata nel 1982 (regista del documentario \"365 without 377\" sulle battaglie del movimento LGBT in India per l'abolizione della sezione 377 del codice penale indiano). La sorella Saveria Dandini de Sylva \u00e8 Presidente dell\"'Istituto Leonarda Vaccari\" . Il fratello Ferdinando \u00e8 ingegnere aeronautico e attualmente docente presso la LUISS \"Guido Carli\" e l'Universit\u00e0 Tor Vergata di Roma.\nCarriera.\nDai primi anni ottanta collabora con la Rai a programmi televisivi e radiofonici. \u00c8 ideatrice su Radio 2 di \"La vita di Mae West\", a cui ha lavorato con Laura Betti. Con l'autore Marco Di Tillo firma \"Professione Jazz\" curato da Adriano Mazzoletti, scrivendo i testi della vita sceneggiata di Jelly Roll Morton e Benny Goodman. Partecipa nel 1986 a \"Italia sera\", in cui curava la sezione musicale, realizzando alcune interviste a noti cantanti del momento. Nota per il carattere sperimentale e innovativo delle trasmissioni televisive da lei scritte e condotte, tutte basate su una satira autoriale e pungente, ha spesso lavorato assieme a Corrado e Sabina Guzzanti, e pi\u00f9 di recente a Neri Marcor\u00e8 e a Paola Cortellesi.\nIl 25 gennaio 2001 le viene affidata la direzione artistica del Teatro Ambra Jovinelli di Roma. Nel 2011 pubblica il suo primo libro per Rizzoli, \"Dai diamanti non nasce niente. Storie di vita e di giardini\", in cui la Dandini racconta della sua passione per il giardinaggio attraverso aneddoti e citazioni. Il 17 giugno 2011 partecipa come conduttrice insieme a Michele Santoro alla serata \"Tutti in Piedi - Signori entra il lavoro\", evento organizzato in occasione dei 110 anni della FIOM. Il 22 aprile 2012 conduce il concerto svoltosi a Napoli in occasione dell'Earth Day.\nNel febbraio 2013 \u00e8 membro della giuria di qualit\u00e0 alla 63\u00aa edizione del Festival di Sanremo, condotta da Fabio Fazio e Luciana Littizzetto.\nA marzo, in seguito alle Elezioni politiche, insieme a molti altri suoi colleghi, aderisce al progetto \"Riparte il futuro\" firmando la petizione che ha lo scopo di revisionare la legge anti-corruzione modificando la norma sullo scambio elettorale politico-mafioso (416 ter) entro i primi cento giorni di attivit\u00e0 parlamentare. Da luned\u00ec 15 settembre condurr\u00e0 tutti i giorni dalle 15 alle 16.30 su Radio 2 #StaiSerena, un programma di satira, ospiti e rubrica che sanciranno il definitivo rientro in Rai della conduttrice romana dopo la cacciata durante il governo Berlusconi.\nIl successo: \"La TV delle ragazze\".\nA consacrare Serena Dandini come autrice e conduttrice \u00e8, nel 1988, \"La TV delle ragazze\". Lancia attrici comiche che avranno poi molto successo, tra cui Angela Finocchiaro, Cinzia Leone, Francesca Reggiani, Sabina Guzzanti, Syusy Blady, Iaia Forte, Maria Amelia Monti, Tosca D'Aquino. A \"La TV delle ragazze\" fa seguito nel 1990 \"Scusate l'interruzione\", una parodia del \"Maurizio Costanzo Show\", che vede nuovamente Serena Dandini autrice al fianco di Valentina Amurri e Linda Brunetta.\n\"Avanzi\".\nNel 1991 il medesimo gruppo di creativi che aveva ideato \"La TV delle ragazze\" e \"Scusate l'interruzione\" lancia un nuovo programma condotto dalla Dandini, dal titolo \"Avanzi\", che lo stesso anno vince il Telegatto come trasmissione rivelazione dell'anno. Avanzi prosegue per tre stagioni, fino al 1993, anno in cui ne viene realizzato anche uno spin-off dal titolo \"\", con Corrado Guzzanti (e in cui debutt\u00f2 in televisione Luciana Littizzetto). Nel 1994, la Dandini presenta un nuovo programma dal titolo \"Tunnel\".\n\"DopoFestival 1995\".\nNel 1995 conduce insieme a Luciano De Crescenzo, Fabio Fazio e Gianni Ippoliti il \"Dopofestival di Sanremo\". La Dandini definisce l'esperienza sanremese \"estrema, ma che una volta nella vita vale la pena fare. Una volta\".\n\"Pippo Chennedy Show\".\nIl 1997 \u00e8 l'anno del \"Pippo Chennedy Show\", show di Rai 2 ideato da Dandini, Sabina Guzzanti e Neri Marcor\u00e8 e condotta dalla stessa Dandini insieme a Corrado Guzzanti; la trasmissione alterna momenti di comicit\u00e0 surreale alla satira pi\u00f9 corrosiva. Il programma \u00e8 diventato presto di culto per le numerose imitazioni di personaggi politici da parte soprattutto dei fratelli Guzzanti e ha dato spazio a tantissimi altri comici, tra i quali Neri Marcor\u00e8, Ale &amp; Franz, Antonio e Michele e Rocco Barbaro. Il programma ottiene il Premio Flaiano.\nLa breve parentesi a Mediaset.\nNel 1998 approda a Mediaset e conduce in prima serata su Italia 1 \"Comici\", che realizza insieme a Gino e Michele. Coadiuvata da Paolo Hendel, lo show ospita varie scuole di comicit\u00e0 italiane: Aldo Giovanni e Giacomo, Antonio Albanese, Anna Marchesini. Nel 2000 torna su Italia 1 con \"Teatro 18\", uno show comico e musicale, dove ospita ogni sera un cantante diverso. L'affiancano Claudio Bisio, Marco Della Noce, Anna Meacci, Paola Cortellesi e Giovanni Esposito.\n\"L'ottavo nano\".\nNel 2000 ritorna su Rai2 con \"L'ottavo nano\", un nuovo show satirico di prima serata firmato con Corrado Guzzanti, che, a causa dei temi politici trattati con graffiante ironia e per la prossimit\u00e0 delle elezioni politiche del 2001, si trasforma in un caso televisivo. Nel programma erano presenti vari comici come l'autore Corrado Guzzanti, le sorelle Sabina e Caterina, Neri Marcor\u00e8, Giobbe Covatta, Ficarra e Picone e Marina Massironi.\nCome autrice, Serena Dandini si dedica anche ad altre iniziative televisive come il lancio di una serie di nuovi talenti comici attraverso trasmissioni del tutto anticonvenzionali come \"Mmmh\" scritta con Lillo &amp; Greg e Neri Marcor\u00e8, e \"Bra-Braccia rubate all'agricoltura\", versione televisiva del laboratorio comico del Piccolo Jovinelli.\n\"Parla con me\".\nDall'autunno del 2004 conduce su Raitre il suo primo talk-show, \"Parla con me\", ideato con il giornalista Andrea Salerno e insieme al gruppo di autori che l'hanno accompagnata nei suoi programmi. La trasmissione andava in onda in seconda serata, inizialmente la domenica e poi a partire dal 2008 tutti i giorni dal marted\u00ec al venerd\u00ec. La colonna sonora era della Banda Osiris e poi di Elio e le Storie Tese. Presenza fissa Dario Vergassola con i suoi interventi comici alla fine delle interviste.\nTra gli intervistati, anche nomi di fama internazionale tra cui Tim Burton, Annie Lennox, Will Smith, Quentin Tarantino, Isabel Allende, Leonardo DiCaprio, Martin Scorsese, Sting, Mika, Chris Cornell.\nIl passaggio a LA7: \"The show must go off\".\nDopo il mancato rinnovo del contratto da parte della Rai per la stagione televisiva 2011-2012 e le conseguenti polemiche, il 21 novembre 2011 viene ufficializzato il passaggio della Dandini a LA7. Dal 21 gennaio 2012 la Dandini conduce su LA7 il programma \"The Show Must Go Off\", in onda il sabato sera, in cui si affiancano alla conduttrice Dario Vergassola, Elio e le Storie Tese, Max Paiella, Paola Minaccioni, Federica Cifola, Diego Bianchi, Ascanio Celestini, Andrea Rivera, Lillo e Greg, Germana Pasquero e Francesca Reggiani. Il 24 gennaio 2012, sul quotidiano Metro appare una nota del critico TV Mariano Sabatini in cui si legge: \nIl programma soffre per\u00f2 la concorrenza dei due diretti competitor \"Ballando con le stelle\" in onda su Rai 1 ed \"Italia's Got Talent\" su Canale 5 e registra un forte calo di ascolti, passando dal 9% di share della prima puntata all'1,9% dell'ultima e non viene riconfermato in palinsesto per la stagione successiva.\n\"Ferite a morte\".\nTra il 2012 e il 2013 mette in scena il suo primo testo teatrale, \"Ferite a morte\", ispirato a fatti di violenza sulle donne realmente avvenuti e interpretato nelle tre tappe di Genova, Bologna e Palermo, tra le altre, da Lilli Gruber, Geppi Cucciari, Angela Finocchiaro, Isabella Ragonese, Lella Costa, Paola Minaccioni, Malika Ayane, Concita De Gregorio, Ambra Angiolini, Elisa Toffoli, Orsetta De Rossi.\nNel 2013 il testo teatrale diventa anche un libro, pubblicato da Rizzoli.\nL'8 marzo 2014, in occasione della giornata internazionale della donna, viene mandata in onda su Rai 5 in prima serata una sintesi dei tre spettacoli.\nNel 2015 lo spettacolo inizia un tour mondiale che lo porta in molte citt\u00e0 del mondo tra le quali Washington, New York, Bruxelles, Londra, Tunisi. A New York lo spettacolo viene messo in scena alla sede delle Nazioni Unite, e alla lettura partecipano tra le altre Marina Abramovich e Valeria Golino. Nell'ottobre 2015 vince il premio come \"Miglior Evento No profit\" dell'anno nel corso della 12\u00aa edizione del BEA \u2013 Best Event Awards.\n\"Il paradiso \u00e8 perduto?\".\nNel giugno 2013 torna in Rai dove conduce in 5 puntate \"Il paradiso \u00e8 perduto?\", conversazioni-spettacoli sul tema della salvaguardia della bellezza del pianeta-paradiso attraverso la politica, l'economia, il giardinaggio, la storia dell'arte e la religione. Il programma \u00e8 andato in onda su Rai 5 dall'Auditorium Parco della Musica di Roma con la partecipazione del vignettista Makkox.\nIl ritorno in Rai.\nNell'autunno 2018 Serena Dandini torna a lavorare in Rai con il remake de \"La TV delle ragazze\" intitolato \"La TV delle ragazze - Gli Stati Generali 1988-2018\", trasmesso in prima serata su Rai 3, seguito l'anno successivo da \"Stati generali\", sempre in onda nella prima serata del gioved\u00ec su Rai 3.\nControversie.\nNell'ottobre 2009 Silvio Berlusconi in diretta su Sky TG24 attacca la Dandini e Michele Santoro, accusati di avere posizioni ostili al governo, seguito il giorno dopo da altri politici dell'area vicina al PdL. Nel marzo 2010, il nome di Serena Dandini \u00e8 tra quelli verso cui il Premier, in un'intercettazione resa nota dalla procura di Trani, esprime disappunto al telefono con il commissario dell'Authority per le Comunicazioni Giancarlo Innocenzi, premendo per un loro allontanamento dalla Rai.\nDurante un consiglio dei ministri del maggio 2010 Silvio Berlusconi accus\u00f2 il programma \"Parla con me\" di \"aggredire\" il governo scatenando una dura polemica politica. La Dandini rispose con un comunicato ufficiale sostenendo:\nNel giugno dello stesso anno il vice ministro allo sviluppo economico con delega alle telecomunicazioni Paolo Romani, durante una puntata del programma radiofonico \"Un giorno da pecora\", attacca nuovamente la Dandini, accusata di essere \"anche peggio di Santoro\" e di fare domande \"retoriche e preconfezionate\". Nello stesso mese, il quotidiano \"il Giornale\" pubblica un articolo in cui si sostiene l'eccessivo potere della Dandini a Rai 3, definito \"un feudo della contessa Dandini de Sylva\".\nIl mancato rinnovo del contratto a Serena Dandini da parte della Rai per la stagione televisiva 2011-2012 scatena lunghe polemiche, con accuse di interferenze politiche e manifestazioni di protesta contro i dirigenti Rai e prese di posizione da parte di esponenti politici."}
{"id": "654098", "revid": "767487", "url": "https://it.wikipedia.org/wiki?curid=654098", "title": "Bill Leverty", "text": "Biografia.\nAll'et\u00e0 di quattro anni i suoi genitori gli regalarono una chitarra, ma crescendo la mise in disparte e inizi\u00f2 a giocare a hockey su ghiaccio. A quindici anni riprese in mano la chitarra e studi\u00f2 teoria musicale alle scuole superiori.\nPi\u00f9 tardi cre\u00f2 una band chiamata \"White Heat\" ed inizi\u00f2 le audizioni per un batterista. Conobbe Michael Foster che lo impression\u00f2. Qualche tempo dopo entrambi conobbero C.J. Snare e Perry Richardson. Cos\u00ec si formarono i FireHouse.\nIl 4 luglio 2006 la GREM USA annunci\u00f2 che Leverty aveva firmato un'esclusiva con la loro azienda produttrice di chitarre, la GREM. Una particolare linea di chitarre, la \"Bill Leverty Free Radical\" (ancora oggi prodotta) \u00e8 stata presentata proprio da Leverty in luglio.\nDopo quindici anni con i FireHouse, Bill realizza il suo primo album da solista, \"Wanderlust\". Non molto tempo dopo Bill realizza anche il suo primo album interamente strumentale dal titolo \"Southern Exposure\", venduto solo negli stores statunitensi e nel suo sito ufficiale durante il 2007.\nAncora oggi Bill \u00e8 un fan di hockey su ghiaccio dei Detroit Red Wings. Si \u00e8 sposato nel 1996 con sua moglie Kris ed ha avuto da lei un figlio chiamato Dabney."}
{"id": "654104", "revid": "1272592", "url": "https://it.wikipedia.org/wiki?curid=654104", "title": "Vard\u00f8", "text": "Vard\u00f8 \u00e8 un comune norvegese della contea di Troms og Finnmark. \u00c8 la citt\u00e0 pi\u00f9 orientale della Norvegia e sorge su una piccola isola che \u00e8 unita alla terraferma dall'Ishavstunnelen (tunnel del mar Glaciale Artico) e misura quasi 3\u00a0km.\n\u00c8 famosa per una roccaforte, la Fortezza Vard\u00f8hus (la fortezza pi\u00f9 a nord del mondo) fatta edificare da re Cristiano VI nel 1737.\nHa dato i natali a John Norum, chitarrista della band Europe."}
{"id": "654105", "revid": "869733", "url": "https://it.wikipedia.org/wiki?curid=654105", "title": "Vardo", "text": ""}
{"id": "654108", "revid": "1573940", "url": "https://it.wikipedia.org/wiki?curid=654108", "title": "Paracheirodon innesi", "text": "Il neon [Paracheirodon innesi ()] \u00e8 un pesce d'acqua dolce appartenente alla famiglia Characidae.\nDistribuzione e habitat.\nIl neon \u00e8 originario dell'Amazzonia, dove abita il bacino idrografico del fiume Solim\u00f5es, frequentando acque torbide e calme.\nDescrizione.\nPresenta un corpo corto, compresso ai fianchi, il dorso leggermente incurvato, il ventre arrotondato. La pinna caudale \u00e8 trasparente, come tutte le altre pinne, e biforcuta. La livrea \u00e8 molto appariscente: il dorso \u00e8 grigio, composto da fittissimi e minuti puntini scuri; dall'occhio parte una fascia orizzontale azzurro elettrico con riflessi metallici che termina al peduncolo caudale. La gola \u00e8 grigia, il ventre bianco argenteo e rosso vivo, con una macchia che si allunga fino alla pinna caudale. I colori accesi sono impiegati per mantenere il contatto visivo con gli altri pesci del banco, soprattutto nelle acque fangose o ricche di tannini. La lunghezza massima registrata in natura \u00e8 di 2,2 cm, mentre in acquario (dove pu\u00f2 vivere molto pi\u00f9 a lungo) gli esemplari possono giungere anche a 5 cm.\nBiologia.\nComportamento.\nGregario, in natura nuota sempre in gruppi numerosi. \nIn cattivit\u00e0 sarebbe sempre meglio allevarlo in gruppi da cinque individui in su necessita spazio per nuotare e folta vegetazione per nascondersi.\nAlimentazione.\n\u00c8 una specie onnivora dalla dieta molto varia, che comprende piante, insetti, vermi e piccoli crostacei.\nRiproduzione.\n\u00c8 oviparo e la fecondazione \u00e8 esterna. Non ci sono cure verso le uova, che si schiudono in circa un giorno.\nAcquariofilia.\nFu importato per la prima volta in Europa nel 1936; inizialmente gli esemplari importati erano molto delicati e non facili da allevare. Oggi invece quasi tutti gli esemplari presenti in commercio provengono da allevamenti del sud est asiatico, in particolare da Hong Kong ed \u00e8 considerato un hardy fish. Grazie ai suoi colori, alla sua robustezza e vivacit\u00e0, il neon \u00e8 uno dei pesci d'acquario pi\u00f9 diffusi, anche se non si riproduce molto facilmente."}
{"id": "654110", "revid": "767487", "url": "https://it.wikipedia.org/wiki?curid=654110", "title": "Sketch", "text": "Lo sketch \u00e8 una breve scenetta comica o comunque di contenuto leggero, interpretata da uno o pi\u00f9 attori. Non va confuso con il monologo comico: quest'ultimo prevede una comunicazione diretta con il pubblico mentre lo \"sketch\" \u00e8 ambientato in un tempo e in un luogo a parte.\nGrazie alla sua brevit\u00e0, lo \"sketch\" pu\u00f2 essere utilizzato in numerose situazioni: \nLa sequenza di soli \"sketch\", proprio per la loro natura autoconclusiva, ben si adatta al mezzo televisivo per catturare lo spettatore che generalmente entra a programma gi\u00e0 iniziato. Nel cinema e nel teatro invece si scontra con la durata media dell'attenzione dello spettatore, che in mancanza di una trama generale si aggira sui 50 minuti (vedi \"E ora qualcosa di completamente diverso\")."}
{"id": "654112", "revid": "767487", "url": "https://it.wikipedia.org/wiki?curid=654112", "title": "Kirsan Nikolaevi\u010d Iljum\u017einov", "text": "Iljum\u017einov \u00e8 stato presidente della Repubblica autonoma di Calmucchia (Federazione Russa) dal 1993 al 2010 ed \u00e8 stato presidente della FIDE, la maggiore organizzazione scacchistica internazionale dal 1995 al 2018.\nCarriera politica.\nNel 1989 Iljum\u017einov si \u00e8 laureato all'Istituto Statale di Relazioni Internazionali di Mosca. Nei pochi anni seguiti alla dissoluzione dell'Unione Sovietica ha intrapreso una rapida carriera negli affari, diventando in pochi anni uno dei principali magnati nel campo delle risorse energetiche (petrolio e gas naturale). \nIljum\u017einov, inoltre, \u00e8 noto in Russia e altrove come un personaggio decisamente stravagante: stando alle informazioni riportate dalla BBC Iljum\u017einov sostiene di essere stato rapito e poi liberato dagli alieni e, in un suo programma elettorale, aveva inserito la promessa di dotare ogni pastore di telefono cellulare entro la fine della legislatura. Il presidente calmucco ha speso una parte consistente della sua enorme fortuna per gli scacchi e per le religioni: nella sua repubblica ha infatti finanziato l'edificazione di una cattedrale cattolica dietro suggerimento di papa Giovanni Paolo II. Inoltre, ha costruito una moschea, una sinagoga, ventidue chiese ortodosse e trenta templi buddisti.\nAi vertici della FIDE.\nDa sempre appassionato di scacchi (da giovane \u00e8 stato campione juniores della Calmucchia), Iljum\u017einov ha edificato a spese proprie un sobborgo di \u0116lista, la capitale del suo Paese, interamente dedicato agli scacchi, dove ogni via ha il nome di un pezzo. \u00c8 stato eletto per la prima volta presidente della FIDE nel 1995, succedendo al filippino Florencio Campomanes, ora presidente emerito e suo fedele alleato. Durante la presidenza di quest'ultimo la federazione aveva sub\u00ecto la scissione di Kasparov e della sua Professional Chess Association (PCA).\nAll'epoca della salita al potere da parte del \"leader\" calmucco la federazione internazionale si trovava nel momento forse pi\u00f9 difficile della sua intera storia, sia per quanto riguardava la sua credibilit\u00e0, minata dall'abbandono del numero uno delle liste mondiali, sia per la condizione finanziaria disastrosa. Iljum\u017einov mise di tasca propria il denaro utile per finanziare le prime tre edizioni del campionato del mondo disputate sotto la sua presidenza: il \"match\" Karpov - Kamskij tenutosi proprio in Calmucchia, a \u0116lista, nel 1995 e i due mondiali disputati con la contestata formula dell'eliminazione diretta, a Losanna nel 1998 e a Las Vegas nel 1999.\nDal 2000, grazie alla contemporanea crisi dell'associazione professionista di Kasparov e alla disponibilit\u00e0 di Iljum\u017einov a scendere a patti con i grandi campioni su alcune questioni rilevanti, la FIDE ha ripreso quota, riuscendo a garantire un alto livello delle proprie manifestazioni sino al grande successo consistito nell'organizzazione del \"match\" tra Kramnik e Topalov nell'ottobre 2006 per la riunificazione del titolo mondiale. Sulla scia dei suoi successi e della fitta rete di relazioni in Asia, Africa e America Latina, nel giugno 2006, Iljum\u017einov \u00e8 stato rieletto a larga maggioranza presidente della Fide. L'assemblea generale, riunitasi a Torino in occasione delle olimpiadi scacchistiche, ha decretato il successo del calmucco con 96 voti, contro i 54 del belga Bessel Kok sostenuto dalla quasi totalit\u00e0 dei Paesi occidentali. Il 7 ottobre 2013 Garry Kasparov annunci\u00f2 la propria candidatura alla presidenza della FIDE. La sua candidatura venne supportata da molti giocatori (tra cui il suo ex allievo Magnus Carlsen), ma venne anche lui sconfitto nella votazione finale per 110-61 da Kirsan Iljum\u017einov.\nIljum\u017einov resta un personaggio assai discusso: oltre alle accuse di corruzione e alla fama di persona con pochi scrupoli che lo accompagnano sino dalla sua comparsa sulla ribalta pubblica, regge la FIDE come un monarca assoluto, e non \u00e8 esente dalle accuse di piegare le norme federali alla propria personale interpretazione, come nel caso dell'elezione per la presidenza 2006, nella quale sono state considerate valide numerose deleghe giunte all'ultimo istante via fax. Nel 2003 ha scritto una sua autobiografia sotto forma di romanzo, intitolandola \"The President's Crown of Thorns\" (\"La corona di spine del presidente\"), liberamente scaricabile nella versione in lingua inglese dal sito internet della FIDE."}
{"id": "654118", "revid": "466689", "url": "https://it.wikipedia.org/wiki?curid=654118", "title": "Wiimote", "text": ""}
{"id": "654131", "revid": "125193106", "url": "https://it.wikipedia.org/wiki?curid=654131", "title": "Derby di Verona", "text": "Il derby di Verona \u00e8 la partita di calcio che mette di fronte le due principali squadre della citt\u00e0 veneta, il e il . \u00c8 conosciuto anche come derby della Scala, in relazione alla famiglia scaligera che govern\u00f2 sulla citt\u00e0 dal 1262 al 1387, o come derby dell'Arena, in riferimento all'anfiteatro romano simbolo della citt\u00e0.\nVerona \u00e8 la quinta citt\u00e0 italiana dopo Milano, Torino, Roma e Genova a vantare un derby nella massima serie, oltre che la prima e a tutt'oggi l'unica, nel panorama calcistico maschile italiano, a non essere un capoluogo di regione.\nStoria.\nIl declino dell'Hellas e l'ascesa del Chievo.\nFino alla met\u00e0 degli anni 1990 l'ipotesi di una stracittadina veronese sembrava alquanto improbabile: il Verona era infatti l'unica esponente calcistica cittadina a competere nel calcio professionistico, stabilmente affermatasi in Serie A tra gli anni 1970 e 1980, e raggiungendo il suo massimo periodo di gloria con la vittoria dello scudetto nella stagione 1984-1985, tuttora considerata tra le pi\u00f9 grandi imprese nella storia del calcio italiano. Lo stesso anno il \"Paluani Chievo\", squadra dell'omonima frazione veronese di poche migliaia di anime, otteneva la promozione in Serie C2 affacciandosi per la prima volta nella sua storia al calcio professionistico, ragione per la quale dovette cambiare il proprio nome in \"Associazione Calcio Chievo\".\nCon l'arrivo degli anni 1990 l'Hellas and\u00f2 incontro a un periodo di decadenza, subendo prima la retrocessione in Serie B nella stagione 1989-1990 e poi il fallimento societario nel 1991, cui seguirono una serie di campionati altalenanti tra la massima serie e la cadetteria. A ci\u00f2 fece da contraltare la rapida ascesa della \"Squadra della Diga\", che nel 1989 conquist\u00f2 la Serie C1 iniziando a guadagnarsi anche parte del supporto cittadino grazie ai buoni piazzamenti ottenuti nelle categorie inferiori; pertanto nel 1990 il presidente del Chievo, Luigi Campedelli, cambi\u00f2 la denominazione della squadra in \"Associazione Calcio ChievoVerona\" onde identificarla maggiormente con la citt\u00e0 agli occhi della platea nazionale. Il punto di svolta arriv\u00f2 nel 1994, quando la formazione clivense ottenne la promozione in Serie B assicurandosi cos\u00ec la certezza di giocare il primo e storico derby coi concittadini scaligeri. Nonostante ci\u00f2 tra le due tifoserie continuava a non esservi alcuna rivalit\u00e0, tanto che tra i sostenitori del Chievo presenti a Carrara per la decisiva sfida-promozione vi erano anche diverse centinaia di tifosi del Verona, giunti per assistere all'impresa del quartiere cittadino.\nAnni 1990: i derby in cadetteria.\nIl primo confronto tra le due compagini veronesi ebbe luogo la sera del 10 dicembre 1994, per l'anticipo della 14\u00aa giornata del campionato di Serie B 1994-1995: di fronte a spettatori, termin\u00f2 1-1, grazie alla rete di Fabrizio Fermanelli su rigore per il Verona e al pareggio di Riccardo Gori dalla sponda clivense. Il ritorno vide contrapporsi il Verona alla ricerca della promozione e il Chievo intenzionato a chiudere il discorso salvezza, a spuntarla furono i clivensi con un 3-1. Nel campionato successivo, sempre in B, la vittoria fu appannaggio dell'Hellas: il doppio successo nei derby (2-1 e 1-0) contribu\u00ec alla promozione in Serie A degli scaligeri, nonch\u00e9 a far pendere il computo statistico in suo favore.\nNelle stagioni 1997-98 e 1998-99 \u2014 ancora in seconda divisione \u2014 si svolsero 4 gare, la met\u00e0 delle quali vinte dal Chievo (in entrambi i casi per 2-0): per contro, l'unica vittoria dell'Hellas fu anche quella con lo scarto pi\u00f9 ampio mai registrato nelle stracittadine scaligere (4-0). Nel mezzo l'unico incontro tra le compagini terminato a reti bianche fu quello del 20 dicembre 1998, dove furono determinanti gli interventi di Graziano Battistini, portiere del Verona, il quale neutralizz\u00f2 ben due rigori calciati da Ciro De Cesare. Al termine della stagione il Verona raggiunse nuovamente la promozione in Serie A, mentre il Chievo ottenne la salvezza con 3 giornate di anticipo e un undicesimo piazzamento finale. Nella stagione successiva l'Hellas riusc\u00ec a mantenere la massima categoria vincendo lo spareggio con la , mentre la \"Squadra della Diga\" ottenne il terzo posto in cadetteria e la sua prima e storica promozione in Serie A.\nAnni 2000: i confronti in Serie A.\nNella stagione successiva rimase memorabile il confronto del 18 novembre 2001, il primo andato in scena nel massimo campionato. Al di l\u00e0 del valore intrinseco della sfida, a conferire maggior risalto fu l'inattesa situazione di classifica: il Chievo, alla prima stagione in massima serie, guardava le avversarie dall'alto comandando la classifica, mentre l'Hellas era in piena corsa per l'Europa trovandosi al quarto posto. L'acceso confronto, caratterizzato da un Bentegodi tutto esaurito con oltre 38.000 spettatori, fece registrare, sul campo, il trionfo del Verona: una gara vissuta con emozione sul terreno di gioco e sugli spalti si concluse con la vittoria in rimonta per 3-2. A portare in vantaggio il Chievo fu la rete di Eriberto, cui fece seguito il raddoppio di Eugenio Corini dal dischetto. Quest'ultimo fu al centro di una polemica in quanto si esib\u00ec in un'esultanza molto accesa, nonostante in passato avesse vestito per alcuni anni anche la maglia dell'Hellas. Al termine del primo tempo gli scaligeri riuscirono ad accorciare le distanze grazie al rigore realizzato da Massimo Oddo, mentre nella ripresa l'autogol di Salvatore Lanna e l'espulsione di Massimo Marazzina misero il Chievo in grande difficolt\u00e0, tanto che il Verona riusc\u00ec a completare la rimonta col gol di Mauro Camoranesi. Scolpite nella memoria collettiva restano la coreografia del settore nord clivense che, in riferimento al coro della Curva Sud \"E quando i mussi volar\u00e0 faremo el derby in Serie A\", fece sventolare sopra lo stadio il fantoccio di un asino (chiamato \"musso\" in veronese) come risposta, oltre che l'esultanza di Alberto Malesani, prodottosi in una sfrenata corsa verso la propria curva al fischio finale.\nLa partita di ritorno fu invece quella che fece scattare una vera e propria rivalit\u00e0 tra le tifoserie di Chievo ed Hellas; a causarla fu un annuncio controverso della speaker clivense che, alla presentazione delle formazioni, defin\u00ec il club rivale \"Hellas Verona 1991\", anno della rifondazione del club scaligero dopo il precedente fallimento. Il gesto venne accolto in maniera molto negativa dalla tifoseria dell'Hellas, i cui ultras iniziarono quindi a provare per la prima volta disprezzo verso i concittadini clivensi. L'incontro venne disputato nuovamente in un Bentegodi gremito di 35.000 spettatori e vide il Chievo prevalere in rimonta per 2-1, al vantaggio iniziale di Adrian Mutu rispose una doppietta di Federico Cossato.\nIl campionato, complice anche l'esito delle stracittadine, termin\u00f2 a sorpresa per ambedue le tifoserie: il debuttante Chievo colse un positivo quinto posto (e il conseguente ingresso in Coppa UEFA) mentre l'Hellas cadde in B, venendo condannato all'ultima giornata.\nLa mancata fusione e la battaglia dei simboli.\nNegli anni successivi i \"mussi volanti\" riuscirono a mantenere stabilmente la Serie A ottenendo diversi piazzamenti a met\u00e0 classifica e rimediando subito all'unica retrocessione della loro storia in cadetteria (2006-2007), riuscendo anche a ottenere una qualificazione ai preliminari di Champions League e al primo turno della Coppa UEFA nel 2006. Molto diversa fu invece la situazione dell'Hellas che, a causa della pessima amministrazione dei successivi proprietari, discese fino alla Serie C, rialzandosi soltanto dai primi anni 2010.\nNon si disputarono quindi derby ufficiali per oltre un decennio, dove il Chievo si afferm\u00f2 quindi come unico esponente di Verona nella massima categoria calcistica e pertanto si guadagn\u00f2 un buon numero di sostenitori nella citt\u00e0, facendo peraltro sempre maggiore sfoggio sulle divise di alcuni simboli cittadini quali la Scala della dinastia scaligera: la cosa fece scoppiare all'inizio della stagione 2010-2011 una vivace polemica negli ambienti scaligeri, secondo i quali quei simboli erano da considerarsi appannaggio esclusivo dell'Hellas, societ\u00e0 che gi\u00e0 li aveva utilizzati durante gli anni 1970 e 1980; il presidente del Chievo Luca Campedelli allontan\u00f2 queste accuse, replicando che l'antica Scala \u00e8 da intendere come rappresentante di tutta la provincia di Verona, e dimostrando inoltre come il club clivense sfoggiasse tale simbolo sulle proprie maglie fin dagli anni 1930.\nNel 2009 scossero l'ambiente veronese le voci che davano Chievo ed Hellas vicine a una fusione: il presidente clivense Campedelli arriv\u00f2 infatti molto vicino all'acquisizione dei rivali scaligeri, con l'intenzione di unificare le due realt\u00e0 per dar vita a un'unica grande squadra cittadina. A far saltare il progetto di un ipotetico \"Hellas Chievo Verona\" furono le pesanti contestazioni di entrambe le tifoserie, specie del North Side clivense, che provocarono il ripensamento del presidente del Verona Giovanni Martinelli, che cedette il club soltanto tre anni dopo a Maurizio Setti.\nAnni 2010: il ritorno in Serie A.\nLa ripresa dell'Hellas culmin\u00f2 nella stagione 2013-2014 con il ritorno in A, dalla stagione seguente la citt\u00e0 veneta \u00e8 tornata quindi a ospitare la stracittadina. Il 23 novembre 2013 Hellas e Chievo tornano a sfidarsi dopo 11 anni, con la classifica che vede gli scaligeri proiettati in 5\u00aa posizione a lottare per le coppe europee, mentre la \"Squadra della Diga\" fanalino di coda in classifica apparentemente spacciata nella lotta salvezza. Davanti ai 24.000 spettatori del Bentegodi, un match apparentemente scontato vede invece il Chievo giocare in maniera molto positiva, complice il cambio di allenatore con la panchina affidata a Eugenio Corini. Se l'Hellas fatica a rendersi pericoloso, il Chievo non concretizza le numerose palle gol, fino a che nei minuti di recupero i clivensi riescono a spuntarla a sorpresa per 0-1 grazie alla prima rete in Serie A di Dejan Lazarevi\u0107, al 93'. Al termine della partita si registrarono degli episodi violenti al di fuori del Bentegodi, i quali videro coinvolto anche il pullman della formazione vincente rimasto bloccato per alcune ore all'interno del parcheggio perch\u00e9 accerchiato dagli ultras del Verona. Alcuni sostenitori del Chievo protestarono contro il sindaco Flavio Tosi accusandolo di aver minimizzato troppo tali gesti e di coprire le violenze degli ultras avversari.\nAnche la gara di ritorno venne disputata intorno a numerose polemiche, stavolta riguardanti la decisione del presidente del Chievo Luca Campedelli di alzare il prezzo dei biglietti per la tifoseria avversaria, decisione accolta malamente e mai perdonata da questi. In un Bentegodi dimezzato a trionfare \u00e8 l'Hellas, grazie alla rete di Luca Toni all'inizio del secondo tempo che permette agli scaligeri di continuare a credere nella qualificazione europea, poi sfumata a fine stagione. Il Chievo riusc\u00ec comunque a salvarsi alla penultima giornata, mantenendo cos\u00ec la categoria e confermando anche per la stagione seguente la stracittadina.\nNella stagione 2014-2015 il derby di andata va in scena il 21 dicembre 2014 alle 12:45 e vede entrambe le squadre coinvolte in una tranquilla situazione di met\u00e0 classifica. La gara \u00e8 decisa da un gol a cinque minuti dallo scadere del centravanti clivense Alberto Paloschi, al quale per\u00f2 non viene rilevata una posizione di fuorigioco nel colpo di testa decisivo. Negli annali rientra poi l'incontro di ritorno del 10 maggio 2015, il primo terminato in parit\u00e0 nel massimo torneo, con un 2-2 finale che vide Toni e Paloschi andare nuovamente a segno oltre a Juanito G\u00f3mez e il capitano nonch\u00e9 recordman del Chievo Sergio Pellissier. Il campionato successivo vide le due squadre incontrarsi gi\u00e0 a ottobre, un Chievo ben piazzato nelle vette della classifica affront\u00f2 un Verona in difficolt\u00e0 che, complice l'infortunio del suo capocannoniere Luca Toni, si ritrovava ultimo in classifica senza nessuna vittoria conquistata. La gara si decise nella ripresa, quando al vantaggio scaligero di Eros Pisano (in posizione di fuorigioco non rilevata) rispose la rete di Lucas Castro per il Chievo, che fiss\u00f2 il punteggio finale sull'1-1. Nella gara di ritorno sedette sulla panchina scaligera Luigi Delneri, artefice del \"Miracolo Chievo\" 15 anni prima e ora impegnato nella lotta salvezza col Verona. A sorpresa fu proprio la squadra scaligera a trionfare per 3-1 grazie alle reti di Toni, Pazzini e Ionita, riaprendosi cos\u00ec uno spiraglio verso la salvezza che a fine stagione non arriver\u00e0 comunque.\nDopo un solo anno di cadetteria il Verona riusc\u00ec a tornare subito nella massima categoria, pertanto il 22 ottobre 2017 torn\u00f2 a disputarsi la stracittadina, vinta per 3-2 dal Chievo grazie alla doppietta di Roberto Inglese (che eguaglia quanto fece Federico Cossato 15 anni addietro) e alla rete di Pellissier. Poco pi\u00f9 di un mese dopo, il 29 novembre, le due formazioni danno vita all'inedito duello in Coppa Italia: archiviati sul punteggio di 1-1 i tempi supplementari, l'Hellas trionfa ai rigori per l'errore di Pellissier, guadagnandosi l'accesso agli ottavi di finale della competizione (dove viene per\u00f2 eliminato dal ); Pellissier aveva precedentemente sbloccato la gara divenendo il marcatore pi\u00f9 prolifico della stracittadina, con 4 reti realizzate in 6 presenze. Il 10 marzo 2018 si gioca il derby di ritorno in casa dell'Hellas; sar\u00e0 proprio quest'ultimo a spuntarla sui rivali del Chievo grazie a un gol di Caracciolo che fissa il punteggio sull'1-0, riportando in parit\u00e0 il bilancio delle sfide tra scaligeri e clivensi nella massima serie. Al termine della stagione, tuttavia, il Verona non riesce a evitare l'immediato ritorno tra i cadetti, mentre il Chievo mantiene la categoria.\nStatistiche.\nComplessive.\n\"Statistiche aggiornate al 10 marzo 2018\".\nIn accordo al regolamento, le partite concluse ai rigori sono considerate pareggi.\nCalciatori che hanno giocato per entrambe le squadre.\nDi seguito la lista, in ordine alfabetico, dei calciatori che hanno militato sia nel Chievo che nell'Hellas."}
{"id": "654136", "revid": "767487", "url": "https://it.wikipedia.org/wiki?curid=654136", "title": "LEADER", "text": "LEADER, dall'acronimo dal francese \"Liaison entre actions de d\u00e9veloppement de l'\u00e9conomie rurale\" (Collegamento tra azioni volte allo sviluppo delle economie rurali), \u00e8 un approccio allo sviluppo locale utilizzato nell'Unione europea per lo sviluppo delle zone rurali.\nL'approccio prevede che lo sviluppo dei territori e le comunit\u00e0 sia favorito tramite strategie di sviluppo locale elaborate e attuate da GAL (Gruppi di Azione Locale), cio\u00e8 partenariati composti da rappresentanti degli interessi socio-economici locali sia pubblici che privati.\nI GAL hanno il compito di elaborare e attuare una strategia di sviluppo locale sulla base delle esigenze di sviluppo e delle potenzialit\u00e0 del singolo territorio.\nL'approccio Leader.\n\"L'approccio LEADER\" per lo sviluppo locale comprende almeno i seguenti 7 elementi, previsti ora dagli artt. 32 ss. del Regolamento UE n. 1303/2013 :\n\u2212 strategie territoriali destinate a territori rurali ben definiti, di livello subregionale\n\u2212 approccio dal basso verso l'alto, in ordine all'elaborazione e all'attuazione di una strategia di sviluppo locale\n\u2212 partenariato pubblico-privato sul piano locale (GAL)\n\u2212 approccio multisettoriale e integrato allo sviluppo locale\n\u2212 implementazione e sperimentazione di approcci innovativi\n\u2212 realizzazione di progetti di cooperazione\n\u2212 collegamento in rete.\nFondi europei.\nLEADER nasce come \"Programma di Iniziativa Comunitaria\" e viene introdotto con la riforma dei fondi strutturali attuata nel 1988 attraverso il Reg. CE 2052/1988.\nIl programma Leader part\u00ec come esperimento di un approccio metodologico per coagulare a livello locale diversi progetti, operatori e risorse.\nTre generazioni di Leader hanno visto la luce come programma di iniziativa comunitaria: Leader I (1991-93), Leader II (1994-99) e Leader+ (2000-06), disciplinato dall'art. 20 del Reg. 1260/1999\nNel periodo di programmazione 2007-2013 l'approccio LEADER viene finanziato dalla UE non come un programma di iniziativa comunitaria a s\u00e9 stante (Leader I, Leader II, Leader+) ma all\u2019interno dei Programmi di sviluppo rurale (d\u2019ora in avanti Psr) cofinanziati dal Fondo europeo agricolo per lo sviluppo rurale (FEASR, erede della sezione \"Orientamento\" del precedente fondo FEOGA).\nIl Leader viene aggiunto ai tre Assi portanti della programmazione dei PSR per il 2007-2013 - competitivit\u00e0, ambiente e sviluppo rurale - come Asse metodologico n. IV (Reg. 1698/2005, art. 61).\nNel periodo di programmazione 2014-20 l\u2019approccio CLLD (Community-Led Local Development/Sviluppo locale di tipo partecipativo) viene proposto dagli artt. 32 ss. del Regolamento generale n. 1303/2013 sui fondi strutturali e di investimento europei (fondi SIE) per il sostegno nell\u2019ambito di ciascuno dei fondi SIE (FESR, FSE, FEASR e FEAMP) mantenendo le stesse caratteristiche dell\u2019approccio Leader nel FEASR nella programmazione 2007-2013.\nLo sviluppo locale di tipo partecipativo sostenuto dal FEASR \u00e8 denominato Sviluppo locale Leader (Reg. 1303/2013, art. 32)."}
{"id": "654146", "revid": "12582", "url": "https://it.wikipedia.org/wiki?curid=654146", "title": "LEADER II", "text": ""}
{"id": "654147", "revid": "12582", "url": "https://it.wikipedia.org/wiki?curid=654147", "title": "LEADER I", "text": ""}
{"id": "654148", "revid": "12582", "url": "https://it.wikipedia.org/wiki?curid=654148", "title": "LEADER +", "text": ""}
{"id": "654160", "revid": "124407072", "url": "https://it.wikipedia.org/wiki?curid=654160", "title": "Karin Proia", "text": "Biografia.\nNata a Latina e cresciuta a Borgo Podgora, inizia a lavorare come modella a 17 anni. Partecipa, anche cantando e ballando, a trasmissioni come \"Non \u00e8 la Rai\", \"Bulli e pupe\", \"Numero Uno\" di Pippo Baudo, \"Scommettiamo che...?\" e \"Il grande gioco dell'oca\". Consegue la maturit\u00e0 artistica specializzandosi in ceramica all'Istituto Statale d'Arte \"Juana Romani\" di Velletri. Si iscrive al DAMS de La Sapienza. Nel 2006 frequenta un corso di montaggio. Studia musica diplomandosi al Conservatorio Licinio Refice di Frosinone, suona il pianoforte.\nNel 1995 debutta in teatro nella tragedia di Arthur Miller, \"Uno sguardo dal ponte\" di Teodoro Cassano (replicata per quattro anni e realizzata anche per la TV), dove interpreta \"Catherine\", innocente causa della passione dello zio \"Eddie Carbone,\" Michele Placido. Recita in film come: \"Cinque giorni di tempesta\" (1996) di Francesco Calogero, \"Terra bruciata\" (1999) e \"Ragazze a mano armata\" (2012) di Fabio Segatori, \"Segreti di famiglia\" (2001) di Dennis Berry,\" Boris - Il film\" (2011) di Giacomo Ciarrapico, Mattia Torre, Luca Vendruscolo, Per la televisione \u00e8 protagonista di numerose fiction, tra cui: \"La vita che verr\u00e0\" (1999) di Pasquale Pozzessere, \"Lui e lei\" 2 (1999) di Luciano Manuzzi ed Elisabetta Lodoli, \"Vola Sciusci\u00f9\" (2000) di Joseph Sargent, \"Crociati\" (2001) di Dominique Othenin-Girard, \"Lo zio d'America\" (2002) di Rossella Izzo, \"Vite a perdere\" (2004) di Paolo Bianchini, \"Boris 2\" (2008) ed altro.\n\u00c8 stata testimonial di diverse campagne pubblicitarie in Italia e all'estero, fra cui una del 2005, in cui passeggiava sotto il sole e diceva la frase, diventata un tormentone, \"Ant\u00f2, fa caldo\". Torna in teatro nel 2005 con \"Prova a chiamarmi\" di Hal Salwen, regia di Pino Quartullo e nel 2006 in \"Liol\u00e0\" di Luigi Pirandello, dove interpreta il ruolo di Tuzza, regia di Gigi Proietti. Dal 2008 al 2010 \u00e8 tra i protagonisti della serie cult \"Boris\". Nel 2008 realizza anche la sua prima regia, un cortometraggio da lei scritto dal titolo \"Farfallina\", proiettato e premiato in vari festival in Italia e all'estero e per il quale nel 2009 l'interprete principale Emanuela Aurizi vince al \"Valdarno Cinema Fedic\" di San Giovanni Valdarno il premio per la migliore interpretazione. Nel 2012 \u00e8 in onda nel tv-movie \"Area Paradiso\" di Diego Abatantuono e Armando Trivellini e in \"Walter Chiari - Fino all'ultima risata\" di Enzo Monteleone.\nNel 2013 gira la sit-com per Rai 2 \"Ombrelloni\" e il film italo-tedesco \"La mia bella famiglia italiana\" per la regia di Olaf Kreinsen. Dal 2012 al 2018 su Canale 5 \u00e8 una delle tre protagoniste nelle quattro stagioni de \"Le tre rose di Eva\" di Raffaele Mertes e Vincenzo Verdecchi. Nel maggio 2014 partecipa come concorrente a \"Si pu\u00f2 fare!\", il programma di Rai 1 condotto da Carlo Conti. \nNel 2016 scrive e dirige il suo primo film, \"Una gita a Roma\" con Claudia Cardinale e Philippe Leroy e le musiche del Premio Oscar Nicola Piovani. Nella cinquina delle Nomination per MIGLIOR FILM e miglior opera prima e premiato come miglior film straniero al FEFF2016 di Toronto. Premio del pubblico al RIFF2017 di Mosca, premio Cinecibo e Premio Speciale della Giuria alla miglior attrice esordiente per la piccola Tea Buranelli al Terra di Siena International Film Festival 2017, miglior produzione allo Spoleto Film Festival 2018. \nNel 2016 riceve il premio internazionale artistico e cinematografico Vincenzo Crocitti nella categoria\" Miglior attrice di fiction e serie tv\".\nVita privata.\n\u00c8 sposata dal 2002 con il collega Raffaele Buranelli. La coppia ha avuto una figlia."}
{"id": "654162", "revid": "1501558", "url": "https://it.wikipedia.org/wiki?curid=654162", "title": "Senet", "text": "Il senet \u00e8 uno dei giochi pi\u00f9 antichi di cui si abbia notizia. Si tratta di un gioco da tavolo, considerato uno degli antenati del backgammon. La sua storia ha inizio nell'Antico Egitto ed \u00e8 testimoniata da numerosi reperti archeologici ritrovati nelle tombe risalenti al Medio e Nuovo Regno.\nLa Storia.\nAspetto religioso.\nIl termine Seneto /Sen'to/Senat significa \u201cpassaggio\u201d. Il gioco probabilmente aveva, infatti, una funzione multipla: gioco di sfida e gioco con significati religiosi legati al \"passaggio\" dalla vita terrena all'aldil\u00e0.\nIn un primo momento fu un gioco praticato solo dalla classe sociale pi\u00f9 alta, quella dei faraoni (V- IV millennio a.C.). In seguito, intorno al 1500 a.C. divenne un gioco per tutti, e assunse anche significato religioso: si cominci\u00f2 a credere che le sorti dopo la morte fossero legate al risultato di una partita di senet, giocata fra il defunto e il Destino in persona, il che spiegherebbe perch\u00e9 si siano ritrovati nelle tombe molti giochi, immagini e spiegazioni di partite di senet; ad esempio, nella tomba di Tutankhamon sono stati ritrovati tavoli da gioco in legno e avorio, con cassetti per le pedine sotto la tavola. Raffigurazioni di giocatori di senet si trovano anche nei geroglifici egizi che raccontano la vita quotidiana e il passaggio dalla vita alla morte.\nLe regole del gioco.\nNonostante siano state trovate numerose testimonianze sul senet, le sue regole non sono arrivate fino a noi in forma integrale e univoca. Vari studiosi del gioco hanno cercato di ricostruire il funzionamento del senet e oggi esistono, quindi, diverse varianti moderne di questo gioco antichissimo (le pi\u00f9 note sono quelle di Timothy Kendall e R.C. Bell), comprese alcune versioni online.\nSi presentano qui le regole proposte dal \"Gruppo di ricerca sul gioco\" dei CEMEA.\nPresentazione del gioco.\nStruttura del gioco: duello simmetrico tra due giocatori su un tavolo o per terra\nNumero dei giocatori: due\nMateriale e supporti:\nScopo del gioco: far uscire tutte le proprie pedine dalla scacchiera.\nSvolgimento del gioco.\nSituazione iniziale: i giocatori dispongono le pedine sulla scacchiera, in maniera alternata rispetto a quelle dell'avversario: quelle \"bianche\" negli spazi dispari, quelle \u201cnere\u201d negli spazi pari. Si comincia a mettere le pedine dalla prima casella in basso a destra; si procede poi occupando tutte le altre caselle della prima fila ed entrando in quelle della linea centrale secondo un movimento bustrofedico (tracciato a forma di Z partendo dal basso).\nMeccanismo del gioco: i legnetti (o il dado) vengono lanciati per determinare il punteggio. Il calcolo del punteggio ottenuto con i legnetti avviene sulla base del seguente schema:\nGiocando con un dado normale vengono ammessi anche i 5 punti.\nI giocatori cominciano lanciando a turno i legnetti (o il dado), finch\u00e9 uno dei due fa 1 punto. Questi ha diritto ai pezzi neri e alla prima mossa. (Altre versioni assegnano la prima mossa a chi ottiene il punteggio pi\u00f9 alto)\nI pezzi si muovono secondo un tracciato a forma di Z, partendo dal basso (movimento bustrofedico), compiendo un numero di passi pari al punteggio realizzato. Quando si ottiene 1 o 4 o 6 si sposta una delle pedine di un numero di caselle corrispondente ai punti realizzati e si lanciano nuovamente il legnetti (o dado). Quando si realizza 2 o 3, si sposta una delle pedine secondo il numero ottenuto e si passa la mano all'avversario. Nel caso di tiro nullo per l'avanzamento, il giocatore fa retrocedere una pedina qualsiasi per un numero di caselle pari al punteggio ottenuto; se anche ci\u00f2 non \u00e8 possibile si passa la mano.\nSe una pedina arriva in una casella occupata da un pezzo avversario, quest'ultimo retrocede fino alla casella occupata dalla pedina attaccante.\nSe per forza di gioco si deve occupare una casella occupata da una propria pedina, questa ritorna alla casella 1 o, in caso sia occupata, alla successiva disponibile.\nDue pedine dello stesso colore non possono mai occupare la stessa casella. Due pedine dello stesso colore situate in due caselle contigue, costituiscono un \"muro\" che non pu\u00f2 essere attaccato, ma pu\u00f2 essere oltrepassato se il punteggio lo consente. Tre pedine dello stesso colore che si trovino in tre caselle consecutive, formano un \"muro\" che non pu\u00f2 essere n\u00e9 attaccato n\u00e9 superato dai pezzi avversari.\nLe ultime cinque caselle hanno un significato particolare per lo svolgimento del gioco:\nConclusione del gioco.\nNella versione moderna, vince il giocatore che per primo riesce a portare fuori dalla scacchiera tutte le sue pedine. Molto probabilmente in epoca antica, quando il gioco veniva praticato anche con un significato religioso, tutti e due i giocatori dovevano comunque terminare la partita. Il giocatore che era uscito prima non abbandonava l'altro, ma lo assisteva fino a che anche lui non fosse arrivato alla meta."}
{"id": "654163", "revid": "146092", "url": "https://it.wikipedia.org/wiki?curid=654163", "title": "Chiesa di Santa Maria della Concezione a Montecalvario", "text": "La chiesa di Santa Maria della Concezione a Montecalvario \u00e8 un luogo di culto ubicato nel centro storico di Napoli. \u00c8 uno degli esempi pi\u00f9 interessanti dell'architettura barocca napoletana del Settecento.\nStoria.\nLa fondazione di un primo piccolo luogo di culto risale al 1579, mentre tra il 1586 e il 1589 fu costruito un monastero e il collegio della Concezione.\nTra il 1718 eil 1725 fu incaricato Domenico Antonio Vaccaro, con la collaborazione degli ingegneri Giuseppe Lucchese Prezzolini e Filippo Marinelli, di riedificare la chiesa.\nLa decorazione risale al 1724.\nNel 1889 il complesso fu chiuso temporaneamente a causa di dissesti statici; sul finire del XIX secolo pass\u00f2 nelle mani dei Collegi Riuniti e dal 1916 fu concessa in enfiteusi perpetua all'arciconfraternita del Santissimo Corpo di Cristo, mentre il collegio e il giardino furono affidati al Comune di Napoli. Nel 1928 fu demolito il collegio ed edificata una scuola elementare. \nNel 1960, nel giardino fu realizzato un edificio destinato all'Opera Nazionale Maternit\u00e0 ed Infanzia; diciotto anni dopo furono eseguiti nuovi restauri ad opera dell'architetto Loreto Colombo, ma nel 1980 fu danneggiata dal sisma e i lavori di restauro furono proseguiti fino al 1987.\nNel 2016 la chiesa \u00e8 stata chiusa per inagibilit\u00e0 dovuta a infiltrazioni. Attualmente \u00e8 interessata da complessi lavori di restauro.\nDescrizione.\nL'interno si presenta con una pianta a croce greca allungata e inscritta in un ottagono (notevoli sono i disegni delle volte che assumono forme diverse) con tre altari e cappelle, mentre la navata \u00e8 coperta da una cupola decorata da stucchi, opera di Giuseppe Cristiano.\nL'altare maggiore \u00e8 del Vaccaro. Ai lati ci sono gli stemmi della famiglia Mercurio con le insegne della torre e del caduceo; su \u00e8 posta, in un'ellisse di bardiglio, la seicentesca statua lignea dell'Immacolata, opera certa del maestro Aniello Perrone. Nelle sei cappelle ci sono dipinti del Vaccaro, Tommaso Martini e Nicola Maria Rossi. Del Vaccaro \u00e8 anche il pavimento in cotto e maiolica."}
{"id": "654164", "revid": "774918", "url": "https://it.wikipedia.org/wiki?curid=654164", "title": "Sweyn I di Danimarca", "text": "Condottiero vichingo e padre di Canuto il Grande, succedette a suo padre Harold Dente Azzurro sul trono danese alla fine del 986 o all'inizio del 987. Attorno al 1000 acquist\u00f2 il controllo di gran parte della Norvegia e attorno al 1013 divenne sovrano d'Inghilterra, dando vita per un breve periodo a un dominio danese del Mare del Nord. Gli storici gli attribuiscono la fondazione dell'impero fattuale del Mare del Nord: questo titolo \"imperiale\" costituisce tuttavia una convenzione storiografica ed egli non port\u00f2 mai un titolo imperiale.\nBiografia.\nSweyn I fu uno dei primi sovrani di Danimarca a coniare delle monete, recanti l'iscrizione \"Zven, Rex ad Dener\" ovvero \"Sweyn re dei Danesi\". Suo padre, Harald, fu il primo sovrano scandinavo ad accettare ufficialmente il Cristianesimo, facendosi battezzare al 937. Lo storico dell'XI secolo Adamo di Brema scrive Sweyn fu battezzato col nome di Ottone in onore del primo imperatore tedesco Ottone I, a cui avrebbe pagato un tributo. Tuttavia nei documenti ufficiali Sweyn non usa mai il suo nome cristiano.\nMolti altri dettagli sulla sua vita sono controversi. Esiste ancora una disputa tra gli studiosi sul grado di veridicit\u00e0 delle testimonianze storiche su questo sovrano come la \"Gesta Hammaburgensis Ecclesi\u00e6 Pontificum\" dell'autore di XII secolo Adamo di Brema o l'Heimskringla del cronachista islandese di XIII secolo Snorri Sturluson, che spesso sono tra di loro contraddittorie.\nResoconti contraddittori su Sweyn si trovano anche nell\u02be\"Encomium Emmae\" (XI secolo) in onore della regina di Normandia come anche nell'opera di Giovanni di Worcester (XI secolo).\nAlcuni storici, tra cui Lauritz Weibull, ritengono che anche la moglie di Sweyn di cui parlano le saghe, Sigrid la Superba sia del tutto fittizia. C'\u00e8 chi invece ritiene che questa figura vada identificata con Gunhild di Wenden. In alcune antiche saghe nordiche come la \"Saga dei vichinghi di Jomsborg\" si afferma che Sweyn fosse un figlio illegittimo di Harald rapito dalla leggendaria Jomsviking e da Palnatoke, jarl di Jomsborg. Sweyn \u00e8 anche raffigurato come un ribelle che organizz\u00f2 una sommossa contro suo padre nel 987, costringendo suo padre a fuggire dal paese e a trovare asilo nello Wendland, nell'odierna Germania.\nMolti aspetti negativi della sua figura sono attribuibili alla cronaca di Adamo di Brema, che per molti studiosi non guarda con occhio benevolo a Sweyn e alla Scandinavia. Adamo accusa Sweyn di essere un ribelle pagano che scacci\u00f2 il padre, perseguit\u00f2 i Cristiani ed esili\u00f2 dalla Scania e dalla Zelanda i vescovi germanici. Sempre secondo Adamo fu infine punito giustamente dagli alleati germanici del padre e deposto in favore Erik il Vittorioso di Svezia, che Adamo afferma abbia regnato sulla Danimarca fino alla sua morte (994 o 995).\nTuttavia gli storici hanno di solito ravvisato diversi problemi in questa narrazione, come il fatto che Sweyn fu esiliato in Scozia per 14 e pi\u00f9 anni e che durante questo periodo condusse dei raid in Inghilterra. Costru\u00ec inoltre chiese in Danimarca, come a Lund e a Roskilde.\nIl nonno di Sweyn, Gorm il Vecchio, padre di Harald Dente blu \u00e8 il sovrano che ha fondato una monarchia centralizzata in Danimarca. Eppure simili fondamenta non furono sufficienti quando Sweyn dovette contendere il trono di Danimarca al sovrano svedese Erik il Vittorioso. Dopo aver perso il confronto egli si dedic\u00f2 alle scorrerie in territorio inglese dal 991 al 995, combattendo come uno tra i tanti leader di razziatori in cerca di fortuna e ricchezza. Nel 994 venne assoldato da Aethelred II come mercenario.\n Alla morte di Eric il Vittorioso nel 995 l'autorit\u00e0 di Sweyn in Danimarca crebbe. Nello stesso anno egli diede vita a un feudo in Norvegia sotto l'egida di Olav Tryggvason di Norvegia. Con l'aiuto del re svedese Olof il Tesoriere e di quello norvegese Eir\u00edkr H\u00e1konarson conte di Lade, sconfisse Olav nella battaglia di Svolder nell'anno 1000. Dopo la morte Olav in battaglia Sweyn condivise il regno con i suoi alleati, estendendo il dominio danese su gran parte della Norvegia e scegliendo Eir\u00edkr H\u00e1konarson come suo vassallo. Molti studiosi sono concordi nell'affermare che Sweyn fece uso di forze combinate di danesi e norvegesi per la sua invasione dell'Inghilterra.\nSovrano d'Inghilterra.\nSecondo le cronache di Giovanni di Wallingford, Sweyn fu coinvolto in scorrerie contro l'Inghilterra per molti anni dopo il 1000, come ritorsione per il massacro del giorno di san Brizio degli abitanti danesi dell'Inghilterra, perpetrato il 13 novembre del 1002 festa di San Brizio di Tours. Si crede che Sweyn avesse anche un coinvolgimento personale in questi raid, avendo perso sua sorella Grunilde nel massacro.\nSecondo gli storici quel massacro fu una sorta di pulizia etnica degli abitanti danesi del regno d'Inghilterra, voluta dal re anglosassone Ethelred l'Irresoluto. In realt\u00e0 altri studiosi sottolineano il fatto che il massacro fu un mero pretesto e che i raid fossero dettati dal bisogno di Sweyn di denaro, dopo essere stato costretto a pagare un esoso riscatto. Cos\u00ec riusc\u00ec a ottenere una grande ricchezza riscuotendo numerosi Danegeld (riscatti pagati dagli abitanti delle regioni vittime dei raid delle popolazioni nordiche con lo scopo di scongiurare nuovi assalti) e nel 1013 guid\u00f2 personalmente le forze scandinave verso l'Inghilterra, riuscendo nello stesso anno a conquistare Londra.\nSoprannome.\nIl soprannome Barbaforcuta, che probabilmente us\u00f2 durante la sua vita, diversamente da molti soprannomi reali deriva dall'abitudine di dividere la barba al centro. Cosa molto di moda in quei tempi, soprattutto in Inghilterra, dove Sweyn potrebbe aver ripreso l'idea. Questo tipo di acconciatura \u00e8 forse ravvisabile nell'Arazzo di Bayeux.\nLa famiglia.\nLa figura della, o delle mogli, di Sweyn rimane avvolta nell'ombra tradizionalmente gli si attribuiscono due mogli:\nGunhild di Venedia da cui ebbe:"}
{"id": "654166", "revid": "74801", "url": "https://it.wikipedia.org/wiki?curid=654166", "title": "Distretto di contea di Vale of Glamorgan", "text": "Il distretto di contea di Vale of Glamorgan (in inglese \"Vale of Glamorgan County Borough\", in gallese Bwrdeistref Sirol Bro Morgannwg) \u00e8 un distretto di contea del Galles meridionale, nella contea storica di Glamorgan.\nGeografia fisica.\nIl distretto confina a nord-ovest con il distretto di contea di Bridgend, a nord con il distretto di contea di Rhondda Cynon Taf, a nord-est con Cardiff e a sud si affaccia sul canale di Bristol.\nIl territorio presenta un andamento ondulato caratterizzato da basse colline. La costa presenta alte scogliere calcaree in particolare nei che vanno da Aberthaw a est a Porthcawl a ovest e conosciuti come la \"Heritage Coast\".\nLa citt\u00e0 principale e sede del consiglio di contea \u00e8 Barry, situata in parte sull\"'isola di Barry\" nel Canale di Bristol. Poco lontano da Cardiff sorge la cittadina di Penarth.\nVale of Glamorgan contiene Breaksea Point, il punto pi\u00f9 meridionale del Galles.\nStoria.\nIl distretto \u00e8 nato il primo aprile del 1996 in attuazione del \"Local Government (Wales) Act\" del 1994. Precedentemente faceva parte della contea di South Glamorgan."}
{"id": "654169", "revid": "78273", "url": "https://it.wikipedia.org/wiki?curid=654169", "title": "Leone abissino", "text": ""}
{"id": "654171", "revid": "174925", "url": "https://it.wikipedia.org/wiki?curid=654171", "title": "Panthera leo roosevelti", "text": ""}
{"id": "654173", "revid": "339392", "url": "https://it.wikipedia.org/wiki?curid=654173", "title": "Intertoto", "text": ""}
{"id": "654177", "revid": "858648", "url": "https://it.wikipedia.org/wiki?curid=654177", "title": "Ilaria Spada", "text": "Biografia.\nCarriera.\nNata da padre italiano e madre di origine tunisina, ha studiato per diversi anni danza classica e canto, e ha conseguito il diploma di maturit\u00e0 classica.\nNel 1998 partecipa al concorso di Miss Italia, dove viene eletta \"Miss Eleganza\". Ancora nella fase iniziale della carriera, nel 2000 recita nel film \"Via del Corso\", per la regia di Adolfo Lippi, mentre l'anno dopo conduce i collegamenti esterni della maratona televisiva \"Telethon\" su Rai 1. Successivamente nel 2002 partecipa su Canale 5 alla trasmissione \"Veline\", nata per selezionare le nuove veline di \"Striscia la notizia\", dove arriva a classificarsi tra le otto finaliste. Sempre nello stesso anno prende parte alla conduzione della 45\u00aa edizione dello \"Zecchino d'Oro\" e dei relativi speciali (come il natalizio \"Aspettando Ges\u00f9 Bambino\"), insieme a Cino Tortorella e Heather Parisi, su Rai 1.\nL'anno seguente \u00e8 scelta come prima ballerina della trasmissione \"Ciao Darwin\" di Canale 5, insieme con Valentina Olla, e nel 2004 partecipa alla trasmissione \"Libero\", con Teo Mammucari ed Elisabetta Gregoraci, e a \"Bubusette\", condotto da Marco Balestri, entrambe su Rai 2. Nello stesso anno, in occasione del campionato europeo di calcio conduce, insieme con Gianni Ippoliti, sul canale del digitale terrestre Rai Azzurri (creato per l'occasione sulle frequenze di Rai Utile) degli speciali giornalieri che seguono l'operato dei giocatori della nazionale italiana; sempre lo stesso anno presenta in agosto su Rai 2 \"Atene, Atene\", trasmissione sui giochi olimpici estivi di Atene. Da qui in avanti, inizia a dedicarsi prettamente alla recitazione.\nAlla fine del 2006 ricopre il ruolo di un vigile del fuoco nella serie televisiva di Canale 5 \"Codice Rosso\". Nell'aprile successivo \u00e8 fra i protagonisti della serie TV di Rai 1 \"Provaci ancora prof!\", con Veronica Pivetti ed Enzo De Caro. Nel 2008 recita nella serie TV \"Don Matteo\" interpretando il ruolo ricorrente di Amanda, \u00e8 nel cast della serie \"Raccontami\" e ancora in \"Provaci ancora prof\"; inoltre \u00e8 nelle sale cinematografiche con il film \"Questa notte \u00e8 ancora nostra\". Nella stagione 2008-2009 \u00e8 in tourn\u00e9e con la commedia musicale \"Pipino il Breve\" di Tony Cucchiara, in cui interpreta il ruolo di Berta, con Tuccio Musumeci, Pippo Pattavina, Anna Malvica e Mirko Petrini.\nNel 2010 recita nella serie TV \"R.I.S. Roma - Delitti imperfetti\" nel ruolo ricorrente di Milena Spano. Nel 2014 \u00e8 nel cast dei film \"Un matrimonio da favola\", di Carlo Vanzina, e \"Arance e martello\", di Diego Bianchi, mentre l'anno seguente, ancora al cinema, \u00e8 nelle pellicole \"Se Dio vuole\", \"Tutte lo vogliono\" e \"Vacanze ai Caraibi\", diretta rispettivamente da Edoardo Falcone, Alessio Maria Federici e Neri Parenti. Nel 2018 \u00e8 nel cast di \"Immaturi - La serie\" e nel 2019 nel film \"Tutta un'altra vita\".\nVita privata.\nNel giugno 2011, dopo pochi mesi di legame, ha annunciato di essere incinta del compagno Kim Rossi Stuart; nel novembre successivo \u00e8 quindi nato il suo primogenito. La coppia \u00e8 convolata a nozze nel marzo 2019, prima di dare alla luce il secondogenito nel luglio dello stesso anno."}
{"id": "654180", "revid": "486946", "url": "https://it.wikipedia.org/wiki?curid=654180", "title": "Turchi Ottomani", "text": ""}
{"id": "654182", "revid": "1494169", "url": "https://it.wikipedia.org/wiki?curid=654182", "title": "Angora", "text": ""}
{"id": "654184", "revid": "33689", "url": "https://it.wikipedia.org/wiki?curid=654184", "title": "Assioma di comprensione", "text": ""}
{"id": "654192", "revid": "1442080", "url": "https://it.wikipedia.org/wiki?curid=654192", "title": "Panthera leo nubica", "text": "Il leone nubiano (Panthera leo nubica) viene considerato da molti scienziati come appartenente alla stessa sottospecie del leone masai, un olotipo maggiormente accettato, sebbene il suo lignaggio fosse stato incluso nelle analisi della filogenia molecolare del leone delle caverne.\nVive in branchi composti anche da 20 esemplari dal Sudan, attraverso Etiopia, Somalia, Kenya e Tanzania, fino allo Zimbabwe e al Mozambico.\nGrazie ad una potenza maggiore di quella degli altri leoni, si nutre di bufali pi\u00f9 delle altre sottospecie.\nQuesta sottospecie \u00e8 probabilmente la pi\u00f9 conosciuta, grazie ai documentari girati nelle regioni del Masai Mara, nel sud del Kenya, e di Ngorongoro, in Tanzania.\nDimensioni.\nI maschi sono lunghi 3\u00a0m e pesano 145\u2013202\u00a0kg, mentre le femmine sono lunghe 2,60\u00a0m e si aggirano intorno ai 168\u00a0kg di peso."}
{"id": "654195", "revid": "33689", "url": "https://it.wikipedia.org/wiki?curid=654195", "title": "Leader", "text": ""}
{"id": "654196", "revid": "46291", "url": "https://it.wikipedia.org/wiki?curid=654196", "title": "Ulex", "text": "Ulex \u00e8 un genere di piante della famiglia delle Fabacee (o Leguminose).\nComprende diverse specie, tra cui \"Ulex europaeus\", noto con il nome comune di ginestrone o di ginestra spinosa.\nDescrizione.\nSi tratta di arbusti caratterizzati, in genere, da un fusto principale assai breve, che si apre in numerosi rami eretti o ascendenti, spesso un po' rigidi; inoltre, caratteristica delle specie appartenenti al genere \"Ulex\", \u00e8 quella di avere tutti i piccioli delle foglie trasformati in fillodi spinosi, spesso assai acuminati; queste piante hanno infine fiori solitari o riuniti in fascetti, portati all'apice dei rami o all'ascella dei fillodi. La fioritura in genere \u00e8 primaverile. Il frutto \u00e8 un legume.\nTassonomia.\nIl genere \"Ulex\" comprende le seguenti specie:\nDistribuzione e habitat.\n\u00c8 un genere tipico dell'Europa sud-occidentale atlantica e del Mediterraneo occidentale, il maggior numero di specie \u00e8 infatti endemico della Penisola iberica; nel Mediterraneo centrale \u00e8 presente solamente \"Ulex europaeus\", il cui areale, esteso dal Portogallo centro-settentrionale alla Germania occidentale, ha come estremo sud-orientale i rilievi costieri della Basilicata, della Calabria e della Sicilia.\nUsi.\nL'utilizzo della fibra di ginestra affonda le sue radici nel ventennio fascista, che la impieg\u00f2 in enormi quantit\u00e0.\nDi recente \u00e8 stato proposto di utilizzare la ginestra per ridurre i consumi del petrolio e dei suoi derivati.\nLa fibra naturale si pu\u00f2 utilizzare anche in prodotti per il tessile, la bioedilizia, la cosmetica, la medicina, per il settore cartario, per la depurazione dai metalli pesanti e per altre applicazioni industriali.\nIn Italia si ritenta la costruzione della filiera della ginestra; soprattutto la Calabria \u00e8 diventata protagonista di un progetto sperimentale.\nIl MIUR (Ministero dell'Istruzione Universit\u00e0 e Ricerca) finanzia il progetto, ma la ricerca vera e propria \u00e8 affidata all'Universit\u00e0 della Calabria, che di recente ha messo a punto un processo innovativo di estrazione rapida delle fibre e del profumo della ginestra.\nCollabora anche la FIAT per possibili applicazioni in componenti d'auto."}
{"id": "654200", "revid": "123945252", "url": "https://it.wikipedia.org/wiki?curid=654200", "title": "Stefano Chiodaroli", "text": ""}
{"id": "654210", "revid": "599013", "url": "https://it.wikipedia.org/wiki?curid=654210", "title": "Ivr", "text": ""}
{"id": "654213", "revid": "41851", "url": "https://it.wikipedia.org/wiki?curid=654213", "title": "ITV", "text": ""}
{"id": "654215", "revid": "287204", "url": "https://it.wikipedia.org/wiki?curid=654215", "title": "Staravia", "text": ""}
{"id": "654221", "revid": "287204", "url": "https://it.wikipedia.org/wiki?curid=654221", "title": "Staraptor", "text": ""}
{"id": "654223", "revid": "547034", "url": "https://it.wikipedia.org/wiki?curid=654223", "title": "Villard de Honnecourt", "text": "Biografia.\nIl suo nome potrebbe indicare il luogo di origine o il monastero dal quale part\u00ec; Honnecourt-sur-Escaut \u00e8 infatti un piccolo paese della Piccardia, sede di un'abbazia benedettina.\nVillard viaggi\u00f2 moltissimo, in Francia, Svizzera, Germania, Ungheria; tuttavia in nessun edificio \u00e8 possibile riconoscere il suo intervento progettuale, mancando qualsiasi altra attestazione di Villard al di fuori del prezioso manoscritto da lui redatto e pervenuto fino a noi col nome di \"Livre de portraiture\".\nIl \"Livre de portraiture\".\nIl \"Livre de portraiture\", oggi conservato presso la Biblioth\u00e8que Nationale de France, \u00e8 composto da 33 fogli di pergamena, probabilmente meno degli originali, ognuno scritto e disegnato su entrambi i fronti (recto e verso).\nI disegni e le didascalie (in piccardo antico, una variante del francese dell'\u00cele-de-France) del taccuino trattano di tecniche architettoniche in uso nei cantieri gotici, riproducono le piante della torre di Laon, delle chiese di Cambrai, Vaucelles, Meaux, l'elevazione interna delle cappelle absidali della Cattedrale di Reims, motivi decorativi, soggetti sacri e profani, nonch\u00e9 schemi geometrici per la rappresentazione della figura umana e degli animali.\nLa precisione degli schemi, la qualit\u00e0 degli schizzi, la perfetta corrispondenza delle piante sono straordinarie. \nIl taccuino di Villard de Honnecourt rappresenta la migliore fonte grazie alla quale siamo a conoscenza dello schema proporzionale della figura umana secondo il \"metodo gotico\", che si offre quale alternativa al precedente \"schema vitruviano\"."}
{"id": "654225", "revid": "1921766", "url": "https://it.wikipedia.org/wiki?curid=654225", "title": "Ogoou\u00e9", "text": "L'Ogoou\u00e9 \u00e8 il principale fiume del Gabon. Il suo bacino comprende gran parte del territorio del paese e si estende nei paesi confinanti.\nGeografia.\nIl fiume ha una portata d'acqua abbastanza regolare ed \u00e8 navigabile per un lungo tratto del suo corso a partire dalla citt\u00e0 di Ndjole fino alla foce. Sulle sue rive si trovano diverse citt\u00e0 tra cui Loanda, Lambar\u00e9n\u00e9, Ndjole, Boou\u00e9, Kankan, Ndoro, Lastoursville, Moanda e Franceville.\nI suoi principali tributari di destra sono i fiumi S\u00e9b\u00e8, Ivindo, Okano, Abanga; mentre il suo maggiore tributario di sinistra \u00e8 il fiume Ngouni\u00e8. Fra i tributari minori si ricorda il fiume Oklo, situato a nord di Moanda, che include importanti giacimenti di uranio, sfruttati fin dagli anni sessanta. I giacimenti destano estremo interesse da un punto di vista geologico in quanto sono stati sede di reazioni nucleari naturali, attive circa 1,7 miliardi di anni fa."}
{"id": "654227", "revid": "287204", "url": "https://it.wikipedia.org/wiki?curid=654227", "title": "Buonabitacolo", "text": "Buonabitacolo (\"Bonav\u00ebt\u00e0col\u00eb\" in campano) \u00e8 un comune italiano di abitanti della provincia di Salerno in Campania.\nStoria.\nFu fondato il 2 novembre 1333 da Guglielmo Sanseverino, signore di Padula, Sanza e Policastro, figlio di Tommaso II, conte di Marsico, fondatore della Certosa di Padula. L'atto di fondazione fu stipulato durante il regno di Roberto d'Angi\u00f2, nel Palazzo San Giacomo a Padula, alla presenza del giudice Silvestro Pellegrino, il notaio Pietro Vulcano di Padula e di alcuni testimoni. La fondazione fu concessa a tre casalbuonesi (Giovanni Di Gemma, Nicola o Cola Di Filippo, Ruggero De Bona) disposti a stabilire per s\u00e9 e per i loro discendenti la dimora nella terra concessagli. Tale trattamento, inoltre, era accordato a chiunque altro avesse intenzione di prendervi dimora. Guglielmo impose il nome alla fondazione chiamandola Buonabitacolo, per la salubrit\u00e0 dell'aria e perch\u00e9 lontana dalle paludi infette che dilagavano nel Vallo di Diano. L'Atto notarile fu redatto in duplice copia, una delle quali rest\u00f2 al San Severino e l'altra fu messa a disposizione dei tre fondatori e dei successivi eredi. Nell'atto furono stipulati \u201cpatti e condizioni\u201d che dovevano regolare la vita dei cittadini del nuovo casale ed i rapporti con i paesi confinanti.\nBuonabitacolo rimase sotto il dominio dei Sanseverino per tutto il resto del secolo. Nel 1407 re Ladislao spogli\u00f2 dei feudi Ottaviano Sanseverino perch\u00e9 gli si era ribellato e li concesse all'armigero Russo de Specchio, in cambio dei servigi da lui resi alla corona. In tale occasione furono stabiliti i confini e riaffermata l'autonomia del Casale.\nNel 1505 Buonabitacolo fu concesso dal re Ferdinando il Cattolico al nobile Antonio De Cardona, da questo nel 1564 fu venduto a Nicola Grimaldi, principe di Salerno e successivamente ai D'Avalos (nella chiesa della Santissima Trinit\u00e0 una lapide del 1646 ricorda il loro dominio su Buonabitacolo).\nIl 23 settembre 1645 si effettu\u00f2, con la debita formalit\u00e0, la vendita di Padula e di Buonabitacolo da Diego d'Avalos alla Certosa di Padula.\nDal 1811 al 1860 ha fatto parte del circondario di Sanza, appartenente al distretto di Sala del regno delle Due Sicilie.\nDal 1860 al 1927, durante il regno d'Italia ha fatto parte del mandamento di Sanza, appartenente al circondario di Sala Consilina.\nSociet\u00e0.\nReligione.\nLa maggioranza della popolazione \u00e8 di religione cristiana appartenenti principalmente alla Chiesa cattolica; il comune appartiene alla diocesi di Teggiano-Policastro, ed ha una parrocchia:\nInfrastrutture e trasporti.\nBuonabitacolo \u00e8 interessato dalla strada statale 517 Bussentina e dalla strada Provinciale 177.\nIl comune \u00e8 servito dalla stazione di Montesano-Buonabitacolo, posta sulla linea Sicignano-Lagonegro."}
{"id": "654236", "revid": "453768", "url": "https://it.wikipedia.org/wiki?curid=654236", "title": "Escissione della clitoride", "text": "Lescissione del clitoride rientra nelle mutilazioni degli organi genitali femminili e consiste nell'ablazione (asportazione) del clitoride (clitoridectomia), praticata per le motivazioni pi\u00f9 svariate (vedi sotto). Gli organi amputati non possono venire ricostruiti o comunque non in modo tale da restituire la sensibilit\u00e0 erogena.\nSi stima che ogni anno nel mondo tre milioni di bambine vengano sottoposte a escissione o infibulazione. Le mutilazioni genitali femminili sono maggiormente diffuse in alcune aree dell'Africa e parzialmente diffuse nel Sud-Est asiatico e nel Medio Oriente.\nEffetti e rischi della mutilazione.\nQuesti effetti sono ancora pi\u00f9 gravi in caso di infibulazione, nel qual caso se ne aggiungono altri ancora.\nDiffusione.\nNel Passato.\nL'escissione nell'antichit\u00e0.\nLa pratica della mutilazione dei genitali femminili \u00e8 antichissima ed \u00e8 difficile stabilirne l'origine. Era presente in molte antiche civilt\u00e0, probabilmente gi\u00e0 durante l'antico Egitto: alcuni rilievi delle tombe della VI dinastia (2340 a.C. circa) sembrano testimoniare l'uso della circoncisione femminile, inoltre alcuni archeologi affermano che si pu\u00f2 trovar traccia di clitoridectomia in certe mummie ben conservate. Erodoto (V secolo a.C.) cita i Fenici, gli Hittiti, gli Etiopi e gli Egiziani come popoli in cui si praticava l'escissione. Anche i Romani e i Greci la praticavano allo scopo di ridurre il desiderio sessuale femminile. Paolo di Egina (VII secolo d.C.) sosteneva che se non venivano rimosse, le clitoridi delle bambine sarebbero cresciute come peni e quindi usate per rapporti lesbici: poich\u00e9 questo veniva considerato scandaloso, le clitoridi andavano tagliate in tempo (fra alcune trib\u00f9 africane questa credenza \u00e8 ancora molto diffusa).\nFino all'Ottocento in occidente.\nAnche se attualmente \u00e8 una pratica abbandonata (alcune fonti affermano che negli USA c'\u00e8 stato qualche raro caso anche recentemente), l'asportazione della clitoride era praticata in Europa e negli Stati Uniti nel 1800, tramite l'asportazione chirurgica o cauterizzazione della clitoride, per \"curare\" il cosiddetto clitorismo (masturbazione femminile), la ninfomania e il lesbismo (qualcuno era arrivato a considerare perfino l'orgasmo femminile come una malattia). La maggior parte dei medici britannici abbandon\u00f2 questa pratica nel 1867, quando vennero giudicate infondate le motivazioni, ma negli USA continu\u00f2 e vi si aggiunse perfino ovariectomia (ablazione delle ovaie).\nPersistenza odierna.\nL'escissione in Africa.\nIn Africa, le pratiche dell'escissione della clitoride e dell'infibulazione sono antecedenti alla diffusione dell'islam e sono praticate ancora oggi. L'escissione della clitoride \u00e8 presente in Kenya, Burkina Faso, Uganda, Ghana, Mali, Gibuti, Etiopia (qui ad eccezione della provincia nord-occidentale del Gojjam, dove tali pratiche non sono diffuse), Somalia ed Egitto sono i paesi dove la mutilazione genitale femminile \u00e8 una pratica comune, cui la maggioranza delle bambine viene sottoposta prima di essere iscritte a scuola e, comunque, ben prima di raggiungere lo sviluppo sessuale. Secondo uno studio del 2005, in Egitto il 96% delle donne ha subito mutilazioni sessuali.\nSecondo i praticanti, la ragazza che subisce l'escissione della clitoride rester\u00e0 pura per la notte di nozze e il marito non l'abbandoner\u00e0 per la vergogna.\nLe organizzazioni non governative che operano in questi paesi lottano contro tale pratica. Qualche risultato positivo \u00e8 stato raggiunto. \nNel 2003 si \u00e8 tenuta al Cairo la prima conferenza internazionale sul tema. Con la \"Dichiarazione del Cairo\", i partecipanti hanno chiesto ufficialmente ai parlamenti nazionali di redigere norme legislative per sradicare tale pratica. Successivamente il Kenya ha bandito le mutilazioni genitali femminili. Nel 2008 altri due Paesi africani hanno condannato escissione e infibulazione:\nEscissione e Islam.\nNel 1994 il Grande Imam di al-Azhar egiziano, lo \"Shaykh\" J\u0101d al-\u1e24aqq \u02bfAli J\u0101d al-\u1e24aqq (1917-1996, in carica come Grande Imam dal 1982), emise una \"fatw\u0101\" che affermava: \"\"La circoncisione \u00e8 obbligatoria per uomini e donne. Se gli abitanti di un qualsiasi villaggio decidessero di abbandonarla, il [suo] imam dovr\u00e0 opporsi, come se non ascoltassero pi\u00f9 il richiamo della preghiera canonica\".\nNel 1949, 1951 e 1981 anche l'Universit\u00e0 al-Azhar del Cairo ha emesso e ripetuto altre \"fatwa\" favorevoli all'escissione.\nNel marzo 2005 A\u1e25med \u1e6c\u0101lib, Presidente della facolt\u00e0 di Sharia sempre all'Universit\u00e0 di al-Azhar, ha per\u00f2 affermato: \"\"Tutte le forme di circoncisione e mutilazione femminili sono reato e non hanno niente a che vedere con l'Islam. Sia che essa preveda la rimozione della pelle o il taglio della carne degli organi genitali femminili [...] non \u00e8 un obbligo nell'Islam\".\nSul tema, al-Azhar ha nel 2013 organizzato un simposio in cui il tema \u00e8 stato nuovamente trattato, in chiaro antagonismo con la Fratellanza Musulmana al potere, toccando il tema anche del matrimonio precoce di una fanciulla, biasimando questa usanza.\nControversie e opposizioni alla pratica.\nIn Italia una campagna per la cessazione delle mutilazioni genitali femminili \u00e8 stata lanciata negli anni novanta dalla leader radicale Emma Bonino, che, a fianco dell'organizzazione Non c'\u00e8 pace senza giustizia, ha organizzato eventi, iniziative e conferenze sull'argomento con politici europei e africani.\nNel 2010 \u00e8 stata rilanciata da Emma Bonino, Radicali Italiani e Non c'\u00e8 pace senza giustizia, la campagna contro le mutilazioni genitali femminili. In tutto il mondo, grazie alla loro iniziativa, sono state raccolte firme per un appello di messa al bando di questa pratica da presentare all'Assemblea Generale delle Nazioni Unite."}
{"id": "654238", "revid": "287204", "url": "https://it.wikipedia.org/wiki?curid=654238", "title": "Croagunk", "text": ""}
{"id": "654239", "revid": "287204", "url": "https://it.wikipedia.org/wiki?curid=654239", "title": "Toxicroak", "text": ""}
{"id": "654240", "revid": "767487", "url": "https://it.wikipedia.org/wiki?curid=654240", "title": "Crotta", "text": "La crotta \u00e8 uno strumento musicale medioevale a corde, inizialmente a pizzico, quindi ad arco, nato nel Galles intorno al VII secolo, ma diffuso in tutta l'Europa settentrionale, e usato nella musica celtica.\nIl nome originario era crwth, nome derivato dal gallese. Il nome tradizionale inglese, poco usato oggi, \u00e8 \"crowd\" o \"crouth\". Il cognome inglese Crowder o Crowther originariamente significava appunto \"suonatore di crwth\". Il nome irlandese \u00e8 \"cruit\".\n\u00c8 conosciuto anche con il nome di \"rotta\" o \"rote\" o \"rota\".\n\u00c8 a forma di lira, \u00e8 di piccole dimensioni e, talvolta, \u00e8 anche dotato di tastiera. La tradizionale \"crwth\" gallese monta quasi sempre sei corde di cui una o due, le \"drone strings\" (\"bordoni\"), non sono tastate perch\u00e9 corrono al di fuori della tastiera stessa, trasversalmente alla cassa.\nLo strumento, che era costruito in legno di sicomoro, emetteva suono flebile e melodioso."}
{"id": "654241", "revid": "935281", "url": "https://it.wikipedia.org/wiki?curid=654241", "title": "Europa meridionale", "text": "Per Europa meridionale si intende, dal punto di vista geografico e soprattutto politico-culturale, la parte d'Europa che si affaccia sul mar Mediterraneo, per convenzione separata dal resto del continente dai Pirenei e dalle Alpi e formata dalla penisola iberica, dalla penisola italiana, dalla parte sudoccidentale della penisola balcanica e da alcune isole situate nelle loro vicinanze.\nDefinizione geopolitica delle Nazioni Unite.\nPer le pubblicazioni ufficiali, l'Organizzazione delle Nazioni Unite raggruppa gli stati per subregioni. La suddivisione ONU comprende i seguenti stati e territori:\nDefinizione climatica.\nLa definizione climatica di Europa meridionale corrisponde al clima mediterraneo, considerato il carattere tipico dei Paesi dell'Europa del Sud. Questa zona dell'Europa \u00e8 anche l'origine della maggior parte delle tradizioni culinarie dell'Europa del Sud (come olio d'oliva, vino). L'area mediterranea mostra inoltre paesaggi simili, come zone collinari con poche zone di pianura, foreste di pini e di ulivi: le zone che condividono questa morfologia sono circa la met\u00e0 del territorio del Portogallo, il sud e l\u2019est della Spagna, l'area meridionale della Francia, la Croazia, la Bosnia ed Erzegovina, il Montenegro, l'Albania, la Grecia, Cipro e Malta. Per quanto riguarda l'Italia, la grande maggioranza del territorio nazionale, sono escluse solo le Alpi e la Pianura Padana. Se le prime presentano un Clima alpino, riscontrabile anche in altre zone montuose dell'Europa, la Pianura Padana presenta un Clima temperato umido con estate calda (\"Cfa\") e risulta ad ora l'unica zona d'Europa a rappresentare quel clima.\nLa distribuzione delle risorse idriche \u00e8 piuttosto disomogenea: le Alpi rappresentano la maggiore fonte di risorse idriche, superando di gran lunga gli altri massicci e catene montuose.\nDefinizione linguistica e culturale.\nI Paesi dell'Europa latina sono spesso associati al concetto di Europa meridionale, che equivale all'Europa sud-occidentale. La Grecia e i Balcani occidentali sono spesso associati al termine di Europa sud-orientale.\nLista di paesi.\nAnche se non vi sono definizioni precise, i seguenti territori sono comunemente riconosciuti come facenti parte dell'Europa del Sud:"}
{"id": "654249", "revid": "52146017", "url": "https://it.wikipedia.org/wiki?curid=654249", "title": "Isole ioniche", "text": ""}
{"id": "654250", "revid": "465169", "url": "https://it.wikipedia.org/wiki?curid=654250", "title": "Vicolo", "text": "Il vicolo o vico (dal latino \"vic\u016dlus\", diminutivo di \"vicus\", che significa borgo) \u00e8 una strada urbana secondaria molto stretta. Il pi\u00f9 delle volte il vicolo \u00e8 una zona pedonale circondata da palazzi, spesso all'interno di un tessuto urbano medievale.\nUn vicolo cieco \u00e8 un vicolo in cui un'estremit\u00e0 non ha alcuno sbocco (\u00e8 chiusa).\nAltri significati.\nLa parola vico, che anticamente era sinonimo di borgo, \u00e8 tuttora usata nei toponimi di alcuni comuni italiani, ticinesi e corsi (Vico Equense, Vico del Gargano, Vico Morcote, Vico etc.). La dicitura \"vicolo cieco\", invece, \u00e8 passata ad indicare una situazione da cui \u00e8 difficile tirarsi fuori.\nProgettazione mediterranea.\nTipici dell'architettura mediterranea sono i vicoli, spesso ripidi, che caratterizzano i centri storici di citt\u00e0 costiere, ma anche interne. Esempi possono essere i centri storici del Gargano, tutti caratterizzati da tracciati intricati di vicoli che spesso fungevano da ottime vie di fuga e che spesso rispondevano all'esigenza di costruire le abitazioni in modo che da ognuna fosse possibile scorgere il mare (citt\u00e0 costiere) o gli appezzamenti di terra (citt\u00e0 interne).\nProgettazione moderna.\nNelle Isole Britanniche un vicolo poteva avere origine da una servit\u00f9 di passaggio o da un vecchio sentiero inglobato nello sviluppo urbano. Nello sviluppo urbano dell'Epoca Vittoriana i vicoli venivano costruiti per consentire la consegna del carbone nel retro delle case. I vicoli potevano essere sia lastricati che presentarsi come semplici passaggi sterrati. La progettazione urbana contemporanea di rado prevede la realizzazione di vicoli."}
{"id": "654251", "revid": "767487", "url": "https://it.wikipedia.org/wiki?curid=654251", "title": "1984 (gruppo musicale)", "text": "I 1984 sono stati un gruppo musicale britannico, attivo dall'agosto del 1964 all'inverno 1968. Il nome si ispira al famoso libro omonimo di George Orwell, che affascinava molto i ragazzi del gruppo.\nDescrizione.\nI componenti dei 1984 erano Brian May (chitarra e voce), Dave Dilloway (basso), John 'Jag' Garnham (chitarra ritmica e voce), Richard Thompson (batteria), Tim Staffell (voce e armonica) e John Sanger (pianoforte e voce). Di tanto in tanto partecipavano anche Bill Richards e Malcolm Childs alla chitarra ritmica che andavano e venivano e suonando a qualche prova, ma mai dal vivo. John Sanger lasci\u00f2 il gruppo dopo due soli concerti a causa degli studi universitari. Anche Bill Richards venne presto allontanato dalla band per la scarsa qualit\u00e0 della sua chitarra; sostituito inizialmente da Malcolm Childs, fu poi Jogn Garnham a prenderne il posto.\nIl gruppo aveva inizialmente come obbiettivo la scrittura di un'opera rock ispirata al romanzo di Orwell, esibendosi contemporaneamente in vari locali suonando musica rock e rhythm and blues, con brani di Beatles, Rolling Stones, Spencer Davis e Yardbirds. Le ultime esibizioni del 1967 furono quelle maggiormente ricordate: nel settembre di quell'anno vinsero un Battle of the Bands, evento recensito anche da \"Melody Maker\", grazie al quale parteciparono ad uno spettacolo di beneficenza chiamato \"Christmas on Earth\", al quale parteciparono anche Jimi Hendrix, Traffic, Pink Floyd e The Herd. Nel febbraio 1968, May decise di abbandonare la band, che venne poi definitivamente sciolta nel novembre di quell'anno, salvo rare apparizioni fino agli inizi degli anni 2000, eventi in cui suonarono per lo pi\u00f9 cover. Brian May e Tim Staffell, insieme a Roger Taylor alla batteria, fondarono poi gli Smile.\nBill Richards nell'estate del 1965 costitu\u00ec poi frattempo una folk rock band chiamata Left Handed Marriage in compagnia di Jenny Hill, Henry Deval e John Terry Goulds Frankel; questa formazione riuscir\u00e0 nel gennaio del 1967 a pubblicare privatamente un album, \"On The Right Side of the Left Handed Marriage\", anche se limitato a soli 50 esemplari. Ottenuto un contratto di dodici mesi con la EMI, Richards si rivolse a Brian May per avere un supporto di chitarra e voce per alcune sessioni di registrazione; il chitarrista accett\u00f2 e fu presente in ciascuna delle tre sessioni (registrate il 4 aprile, 28 giugno e 28 luglio). Nel febbraio del 1993, Bill Richards, rimasto titolare dei diritti di quelle sessioni di registrazione, si decise a pubblicarle su CD. Nel 2008 i brani provenienti dalla terza sessione (\"I Need Time\", \"She Was Once My Friend\" e \"Appointment\") sono stati inseriti nella raccolta dei Queen intitolata \"The Ultimate Rarities Collection\"."}
{"id": "654253", "revid": "406085", "url": "https://it.wikipedia.org/wiki?curid=654253", "title": "Europa del Sud", "text": ""}
{"id": "654254", "revid": "406085", "url": "https://it.wikipedia.org/wiki?curid=654254", "title": "Sud Europa", "text": ""}
{"id": "654255", "revid": "2184720", "url": "https://it.wikipedia.org/wiki?curid=654255", "title": "Aladino (telefono)", "text": "L'Aladino \u00e8 una serie di apparecchi telefonici, senza fili e a tecnologia DECT, distribuiti e marchiati da Telecom Italia dall'anno 2003 per l'utenza residenziale.\nDescrizione e caratteristiche.\nI terminali della famiglia Aladino si distinguevano per una serie di caratteristiche quali: display a colori, laccetto a tracolla, suonerie polifoniche, filtro primo squillo, copia in memoria dei numeri contenute nella SIM, risposta automatica, visualizzazione delle chiamate ricevute, messaggistica SMS, men\u00f9 dedicato ai servizi Telecom Italia, modalit\u00e0 multi-portatile con selezione priorit\u00e0, men\u00f9 di giochi e radio integrata.\nDiversi gli importatori dei terminali telefonici della famiglia Aladino (Master, Promelit, Urmet, ecc.) ma i telefoni erano caratterizzati con funzioni di base comuni.\nAlcuni modelli disponevano di fotocamera, men\u00f9 in quattro lingue, messaggistica EMS/MMS, 250 numeri in rubrica, batterie agli ioni di litio.\nPer il traffico dati, utilizzavano il doppino telefonico rete telefonica generale (RTG). In seguito, per svincolare il canale vocale, furono introdotti dei modelli a tecnologia VOIP con cavo Ethernet e connessione al router di ALICE di Telecom Italia.\nI terminali della famiglia Aladino, prodotti prevalentemente in estremo oriente, fruivano di software sviluppato in Europa.\nControversie.\nNonostante i controlli sia in fase di sviluppo sia in fase di produzione, in alcuni di essi e limitatamente a un numero limitato di lotti, furono notati dei \u201crimbalzi\u201d della tastiera e sporadiche criticit\u00e0 nella corrente di ricarica per il pacco batterie.\nLa serie Aladino fu oggetto di campagne commerciali, pubblicizzate con lo slogan \"Aladino, il telefono che fa il telefonino\".\nTra il 2004 e il 2005 alcuni utenti di Telecom Italia riferirono che dei call center proposero l'acquisto di cordless Aladino con l'addebito sulla propria bolletta telefonica. Un gruppo di persone decise di reclamare attraverso la trasmissione televisiva \"Mi manda Raitre\"."}
{"id": "654256", "revid": "125243012", "url": "https://it.wikipedia.org/wiki?curid=654256", "title": "Wrangler (jeans)", "text": " \nLa Wrangler, fondata nel 1947, \u00e8 una delle pi\u00f9 vecchie e popolari marche di jeans del mondo. L'industria \u00e8 gestita dal 1986 dalla Vf Corporation, che possiede anche la Lee, la JanSport e la North Face.\nStoria.\nLa \"Blue Bell Overall Company\", cos\u00ec denominata dal 1919 dopo che nacque nel 1904 come \"Hudson Overall Company\" (fondata da \"C.C. Hudson\" che dal 1897 lavor\u00f2 precedentemente in una fabbrica di salopette del North Carolina) acquist\u00f2 nel 1943 l'industria \"Casey Jones Work-Clothes Company\" e i diritti di utilizzo del marchio Wrangler, fino ad allora utilizzato raramente.\nLa Blue Bell, nel 1946 assunse il famoso sarto polacco Bernard Lichtenstein (1893-1985) noto come 'Rodeo Ben', che si occupava di vestiti per i cowboy, che inizi\u00f2 a collaborare creando una nuova linea di jeans a loro dedicata, denominata Wrangler, che in inglese significa \u201cattaccabrighe\u201d, mentre nell'americano del west indica proprio il \u201ccowboy in azione\u201d (vedi wrangler (professione)), grazie ad un referendum dei dipendenti dell'azienda. Nacque cos\u00ec nel 1947 la Wrangler che lanci\u00f2 il suo primo modello: il jeans da uomo \"13MWZ\" con la zip. La campagna promozionale vede il 13MWZ indossato da leggende del rodeo come Freckles Brown, Bill Linderman e Jim Shoulders.\nDa quel giorno sono stati prodotti dalla Wrangler, diventato il marchio di punta del \"western style\", milioni di jeans e di altri capi d'abbigliamento casual, diventando quindi la potenza commerciale che \u00e8 tutt'oggi."}
{"id": "654257", "revid": "9498", "url": "https://it.wikipedia.org/wiki?curid=654257", "title": "Mastro don Gesualdo", "text": ""}
{"id": "654261", "revid": "1452073", "url": "https://it.wikipedia.org/wiki?curid=654261", "title": "Salmonidae", "text": "La famiglia Salmonidae, unica rappresentante dell'ordine Salmoniformes, comprende numerose specie di pesci ossei d'acqua dolce e marina, tra cui le trote e i salmoni.\nDistribuzione e habitat.\nQuesti pesci sono presenti in tutto l'emisfero boreale, nelle zone temperate e fredde e fino alle zone polari, sia nei mari che nei fiumi e laghi. Sono stati largamente introdotti in tutte le parti del mondo con caratteristiche climatiche idonee.\nI salmonidi non sono sensibili alle basse temperature mentre le alte li possono uccidere, per questo nelle regioni meridionali d'Europa Asia ed America settentrionale li ritroviamo solo nelle zone montane. Questi pesci sono anche molto sensibili alla carenza di ossigeno nell'acqua e, di conseguenza, all'inquinamento della stessa.\nDescrizione.\nIn genere il corpo \u00e8 fusiforme ed allungato, per il resto l'aspetto di questi pesci \u00e8 alquanto variabile: la bocca, ad esempio, pu\u00f2 essere grande, come nel salmone o piccola, come nel temolo ed i denti possono essere grandi e disposti in tutta la bocca come nella trota o assenti come nel coregone. Le pinne dorsali sono sempre due, una pi\u00f9 o meno grande anteriore ed una adiposa posteriore.\nLa pinna caudale, solitamente ampia, pu\u00f2 avere il margine forcuto o troncato. Le pinne ventrali sono in posizione addominale. Le pinne pettorali sono inserite in basso.\nLa colorazione porta spesso punti o macchie neri e rossi e pu\u00f2 presentare riflessi metallici. Non mancano comunque specie di colore uniformemente argenteo come i coregoni.\nAlimentazione.\nTutti i salmonidi sono carnivori, ci sono specie piscivore come il salmone, planctofaghe come il coregone e predatrici di insetti come il temolo.\nRiproduzione.\nTutti i salmonidi si riproducono in acque dolci fredde ed ossigenate. Le specie anadrome nell'occasione della deposizione delle uova risalgono i fiumi per ritornare nel torrente, spesso distante dal mare centinaia di chilometri, in cui sono nati. Per riuscirci, si fanno guidare dal sole quando si trovano nell'oceano e dal loro straordinario senso dell'olfatto quando si trovano vicini alla costa, riuscendo cos\u00ec a riconoscere le caratteristiche dell'acqua in cui nacquero. Una volta raggiunta la zona superiore del corso, la femmina sceglie il maschio con il quale si riprodurr\u00e0. Questa selezione si basa sulle dimensioni fisiche del maschio, dal momento che vengono considerate un segnale della sua capacit\u00e0 di sopravvivere. In molte specie i riproduttori muoiono dopo la deposizione, ad esempio i salmoni del Pacifico del genere Oncorhynchus. I salmonidi che risiedono nei laghi possono riprodursi in loco o risalire gli immissari del bacino. Le uova, in numero non molto elevato, vengono deposte in substrati ghiaiosi dove vengono sepolte a piccola profondit\u00e0.\nPesca.\nI salmonidi rivestono un ruolo di primaria importanza nell'industria peschereccia di molti paesi settentrionali, il salmone, ad esempio, \u00e8 un importantissimo oggetto di pesca professionale in Scozia e Norvegia. Anche i coregoni e le trote hanno una notevole importanza per l'economia di molti laghi. Ad esempio l'omul, un coregone pescato nel lago Bajkal, \u00e8 la base dell'alimentazione delle popolazioni di intere aree della Siberia. Con il contrarsi degli stock naturali in seguito alla sovrapesca sistematica che queste popolazioni hanno subito negli anni si \u00e8 molto diffusa anche la piscicoltura che riguarda principalmente il salmone e la trota iridea ma anche la trota europea. Una grande importanza questi pesci rivestono per la pesca sportiva, si pu\u00f2 dire che in tutti i paesi in cui vivono essi rappresentino la preda pi\u00f9 ambita per i pescatori a spinning ed a mosca. Per mantenere le popolazioni pi\u00f9 sottoposte a prelievo da parte dei pescatori sportivi si fanno spesso frequenti ripopolamenti con esemplari di allevamento.Le carni di questi pesci sono buone o ottime in tutte le specie.\nConservazione.\nMolte popolazioni di Salmonidae sono state sottoposte a una grave sovrapesca negli anni, che spesso hanno cos\u00ec assottigliato gli stock da determinare la fine di intere marinerie se non il rischio di estinzione di intere specie endemiche come il carpione del Garda. Il fatto che tutti i salmonidi si riproducano nelle acque dolci e che siano cos\u00ec esigenti in fatto di qualit\u00e0 dell'acqua costituisce un serio pericolo per la sopravvivenza di numerose popolazioni, un inquinamento in un fiume pu\u00f2 determinare la mancata risalita di moltissimi riproduttori e, in pochi anni, l'estinzione della popolazione. Anche i ripopolamenti a scopo di incremento della popolazione per i pescatori sportivi possono avere effetti negativi: nel passato spesso si \u00e8 proceduto a immissioni di trote iridee che, non riproducendosi nelle nostre acque, portavano solo ad una indesiderata competizione con le specie autoctone. Inoltre spesso si sono fatti i ripopolamenti con esemplari provenienti da zone diverse da quelle di destinazione, con conseguente inquinamento genetico: questo \u00e8 il motivo per cui la trota sarda \u00e8 quasi estinta in Italia.\nTassonomia.\nQuesta famiglia \u00e8 stata fino in tempi recenti suddivisa in tre famiglie, attualmente riconosciute al rango di sottofamiglie:"}
{"id": "654271", "revid": "84900", "url": "https://it.wikipedia.org/wiki?curid=654271", "title": "Perseo Libri", "text": ""}
{"id": "654272", "revid": "599013", "url": "https://it.wikipedia.org/wiki?curid=654272", "title": "Jcl", "text": ""}
{"id": "654276", "revid": "599013", "url": "https://it.wikipedia.org/wiki?curid=654276", "title": "Jmx", "text": ""}
{"id": "654277", "revid": "287204", "url": "https://it.wikipedia.org/wiki?curid=654277", "title": "Coregoninae", "text": "La sottofamiglia Coregoninae comprende 75 specie di pesci appartenenti alla famiglia Salmonidae e suddivisi in due generi:\"Coregonus\" e \"Stenodus\".\nDistribuzione.\nQuesta sottofamiglia ha distribuzione circumpolare artica, comprendente l'Europa centrosettentrionale, la Russia, la Siberia e l'America settentrionale. Non sono naturalmente presenti nelle regioni mediterranee per cui tutti i coregoni presenti in Italia sono introdotti."}
{"id": "654283", "revid": "46291", "url": "https://it.wikipedia.org/wiki?curid=654283", "title": "Lolium multiflorum", "text": "La Loiessa (Lolium multiflorum Lam., 1799) \u00e8 una pianta della famiglia delle Gramineae, di tipo prativo, detta anche \"loglio\" o \"loietto italico\", adatta per erbai monofiti autunno-primaverile.\nVariet\u00e0.\nEsistono variet\u00e0 annuali come la var. \"westervoldicum\" tipiche da erbaio e variet\u00e0 biennali e triennali come ad esempio \"Lolium multiflorum\" var. \"italicum\" a cui appartengono i loietti delle marcite lombarde. \nI primi sono idonei per erbai, mentre i secondi si ritrovano nei miscugli adoperati nei prati polifiti poliannuali. \nLa semina non presenta difficolt\u00e0 e si effettua in epoca autunnale (settembre-inizio ottobre). Alcune variet\u00e0 sono sensibili al gelo.\nL'erbaio in purezza necessita di concimazioni azotate di 50\u00a0kg/ha all'impianto (+ 100-150 in copertura).\nUsi.\n\u00c8 una essenza tipicamente da sfalcio: il primo sfalcio avviene a met\u00e0 maggio, poi ogni 5 settimane (rifiorente).\nIl foraggio di loiessa, di buona qualit\u00e0, pu\u00f2 essere consumato fresco, affienato o insilato. \nLa coltura inoltre, viene utilizzata, soprattutto in centro Europa, per il pascolo."}
{"id": "654287", "revid": "287204", "url": "https://it.wikipedia.org/wiki?curid=654287", "title": "Thymallinae", "text": "Thymallinae \u00e8 una sottofamiglia di 14 pesci d'acqua dolce, classificati tutti nel genere Thymallus e appartenenti alla famiglia Salmonidi."}
{"id": "654288", "revid": "424268", "url": "https://it.wikipedia.org/wiki?curid=654288", "title": "Lastminute", "text": ""}
{"id": "654289", "revid": "6122810", "url": "https://it.wikipedia.org/wiki?curid=654289", "title": "Il gattopardo", "text": ""}
{"id": "654293", "revid": "806064", "url": "https://it.wikipedia.org/wiki?curid=654293", "title": "La Bayad\u00e8re", "text": "La Bayad\u00e8re (La danzatrice del tempio) (in russo \u0411\u0430\u044f\u0434\u0435\u0440\u043a\u0430 - \"Bayaderka\") \u00e8 un balletto in 4 atti e 7 scene con apoteosi, la coreografia \u00e8 di Marius Petipa, la musica \u00e8 di Ludwig Minkus. Il libretto \u00e8 di Serghei Khudekov. Le scene e i costumi sono di I. Andreev, M. Bocharov, P. Lambin, A. Roller, M. Shishkov, H. Wagner.\nLa prima rappresentazione avvenne a San Pietroburgo, Russia, presso il Teatro Imperiale Bolshoi Kamenny il 23 gennaio per il calendario giuliano (o il 5 febbraio per il calendario gregoriano) del 1877. In quell'occasione, la ballerina Ekaterina Vazem danz\u00f2 nella parte di \"Nikya\", Pavel Gerdt in quella di \"Solor\", Lev Ivanov era il \"Rajah\", Maria Gorshenkova interpretava \"Aiya\", Maria M. Petipa era \"Gamzatti\".\nUna scena del balletto, il famoso \"Grand Pas Classique\" noto con il titolo di \"Il regno delle ombre\" \u00e8 uno dei pezzi pi\u00f9 celebrati del balletto classico e spesso \u00e8 rappresentato come pezzo a s\u00e9 stante.\n\"La Bayad\u00e8re\" \u00e8 stata allestita e rivisitata molte volte nella sua lunga storia. Oltre allo stesso Petipa nel (1900), da Alexander Gorsky e Vasily Tikhomirov (1904), Agrippina Vaganova (1932), Vakhtang Chabukiani e Vladimir Ponomar\u00ebv (1941), Rudolf Nureyev (solo la scena de \"Il regno delle ombre\" nel 1963), Natalia Makarova (solo la scena de \"Il regno delle ombre\" nel 1974) e tutto il balletto nel 1980), Rudolf Nureyev (tutto il balletto e fu la sua ultima coreografia) (1992), e Sergei Vikharev (in una ricostruzione dell'ultimo revival di Petipa). Attualmente, \"La Bayad\u00e8re\" \u00e8 presentata soprattutto in due versioni differenti, quelle derivate dalla messa in scena per il balletto del Kirov da parte di Vakhtang Chabukiani e Vladimir Ponomarev nel 1941 e quelle derivate dalla produzione del 1980 di Natalia Makarova per l'American Ballet Theatre.\nLe origini de La Bayad\u00e8re.\n\"La Bayad\u00e8re\" fu una creazione originale di Marius Petipa. La musica fu composta dal compositore austriaco L\u00e9on Minkus, che fu \"Primo compositore imperiale del balletto\" del Teatro Imperiale di San Pietroburgo dal 1871 al 1886. \"La Bayad\u00e8re\" \u00e8 un tipico prodotto del periodo in cui venne scritta e montata: una storia melodrammatica, frammentata da vari episodi, che si svolge in una terra antica ed esotica, in un tempo che non \u00e8 mai esistito, perfetto veicolo di danze e scene di mimo in atmosfere sontuose e ricche. In quegli anni, Petipa preferiva i soggetti della tradizione del balletto romantico, tipici balletti melodrammatici che coinvolgevano un triangolo amoroso e presentavano donne soprannaturali che racchiudevano l'ideale femmineo. La trama piuttosto tragica de \"La Bayad\u00e8re\" \u00e8 sicuramente conforme a questi modelli.\nLe origini de \"La Bayad\u00e8re\" sono piuttosto oscure e il dibattito \u00e8 aperto su chi sia responsabile della creazione del libretto del balletto. Di solito nella San Pietroburgo zarista, prima del debutto, si pubblicava sul giornale il libretto, una lista di danze e un articolo che descrivesse la genesi del lavoro. Nel caso de \"La Bayad\u00e8re\" non si cit\u00f2 nessun autore del libretto. Quando Petipa allest\u00ec di nuovo il balletto nel 1900, la \"Gazzetta di San Pietroburgo\" pubblic\u00f2 il libretto, questa volta facendo il nome dello scrittore e drammaturgo Sergei Khudekov come autore. Petipa scrisse una lettera di rettifica all'editore del giornale nella quale affermava che solo lui era l'autore del libretto, mentre Khudekov aveva contribuito in minima parte come direttore di scena. Questa non era la prima volta che Petipa scriveva una simile rettifica: era gi\u00e0 successo nel 1894 in occasione del balletto \"Il risveglio di Flora\" in cui si citavano come coreografi Petipa e Lev Ivanov. Nella lettera, Petipa asseriva che solo lui era responsabile della coreografia e Ivanov era semplicemente un assistente che aveva aiutato nell'allestimento delle danze.\nNel 1839, una compagnia itinerante di autentiche danzatrici del tempio indiane visit\u00f2 Parigi e lo scrittore Th\u00e9ophile Gautier scrisse quelle che forse furono le sue pagine pi\u00f9 ispirate nel descrivere la ballerina principale della compagnia, la misteriosa Amani. Anni dopo, nel 1855, Gautier registr\u00f2 il triste fatto che la ballerina si era impiccata a Londra durante una crisi depressiva e per ricordarla Gautier scrisse il libretto di \"Sacountala\", derivato in parte da un lavoro teatrale del poeta indiano K\u0101lid\u0101sa. Il lavoro debutt\u00f2 a Parigi il 14 luglio 1858 all'Op\u00e9ra, allora nota con il nome di \"Acad\u00e9mie Royale de Musique\", con la musica di Ernest Reyer. La coreografia era del fratello di Marius, Lucien Petipa. Molti storici del balletto ritengono che qui stia la vera ispirazione per \"La Bayad\u00e8re\" di Petipa.\nUn altro lavoro con temi simili di un'India esotica che pu\u00f2 aver ispirato Petipa fu l'opera-balletto in due atti di Filippo Taglioni dal titolo \"Le Dieu et la Bayad\u00e8re ou La courtisane amoureuse\", musica di Daniel Auber, presentato a Parigi il 13 ottobre 1830 dalla compagnia dell'Acad\u00e9mie Royale de Musique. Tra il pubblico ad assistere a questo balletto c'era anche il giovane Marius Petipa. Fu un successo enorme al quale parteciparono talenti quali il famoso tenore Adolphe Nourrit e la leggendaria ballerina Maria Taglioni nel ruolo della Bayad\u00e8re (l'unica parte di questo balletto che ancora si balla oggi \u00e8 il \"Pas de Deux\", spesso usato nelle competizioni, noto come \"Grand Pas Classique\", di solito presentato nella coreografia di Victor Gsovsky sulla musica di Auber).\nIl soggetto.\nIl balletto fu uno dei primi trionfi di Petipa al Teatro Imperiale a San Pietroburgo. La trama tratta temi particolarmente cari alle platee ottocentesche: esotismo, promesse amorose tradite, sentimentalismo, romanticismo, gusto per il soprannaturale.\nNel primo atto al Tempio si trova il guerriero Solor, innamorato della danzatrice del tempio Nikiya a sua volta amata dal Bramino. Solor giura amore eterno a Nikiya intorno al fuoco. A Solor viene obbligatoriamente offerta la mano di Gamzatti, la figlia del Rajah. Questi viene avvisato dal Bramino che Solor ha un'altra donna, e a malincuore gliene fa il nome. Gamzatti invita Nikiya a palazzo e la informa del proprio patto matrimoniale con Solor; Nikiya tenta allora di uccidere Gamzatti ma viene fermata dalla serva, Aya.\nNel secondo atto vi \u00e8 la festa di fidanzamento. Aya d\u00e0 a Nikiya un cesto di fiori nel quale \u00e8 nascosto un serpente velenoso che la morde. Il bramino le propone di salvarla, a patto che lei accetti di sposarlo. Nikyia rifiuta e danza fino a quando muore.\nNel terzo atto Solor, per dimenticare il dolore della morte di Nikiya, fuma un particolare veleno, si addormenta e si ritrova nel regno delle ombre; tra esse ritrova anche l'amata Nikiya alla quale giurer\u00e0 fedelt\u00e0 eterna.\nNel quarto atto, durante le nozze tra Solor e Gamzatti, il tempio crolla, seppellendoli sotto le macerie.\nLa prima produzione.\n\"La Bayad\u00e8re\" fu creato espressamente per Ekaterina Vazem, \"Prima Ballerina\" dei Teatri Imperiali di San Pietroburgo. Il balletto in Russia verso la fine del XIX secolo era dominato da artisti stranieri ma l'amministrazione del teatro cercava di incoraggiare i talenti autoctoni e la Vazem, virtuosa russa della tecnica allora detta \"terre-\u00e0-terre\" era uno di questi talenti.\nIl creatore del ruolo di Solor fu Lev Ivanov, \"Premier Danseur\" dei Teatri Imperiali, che diventer\u00e0 assistente \"ma\u00eetre de ballet\" di Petipa, amministratore del Balletto Imperiale e coreografo (sua la prima produzione de \"Lo Schiaccianoci\").\nPetipa lavor\u00f2 duramente per sei mesi. Il direttore dei Teatri Imperiali, il barone Karl Karlovich Kister non aveva alcuna simpatia per il balletto e appena possibile diminuiva il budget. A quel tempo nella San Pietroburgo zarista, l'Opera italiana era molto pi\u00f9 in voga del balletto e la compagnia lirica monopolizzava lo spazio destinato per le prove, il teatro Imperiale Bolshoi Kamenny. La compagnia di balletto aveva solo due giorni alla settimana per le rappresentazioni mentre l'Opera andava in scena anche per sei o sette giorni. Petipa riusc\u00ec ad avere solo una prova generale in cui mettere insieme tutte le scene e le danze fino ad allora provate separatamente. Durante questa prova, Petipa ebbe un contrasto con la Vazem riguardo alla sua entrata per il \"Grand Pas d'action\" del finale ed ebbe anche molti problemi con gli scenografi che avevano costruito effetti teatrali complicati. Per peggiorare la situazione, il maestro temeva di debuttare in un teatro vuoto poich\u00e9 il barone Kister aveva aumentato il prezzo del biglietto in modo che fosse pi\u00f9 caro di quello dell'Opera, gi\u00e0 a sua volta piuttosto dispendioso.\nIl successo di questa produzione fu enorme tanto da essere rappresentato per settanta volte fino al ritiro dalle scene della Vazem nel gennaio del 1884, cosa sorprendente se si pensa che a quel tempo vi erano due soli spettacoli di balletto alla settimana.\nDopo questo enorme successo per\u00f2 il balletto venne messo da parte e ripreso da Petipa solo una volta per la ballerina Anna Johansson nel dicembre dello stesso anno.\nQuando Anna Johansson si ritir\u00f2 nel 1886, scelse la \"Celebrazione del fidanzamento\" del secondo atto come passo d'addio. Questa fu l'ultima volta in cui \"La Bayad\u00e8re\" fu rappresentata prima di venir ritirata dal repertorio dei balletti imperiali.\nIl regno delle Ombre.\nPetipa rimont\u00f2 un revival completo del balletto nella stagione 1900-1901 per Mathilde Kschessinskaya, appena nominata \"Prima ballerina assoluta\" e Pavel Gerdt, \"Jeune premier\" dei balletti imperiali.\nTra i cambiamenti pi\u00f9 importanti attuati da Petipa, ci fu l'uso degli allievi nella scena del \"Regno delle Ombre\". Petipa cambi\u00f2 l'ambientazione da un castello incantato nel cielo di un palco completamente illuminato ad un paesaggio roccioso e cupo sulle vette dell'Himalaya. I danzatori del corpo di ballo passarono da trentadue a quarantotto, dando l'illusione di spiriti che discendono dal cielo nella famosissima \"Entrata delle Ombre\". \nUn altro importante cambiamento fu l'interpolazione, per i ballerini solisti, di nuove variazioni nel \"Grand Pas d'action\" finale. Come si usava fare ai quei tempi, Minkus non compose le variazioni per il finale del balletto perch\u00e9 venivano sempre eseguite ad libitum, vale a dire a scelta del danzatore. Nella partitura originale, Minkus, dopo il \"Grand adage\" del \"Grand Pas d'action\" scrisse semplicemente a margine: \"seguito dalle variazioni di Solor e Gamzatti\". In genere queste variazioni erano prese da altri balletti gi\u00e0 esistenti. Il cinquantaseienne Pavel Gerdt non poteva danzare la variazione di Solor che venne invece danzata da Nikolai Legat. Per il \"Grand pas d'action\" egli scelse la \"Variation di Djalma\", aggiunta da Minkus nel 1874 in occasione del revival del balletto \"Le Papillon\" di Taglioni e Offenbach. Nel 1941 Vakhtang Chabukiani coreograf\u00f2 questa variazione per s\u00e9 stesso ed \u00e8 quella che ancora oggi si usa per il ruolo di Solor.\nLa \"prima ballerina\" Olga Preobrajenskaya danz\u00f2 il ruolo di Gamzatti nel revival di Petipa del 1900 ma non esistono documentazioni riguardo a quale variazione danz\u00f2 durante il \"Grand pas d'action\". Chabukiani us\u00f2 per la sua versione del balletto la \"Variation de Nisia\" su musica di Cesare Pugni, presa dal \"Pas de Venus\" del balletto di Petipa dal titolo \"Le Roi Candaule\" (1868).\nAnche se nella produzione originale Nikiya non danzava una variazione durante il \"Grand pas d'action\", Mathilde Kschessinskaya chiese al maestro di cappella Riccardo Drigo del teatro di comporre per lei una variazione. Tale variazione divent\u00f2 di esclusiva propriet\u00e0 della ballerina e non fu mai pi\u00f9 eseguita dopo di lei.\nIl secondo revival di Petipa del balletto fu presentato il 3 dicembre 1900 (15 dicembre per il calendario giuliano) al Mariinskij con reazioni discordanti da parte di pubblico e critica. Anche se considerato noioso, divent\u00f2 un vero e proprio banco di prova per le ballerine e i ballerini perch\u00e9 pieno di difficolt\u00e0 tecniche e interpretative.\nOlga Preobrajenskaya, Vera Trefilova, Anna Pavlova (che fece la sua ultima apparizione con i Balletti Imperiali nel ruolo di Nikiya nel 1914), Ekaterina Geltzer, Lubov Egorova e Olga Spessivtseva per nominare solo alcune delle maggiori ballerine del tempo, tutte trionfarono nel ruolo di Nikiya.\n\"Il regno delle ombre\" divent\u00f2 uno dei test cruciali per un corpo di ballo e molte giovani ballerine soliste fecero il loro debutto danzando una delle tre variazioni delle ombre. Nel marzo del 1903 questo pezzo fu rappresentato singolarmente per la prima volta durante una serata di gala al Peterhof in onore della visita di stato del Kaiser Guglielmo II e ben presto divenne tradizione estrapolare la \"Scena delle ombre\" dal resto del balletto."}
{"id": "654294", "revid": "37401", "url": "https://it.wikipedia.org/wiki?curid=654294", "title": "Vincenzo Leanza", "text": "Biografia.\nLaureato in giurisprudenza, fu anche avvocato e assistente universitario.\nEsponente della Democrazia Cristiana, \u00e8 stato per decenni sindaco del piccolo comune di San Teodoro, in provincia di Messina, e vicesegretario provinciale della DC di Messina.\nFu deputato all'Assemblea Regionale Siciliana, eletto nella circoscrizione provinciale di Messina, nella VIII (1976-1981), IX (1981-1986), X (1986-1991), XI (1991-1996) legislatura con la DC, nella XII (1996-2001) con i Cristiani Democratici Uniti e nella XIII (2001-2004) nel listino con Forza Italia.\nFu assessore regionale al Lavoro nei governi 40\u00b0, 41\u00b0, 42\u00b0 e 43\u00b0 (1985-1989), e all'Agricoltura nel 44\u00ba governo (1989-1991), presieduti da Rino Nicolosi.\nAssunse la carica di Presidente della Regione Siciliana nel 45\u00ba governo, dal 12 agosto 1991 al 16 luglio 1992. Scioltasi la DC, fu riconfermato all'Ars nel 1996 con il CDU. Ader\u00ec nel 2000 a Forza Italia, e divenne di nuovo presidente della Regione, nel 54\u00ba governo, dal 26 luglio 2000 al 17 luglio 2001. \nNel 2001 fu ancora rieletto all'Ars, nel listino del presidente, in quota FI.\nEra presidente della Commissione speciale per la riforma dello Statuto dell'Ars, quando mor\u00ec nel 2004."}
{"id": "654295", "revid": "547034", "url": "https://it.wikipedia.org/wiki?curid=654295", "title": "JTV", "text": ""}
{"id": "654296", "revid": "762947", "url": "https://it.wikipedia.org/wiki?curid=654296", "title": "Produttore cinematografico", "text": "Il produttore cinematografico \u00e8 quella figura, nel mondo della cinematografia, che si assume l'onere del costo di produzione dei film cercando i finanziamenti. Egli sceglie il regista e alcune volte anche il cast degli attori protagonisti, occupandosi poi di cercare un distributore che provveda a far arrivare il film nelle sale.\nRuolo.\n\u00c8 una delle figure preminenti nel campo della cinematografia. Senza i finanziamenti, infatti, non esisterebbero film, registi, attori, e tutte le figure professionali che concorrono alla produzione di un film. Spesso \u00e8 lo stesso produttore che acquista i diritti di un romanzo per crearne poi una sceneggiatura per la produzione di un film. Nel corso della storia del cinema si \u00e8 spesso verificato che alcuni attori o registi, dopo un certo numero di anni di attivit\u00e0 e quindi dopo aver accumulato ingenti somme di denaro, siano diventati produttori cinematografici."}
{"id": "654297", "revid": "599013", "url": "https://it.wikipedia.org/wiki?curid=654297", "title": "Jcr", "text": ""}
{"id": "654307", "revid": "123187546", "url": "https://it.wikipedia.org/wiki?curid=654307", "title": "Gran variet\u00e0 (programma radiofonico)", "text": "Gran variet\u00e0, titolo completo Gran variet\u00e0 \u2013 Spettacolo della domenica, \u00e8 stata una trasmissione radiofonica andata in onda sul secondo programma della Rai dal 1966 al 1979 tutte le domeniche mattina dalle 9,35 alle 11,00 con replica il sabato pomeriggio sul programma nazionale. La prima puntata venne trasmessa il 3 luglio 1966 e l'ultima l'8 luglio 1979. \nProduzione.\nBasata sull'alternanza di sketch comici e canzoni, con \"Alto gradimento\" e \"La Corrida\" fu una delle trasmissioni radiofoniche pi\u00f9 popolari degli anni sessanta e settanta e, insieme a \"Tutto il calcio minuto per minuto\", quella che fece decollare definitivamente l'utilizzo dell'autoradio e delle radio portatili a transistor. Annunciata come messa in onda in diretta dalla Sala A di via Asiago in Roma, era, in effetti, il prodotto di registrazioni, fatte in tempi diversi e tenute insieme nella bobina finale di trasmissione da un abile lavoro di montaggio, di sketch comici, interventi dei cantanti, stacchetti musicali, risate e applausi per non gravare sugli impegni di coloro che prendevano parte al programma.\nIdeazione.\nIdeata dal dirigente radiofonico Maurizio Riganti e da Luciano Rispoli, all'epoca capostruttura della radiofonia nel settore dei programmi leggeri\u00a0\u2013 non ancora diventato celebre come conduttore televisivo \u2013 \u00e8 uno dei pochissimi format radiofonici ad essere tutto italiano e interno alla Rai, concepito per lanciare la fascia mattutina del secondo programma\u00a0\u2013 che non aveva l'attuale denominazione\u00a0\u2013 ispirandosi nelle caratteristiche a famose trasmissioni radiofoniche leggere del passato, tra cui \"Rosso e nero\", condotta da Corrado, ma rese un po' pi\u00f9 moderne per un pubblico che iniziava ad ascoltare la radio non solo all'interno delle case\u00a0\u2013 all'epoca la televisione non diffondeva programmi durante la mattina\u00a0\u2013 ma anche nelle automobili e all'esterno grazie all'avvento dell'autoradio e della radio a transistor. Inoltre, in quel momento la radiofonia stava avendo un calo di ascolti, dovuto sia al sorpasso in termini di audience dei programmi televisivi sia alla nascita della concorrenza: quattro mesi prima, infatti, erano cominciate le trasmissioni di Radio Monte Carlo in lingua italiana. La trasmissione era suddivisa in due parti distinte. La prima, che cominciava alle 9,35, aveva la durata di poco meno di un'ora, fino alle 10,30 quando andava in onda il giornale radio; poi iniziava la seconda parte, dalle 10,40 alle 11, della durata di circa venti minuti. \nRegisti, autori e conduttori.\nRegista storico del programma fu Federico Sanguigni che ne diresse ben 38 edizioni, con le sole eccezioni di Silvio Gigli per un ciclo del 1969 e Umberto Orti negli ultimi tre, nel 1978 e 1979. I conduttori furono otto: Johnny Dorelli, il primo, che condusse 22 edizioni dal luglio 1966 al giugno 1978, Raimondo Vianello con 9 edizioni dal luglio 1967 a giugno 1971, Walter Chiari con 4 edizioni dall'autunno del 1969 alla primavera del 1970 e le estati del 1974 e 1975, Raffaella Carr\u00e0 con 3 edizioni di cui una da sola tra l'autunno 1972 e l'inverno 1973 e due insieme a Paolo Villaggio tra il novembre del 1975 e giugno 1976, Gino Bramieri con le ultime 2 edizioni nel 1979 e infine con 1 edizione ciascuno Lando Buzzanca nella primavera del 1974 e Domenico Modugno nell'estate del 1978.\nGli autori dei testi furono otto: i primi furono Antonio Amurri e Maurizio Jurgens, che firmarono la prima edizione. La seconda venne scritta da Amurri con Guido Castaldo e Faele (Raffaele Sposito), con Jurgens collaboratore. Dal terzo ciclo del gennaio 1967 e fino al 19\u00b0, a marzo 1971, Amurri e Jurgens ne sono gli autori per 16 stagioni consecutive. A partire dal 20\u00b0 ciclo, da aprile 1971, Amurri venne affiancato da Dino Verde; Jurgens torner\u00e0 a firmare i testi dal 29\u00b0 ciclo, nel novembre 1973. Dopo l'improvvisa scomparsa di Jurgens, avvenuta nel settembre del 1975, dal 35\u00b0 ciclo, nel novembre dello stesso anno, ad Amurri e Verde si affianca Bruno Broccoli, poi dal novembre 1976, con il nuovo titolo \"Pi\u00f9 di cos\u00ec...\" firmarono i testi Dino Verde e Bruno Broccoli, che scrissero i copioni anche pi\u00f9 avanti nell'edizione condotta da Modugno. Con il ritorno al nome originario e a una rinnovata formula di trasmissione Amurri e Verde scrissero i testi delle ultime due edizioni condotte da Dorelli. Con la conduzione di Gino Bramieri, gli autori furono per gli ultimi due cicli Italo Terzoli ed Enrico Vaime.\nLa direzione orchestrale era affidata a Marcello De Martino coadiuvato nei cori dalla formazione 4+4 di Nora Orlandi, a volte sostituiti o affiancati dai Cantori Moderni di Alessandro Alessandroni, dalle Voci Bianche di Renata Cortiglioni e, in un caso, persino dall'Equipe 84.\nCaratteristiche.\nLe caratteristiche peculiari della trasmissione erano il cast di attori e cantanti ospiti e le sigle. Il cast fisso dei partecipanti che recitavano i vari sketch era sostituito a rotazione ogni trimestre per le prime 24 edizioni, dal 1966 al 1972 e ogni quadrimestre per le restanti 18 edizioni.\nIl numero di trasmissioni era di 13 per ogni edizione o ciclo trimestrale, mentre in quelli quadrimestrali era variabile tra 18 e 16 puntate; non se ne trasmettevano mai 17, sia per ragioni di scaramanzia, ma anche perch\u00e9, con l'adozione del ciclo di quattro mesi, quando le trasmissioni erano 18 i cantanti ospiti fissi erano non pi\u00f9 uno ma due, e in alcune edizioni tre o quattro, che si alternavano ogni due mesi, per 9 puntate ciascuno, ai quali sovente veniva affidata la sigla finale, mentre quella di raccordo tra prima e seconda parte, e talvolta quella iniziale, era eseguita dallo stesso conduttore per i cicli condotti da Johnny Dorelli.\nAltra caratteristica inconfondibile del programma era l'elaborazione delle voci\u00a0\u2013 del conduttore, degli attori e dei cantanti\u00a0\u2013 che, grazie all'uso di un riverbero acustico artificiale e di applausi registrati, dava all'ascoltatore l'impressione che tutto si svolgesse in un teatro o in uno studio televisivo con un grande pubblico presente.\nAttori e cantanti ospiti.\nTranne Tot\u00f2, Erminio Macario, Sophia Loren e Silvana Mangano, oltre a diversi altri (che non vi hanno mai preso parte), una settantina di attori accreditati furono ospiti del programma; gli attori che parteciparono al primo ciclo, andato in onda dal 3 luglio al 25 settembre 1966, erano Walter Chiari, Alberto Lupo, Rina Morelli e Paolo Panelli, e la prima cantante ospite fissa fu Mina, che cantava anche la sigla finale, \"Sono come tu mi vuoi\"; in seguito Mina fu ospite fissa altre tre volte, nel 1974, 1976 e 1978. Altre cantanti ospiti abituali del programma furono Ornella Vanoni, che partecip\u00f2 per cinque volte, e Iva Zanicchi, che comparve in quattro edizioni. Tra i cantanti, Adriano Celentano partecip\u00f2 per cinque volte alla trasmissione, nel 1969, 1970\u00a0\u2013 in coppia con Claudia Mori \u2013 1972, 1973 e 1976.\nPersonaggi e sketch.\nNei dodici anni di trasmissione furono presentati un'ottantina di personaggi per un totale complessivo di oltre sketch, sia puramente comici sia le cosiddette \"scenette di situazione\" derivate dalla situation comedy radiofonica statunitense. Nella maggior parte dei casi i personaggi erano creazioni originali, con alcune riproposizioni gi\u00e0 presentate in precedenza, anche se quasi tutti, con poche eccezioni, non ricompariranno nelle edizioni successive.\nIl programma ebbe alti indici di ascolto, con circa 8 milioni di ascoltatori a puntata, e un indice di gradimento di 85 che ne favor\u00ec la sua lunga durata. Il programma veniva riproposto in replica anche il sabato pomeriggio fino al momento in cui, a fronte del grande successo ottenuto, in quello spazio venne ideata una trasmissione del tutto nuova, intitolata \"Gran variet\u00e0 bis\", dove oltre alla riproposizione degli sketch andati in onda alla domenica precedente se ne interpretavano anche altri del tutto nuovi con Lia Zoppelli, Carlo Campanini, Gianni Agus, Deddi Savagnone, Isa Bellini e Riccardo Garrone. Dopo la chiusura del programma, la stessa idea sar\u00e0 riproposta anche nel programma suo erede, \"Variet\u00e0, variet\u00e0\", andato in onda sul primo programma dal 1983 al 1989; al variet\u00e0 domenicale lo spazio del sabato venne denominato \"Variet\u00e0, variet\u00e0 bis\".\nLa scomparsa di Maurizio Jurgens segna di fatto la fine dell'epoca d'oro della trasmissione. Dopo il periodo con il nuovo titolo \"Pi\u00f9 di cos\u00ec...\", da luglio a ottobre del 1977 Johnny Dorelli present\u00f2 nella stessa fascia oraria la prima antologia della trasmissione, intitolata \"Buona domenica a tutti ovvero 10 anni di Gran variet\u00e0\", con Stefano Jurgens autore dei testi. Dal novembre dello stesso anno la trasmissione riparte in una versione riveduta, meno enfatica e senza le famose sigle che introducevano i vari componenti del cast. Si segnal\u00f2 principalmente il ritorno in trasmissione, dopo due anni, di Mina poco prima del suo ritiro ufficiale dalle scene. Dopo due cicli, Dorelli cedette il posto a Domenico Modugno che la condusse per una stagione, e infine Gino Bramieri fu il conduttore delle ultime due edizioni fino alla chiusura definitiva.\nSigle.\nLe sigle del programma, oltre quella di apertura, per le prime 37 edizioni erano due: una di raccordo tra prima e seconda parte (che venne abolita a partire dalla 38\u00aa edizione) e una di chiusura. Come il cast fisso di partecipanti, erano anch'esse sostituite a rotazione. Nei dodici anni di durata della trasmissione vennero presentati brani destinati ad avere successo nella classifica della Hit Parade (tra le tante, \"Lasciami stare\" di Rocky Roberts, \"Chimera\" di Gianni Morandi, \"L'appuntamento\" di Ornella Vanoni, \"Io domani\" di Marcella Bella e \"Una serata insieme a te\" di Johnny Dorelli e Catherine Spaak) ma anche altri di minore successo ma significativi (tra gli altri, \"Che strano amore\" di Caterina Caselli, \"L'amore \u00e8 una gran cosa\" di Johnny Dorelli e \"La fortuna ha le mutande rosa\" di Cochi e Renato).\nInoltre le sigle iniziali erano sempre cantate \u2013 un esempio fu \"Luglio agosto e settembre\" eseguita dai Ricchi e Poveri nel primo ciclo quadrimestrale del 1972, che non venne mai pubblicata su disco \u2013 fino al 27\u00b0 ciclo, nella primavera del 1973, quando venne eseguita con il Moog, il sintetizzatore elettronico. Nel 29\u00b0 ciclo, dell'autunno del 1973, la sigla iniziale e gli stacchetti di presentazione vennero eseguiti con il vocoder, strumento che permetteva di enfatizzare maggiormente l'estensione vocale.\nTrasmissione.\nNe vennero trasmessi 42 edizioni o cicli non consecutivi: i primi (dal luglio 1966 al giugno 1972) furono trimestrali per 13 puntate ciascuno, mentre i restanti 18, dal 25\u00b0 al 42\u00b0, dal luglio 1972 al luglio 1979, erano quadrimestrali per 18 o 16 puntate. Consecutivamente, dal 3 luglio 1966 al 31 ottobre 1976 (con le sole eccezioni del 2 novembre 1969, del 14 dicembre 1969 e del 2 novembre 1975) vennero mandate in onda 37 stagioni per 537 puntate. A partire da novembre 1976 fino al giugno del 1977 ebbe un'interruzione poich\u00e9 per due cicli venne mandato in onda un programma con titolo diverso ma dalle caratteristiche piuttosto simili, \"Pi\u00f9 di cos\u00ec...\", condotta nella prima serie da Raimondo Vianello e Sandra Mondaini e nella seconda serie da Enrico Montesano. In seguito, dal 6 novembre 1977 e fino all'8 luglio 1979 lo spettacolo torn\u00f2 al nome originale per gli ultimi 5 cicli di 88 trasmissioni, portando il totale delle puntate a 625.\nDal 15 luglio e fino al 30 dicembre 1979 and\u00f2 in onda \"Buona domenica a tutti ovvero 12 anni di Gran variet\u00e0\", la seconda antologia del programma, presentata da Gianni Agus, con i partecipanti pi\u00f9 rappresentativi delle edizioni storiche.\nNel 1991, sul primo canale radiofonico and\u00f2 in onda \"Nuances\", una trasmissione che scandagliava gli archivi radiofonici, con la riproposta di molti brani storici e anche alcuni sketch registrati ma poi censurati dalla Rai: memorabili furono alcuni brani del Fantozzi di Paolo Villaggio, ripresi direttamente dal primo libro con annesse parole piuttosto forti, che non andarono ovviamente mai in onda.\nNel 1994, su Rai Radio 2 and\u00f2 in onda una prima trasmissione rievocativa, \"Quel famoso Gran variet\u00e0\", condotto da Ilaria Moscato e Paolo Panelli alla sua ultima apparizione radiofonica.\nNel 1997 and\u00f2 in onda una seconda trasmissione in ricordo del programma, \"La mitica Sala A\", condotta da Simonetta Zauli per la regia di Marcello Casco.\nRifacimenti.\nNell'aprile del 1983 Rete 4, all'epoca appartenente al gruppo Mondadori, cerc\u00f2 di realizzare una trasposizione televisiva dello spettacolo radiofonico, dallo stesso titolo \"Gran variet\u00e0\", con i medesimi autori (Antonio Amurri e Dino Verde), diretta da Luciano Salce con lo pseudonimo di Pilantra e condotta da Loretta Goggi \u2013 che cantava anche la sigla finale\u00a0\u2013 con Paolo Panelli \u2013 storico partecipante di molte edizioni radiofoniche\u00a0\u2013 ma l'esperienza dur\u00f2 soltanto 10 puntate.\nDal novembre del 1983 al giugno 1989 venne realizzato un rifacimento radiofonico, stavolta andato in onda su Rai Radio 1 con il titolo di \"Variet\u00e0, variet\u00e0\", sempre con la regia di Federico Sanguigni e condotto, nelle prime due edizioni, coprodotte con la Radio Svizzera Italiana, dalla presentatrice elvetica Daniela Grigioni in coppia con Giorgio Bracardi. Nelle successive edizioni si succedettero alla conduzione anche Eleonora Giorgi, Paolo Panelli con la figlia Alessandra, Oreste Rizzini e Daniela Poggi.\nNel luglio del 2016, in occasione del 50\u00ba anniversario della trasmissione, viene proposto a Carlo Conti di condurre una nuova edizione del programma, riveduta e corretta: all'appello rispondono con entusiasmo diversi attori tra i quali Lando Buzzanca\u00a0\u2013 partecipante storico\u00a0\u2013 e Paola Minaccioni, ma la cosa non avr\u00e0 seguito.\nFantasie musicali.\nMina e Walter Chiari (31\u00b0 ciclo, estate 1974).\nMina, insieme al conduttore del ciclo Walter Chiari, analizza brevemente alcune curiosit\u00e0 e anomalie nella storia della canzone italiana sotto forma di inchiesta leggermente ironica, dimostrando che non esiste soltanto il binomio \"cuore\" e \"amore\", aggiugendoci diversi esempi esteri, e terminando con l'esecuzione di un suo brano. Di seguito si indicano i titoli degli argomenti, la data di trasmissione, i brani che compongono i vari medley e, quando noto, il brano conclusivo.\nMedley composto dai brani \"Come pioveva\", \"Guarda fuori come piove\", \"Camminando sotto la pioggia\", \"Singin' in the rain\", \"Ciao ciao bambina (Piove)\" e \"Raindrops keep fallin' on my head\". Brano conclusivo: \"Non gioco pi\u00f9\".\nMedley composto dai brani \"Fox della luna\", \"Tipitipitin\", \"Luna malinconica (Blue Moon)\", \"Luna marinara\", \"Luna rossa\", \"Moon river\" e \"Fly me to the moon\".\nMedley composto dai brani \"Signorinella\", \"Signorine non guardate i marinai\", \"La signorina della Quinta Strada\", \"Signorina grandi firme\", \"La ragazza col Montgomery\" e \"Girl from Ipanema\".\nMedley composto dai brani \"Vecchia America\", \"Mia vecchia Broadway\", \"Vecchia Europa\", \"Vecchio Scarpone\", \"Old Man River\" e \"Vecchia Roma\". Brano conclusivo: \"Dichiarazione d'amore\".\nMedley composto dai brani \"Trieste mia\", \"Stramilano\", \"Io ti ho incontrata a Napoli\", \"La porti un bacione a Firenze\", \"Venezia la luna e tu\", \"Ciao Turin\", \"Roma non fa' la stupida stasera\", \"Verona (Ramona)\", \"La lunga estate di Taormina\", \"I love Paris\", \"Autumn in New York\", \"San Francisco\", \"Vienna\", \"Splendida Copenhagen\" e \"London Town\".\nMedley composto dai brani \"Vipera\", \"L'uccellino della radio\", \"Il pinguino innamorato\", \"T'amo pio bove\", \"Vola colomba\", \"O ciucciariello\", \"Il leon\" e \"Ninna nanna del cavallino\".\nMedley composto dai brani \"Buongiorno Giuliana\", \"Buongiorno tristezza\", \"Buonanotte angelo mio\", \"Buonanotte mamma\", \"Buenas noche mi amor\", \"Goodnight\", \"Buond\u00ec\" e \"Buona sera signorina\".\nMedley composto dai brani \"Ricordi quelle sere\", \"Ricordate Marcellino\", \"Ricordati (Nature Boy)\", \"Souvenir d'Italie\", \"September in the rain\", \"Non dimenticar\" e \"Non dimenticar le mie parole\".\nMedley composto dai brani \"Maramao perch\u00e9 sei morto\", \"Il gatto in cantina\", \"La gatta\" e \"44 Gatti\".\nMedley composto dai brani \"Piccolissima serenata\", \"Grande grande grande\", \"Piccola Italy\", \"Tu s\u00ec 'na cosa grande\", \"Questo piccolo grande amore\" ed \"Eri piccola cos\u00ec\".\nMedley composto dai brani \"Santa Lucia\", \"E la barca torn\u00f2 sola\", \"Ebb Tide\", \"La Mer\", \"Il mare\", \"Guarda che luna\", \"Sono andati\" e \"Tutti al mare\".\nMedley composto dai brani \"Una bambola rosa\", \"Bambola\", \"La bambola\", \"Bombolo\", \"Thumbelina\" e \"Donna\".\nMedley composto dai brani \"Un angelo dal ciel\", \"Buonanotte angelo mio\", \"Un angelo blu\", \"You speak with an angel\" e \"Angeli negri (Angelitos Negros)\".\nMedley composto dai brani \"Soldi soldi soldi\", \"Mille lire al mese\", \"Se fossi milionario\", \"Cinquemila lire per un sorriso\", \"Pennies from heaven\" e \"Canzone da due soldi\".\nMedley composto dai brani \"Addio mia bella signora\", \"Addio sogni di gloria\", \"Ciao biondina, ciao\" e \"Arrivederci\".\nMedley composto dai brani \"Baby kiss me\", \"As time goes by\", \"Amore baciami\", \"Besame mucho\", \"Un bacio a mezzanotte\" e \"Il bacio\".\nMina e Johnny Dorelli (38\u00b0 ciclo, autunno 1977 \u2013 inverno 1978).\nMina, qui nella sua ultima partecipazione alla trasmissione, cinque mesi prima del ritiro ufficiale dalle scene (avvenuto il 23 agosto 1978), insieme al conduttore del ciclo Johnny Dorelli, a Marcello De Martino (che interviene in voce in sette puntate) e a diversi ospiti (che partecipano quasi tutti per due trasmissioni ciascuno), interpreta una fantasia musicale a tema. Di seguito si indicano i titoli degli argomenti, gli ospiti partecipanti, la data di trasmissione, i brani che compongono i vari medley e, quando noto, il brano conclusivo.\nMedley composto dai brani \"Scalinatella\", \"Scapricciatiello\", \"Maruzzella\", \"Torero\", \"Guaglione\", \"Pigliate 'na pastiglia\", \"Tu vuo' fa' l'americano\" e \"Caravan petrol\".\nMedley composto dai brani \"E la chiamano estate\", \"Rimpiangerai\", \"Baciami per domani\", \"Forse\", \"Cos'hai trovato in lui\", \"Estate\" e \"Una calda serata d'estate\".\nMedley composto dai brani \"Brazil\", \"Corcovado\", \"Felicidad\", \"Desafinado\", \"Insensatez\", \"Samba de aviao\" e \"La ragazza di Ipanema\".\nMedley composto dai brani \"Sei forte pap\u00e0\", \"Furia\", \"Sandokan\", \"La tartaruga\", \"Johnny Bassotto\", \"Lettera a Pinocchio\", \"Viva la pappa col pomodoro\", \"Impara a fischiettar\" e \"Supercalifragilistichespiralidoso\".\nMedley composto dai brani \"Sono come tu mi vuoi\", \"Solo pi\u00f9 che mai (Strangers in the night)\", \"Per chi\", \"La scala buia\", \"Clair\", \"Colpa mia\", \"E penso a te\" e \"Una serata insieme a te\". Brano conclusivo: \"Ma che bont\u00e0\".\nMedley composto dai brani \"Non gioco pi\u00f9\", \"L'immensit\u00e0\", \"Winchester cathedral\", \"Amor mio\", \"Azzurro\", \"Yesterday\", \"Tanto pe' cant\u00e0\", \"Margherita\" e \"Piange il telefono\".\nMedley composto dai brani \"Storia d'amore\", \"Killing me softly with his song\", \"You are the sunshine of my life\", \"Insieme\", \"L'importante \u00e8 finire\", \"Vincent\", \"Feelings\", \"I giardini di marzo\" e \"Buonasera dottore\".\nMedley composto da brani tratti dalle commedie musicali \"Rugantino\", \"Ciao Rudy\" e \"Aggiungi un posto a tavola\". Mina non fu presente alla trasmissione.\nMedley composto dai brani \"Parlami d'amore Mari\u00f9\", \"Ma l'amore no\", \"Il Padrino (Parla pi\u00f9 piano)\", \"La decima vittima\", \"Amore, Amore, Amore\", \"More\" e \"Metti una sera a cena\"."}
{"id": "654309", "revid": "599013", "url": "https://it.wikipedia.org/wiki?curid=654309", "title": "Jts", "text": ""}
{"id": "654310", "revid": "117882497", "url": "https://it.wikipedia.org/wiki?curid=654310", "title": "Praesidium", "text": "Praesidium (scritto anche presidium) \u00e8 un termine latino (originariamente significava 'presidio') utilizzato in tedesco (\"Pr\u00e4sidium\") e poi ripreso da altre lingue per indicare l'organo direttivo di diverse organizzazioni o l'ufficio di presidenza di un'assemblea.\nIn Germania \u00e8 detto praesidum l'ufficio di presidenza del Bundestag e del Bundesrat. Il primo \u00e8 costituito dal presidente del Bundestag e da un certo numero di vicepresidenti, uno per ciascuna \"Fraktion\" (gruppo parlamentare). Il secondo \u00e8 costituito dal presidente del Bundesrat e da tre vicepresidenti. Anche nei Paesi Bassi \u00e8 detto praesidum l'ufficio di presidenza delle camere del parlamento, costituito dal presidente e dai vicepresidenti.\n\u00c8 denominato praesidium anche l'organo collegiale che dirige le organizzazioni studentesche in Germania, Austria, Svizzera, Belgio, Paesi Bassi e Polonia.\nStati comunisti.\nIn Unione Sovietica, dal 1936 fino al 1991, e in altri paesi comunisti dell'Europa Orientale il praesidium del parlamento (\"Praesidium del Soviet Supremo\" in Unione Sovietica) era l'organo collegiale, eletto dal parlamento tra i suoi membri, che svolgeva collegialmente le funzioni di capo dello Stato ed esercitava le funzioni del parlamento tra una sessione e l'altra, controllando gli organi eletti dallo stesso (governo, giudici ecc.) ed emanando decreti aventi forza di legge da sottoporre alla sua successiva ratifica. Un organo del genere \u00e8 presente anche in altri stati comunisti, seppur con diversa denominazione, ad esempio \"comitato permanente\" del parlamento (come nella Repubblica Popolare Cinese) o \"consiglio di stato\" (come a Cuba). Il presidente di questi organi ha, di fatto, un ruolo equivalente a quello del presidente della repubblica; la carica \u00e8 frequentemente ricoperta dal segretario generale del partito comunista.\nIn Unione Sovietica, dal 1952 al 1966, fu denominato \"Praesidium del Comitato centrale del PCUS\" quello che in seguito venne denominato \"Politburo\" (ufficio politico). Anche in altri stati comunisti sono state utilizzate denominazioni analoghe."}
{"id": "654311", "revid": "1305772", "url": "https://it.wikipedia.org/wiki?curid=654311", "title": "Uplink (videogioco)", "text": "Uplink \u00e8 un videogioco di simulazione di hacking, sviluppato e pubblicato nel 2001 dalla Introversion Software.\nTrama.\nNel gioco, il giocatore assume il ruolo di un hacker nell'anno 2010, che lavora come agente della Uplink Corporation. Il personaggio, contattato dai clienti tramite la BBS della Uplink, svolge varie missioni compiendo diverse attivit\u00e0 di hacking e cracking, guadagna denaro e pu\u00f2 acquistare hardware e software da equipaggiare sul suo gateway. Un giorno, il personaggio riceve un'e-mail postuma da un agente defunto della Uplink che lavorava per la ARC (Andromeda Research Corporation), con la quale inizia di fatto la trama. Nel messaggio viene spiegato come la ARC starebbe sviluppando un virus conosciuto come \"Revelation\", che dovrebbe distruggere Internet; contemporaneamente la Arunmor, una compagnia rivale, starebbe cercando di fermare la ARC sviluppando il software \"Faith\" per contrastare il virus. Il personaggio pu\u00f2 quindi scegliere se lavorare per la ARC o per la Arunmor, con un'ampia libert\u00e0 di scelta su come proseguire nel gioco, che pu\u00f2 avere diversi finali. Ad esempio, le missioni per la ARC o per la Arunmor (che determinano la trama del gioco) sono di per s\u00e9 opzionali e possono essere ignorate dal giocatore, che pu\u00f2 continuare a svolgere normali missioni di hacking.\nStile.\n\"Uplink\" mira a ricreare scenari di hacking simili a quelli cinematografici dei film \"Hackers\", \"I signori della truffa\", \"Wargames - Giochi di guerra\" e \"\". Nel gioco possono essere notati riferimenti a fatti realmente accaduti o citazioni dei film menzionati; ad esempio sono presenti il server della Steve Jackson Games (che risulta sequestrato, come accaduto durante l'operazione Sundevil) e un sistema di controllo per un missile nucleare (citazione di \"Wargames - Giochi di guerra\"). Il tema dell'hacking \u00e8 stato rappresentato in modo stilizzato e semplificato, ma ha comunque sortito alcune controversie.\nIl gioco ha alcune caratteristiche inusuali, tra cui un client IRC incorporato per comunicare con altri giocatori ed una funzione \"multi monitor\", che permette di giocare su due monitor tramite una connessione LAN ad un altro computer. Questa funzione \u00e8 stata spesso confusa per multiplayer dai giocatori poich\u00e9 nella prima versione \u00e8 stata chiamata \"network\".\nColonna sonora.\nLa colonna sonora del gioco \u00e8 composta da diversi brani in formato S3M, MOD e XM. I file originali sono inclusi nel CD bonus che inizialmente veniva fornito in aggiunta gratuita a coloro che avevano fatto da referente per altri acquirenti. Il disco contiene anche alcuni brani che non sono stati inclusi nella colonna sonora, che \u00e8 composta dalle seguenti tracce:\nPubblicazione.\nIl gioco \u00e8 stato pubblicato per GNU/Linux e Microsoft Windows direttamente da Introversion, mentre \u00e8 stato portato e pubblicato per Mac rispettivamente da Contraband e Ambrosia Software. Chris Delay, uno dei progettisti del gioco, ha dichiarato in un'intervista di PC Gamer che non \u00e8 stata realizzata alcuna pubblicit\u00e0 e che la fama di \"Uplink\" deriva unicamente dal \"passaparola\" tra utenti.\nUna versione pubblicata negli Stati Uniti \u00e8 stata pubblicata e distribuita da Strategy First con il titolo \"Uplink: Hacker Elite\". Da quando Strategy First ha chiuso per bancarotta, viene distribuita con lo stesso nome da Stardock e TotalGaming.net. Il gioco \u00e8 attualmente disponibile tramite un servizio di distribuzione online basato sul software Steam di Valve Software e nello store ufficiale della Introversion.\nSono state pubblicate varie patch per \"Uplink\" che \u00e8 attualmente alla versione 1.55.\nDiritti di \"Hacker Elite\".\nPoco prima di fallire per bancarotta, Strategy First, distributrice della versione \"Hacker Elite\", ha smesso di pagare i diritti a Introversion a causa dei problemi finanziari, ma ha continuato a vendere il gioco in concorrenza con Introversion. Alcune versioni di \"Uplink: Hacker Elite\" sono state modificate, quindi molte modifiche e patch non funzionano con questa versione.\nIl 20 gennaio 2006, Introversion ha annunciato che avrebbe intrapreso azioni legali contro tutti i rivenditori di \"Uplink: Hacker Elite\", ma non contro Stardock.\nDa luglio 2006, il gioco \u00e8 disponibile per i clienti del nord America tramite la distribuzione online IGN Direct2Drive mentre dal 23 agosto 2006 Uplink \u00e8 disponibile per l'acquisto tramite il servizio Steam della Valve Software.\nFan.\n\"Uplink\" ha un'affermata comunit\u00e0 di \"modders\" che hanno creato temi grafici e audio, gateway e altre aggiunte per il gioco. A met\u00e0 2003, Introversion ha iniziato a vendere il codice sorgente del gioco, assieme ad altri programmi di utilit\u00e0 nel CD aggiuntivo chiamato \"Uplink Developer CD\". Questo ha portato ad un grande numero di modifiche del gioco da parte dei fan, tra cui nuovi temi grafici, suoni e musiche, nuovi tipi di missione, altri server su cui poter operare, nuovi programmi e sistemi di sicurezza e totali revisioni del gioco."}
{"id": "654312", "revid": "287204", "url": "https://it.wikipedia.org/wiki?curid=654312", "title": "Macram\u00e8 (disambigua)", "text": ""}
{"id": "654314", "revid": "287204", "url": "https://it.wikipedia.org/wiki?curid=654314", "title": "Macrame", "text": ""}
{"id": "654315", "revid": "599013", "url": "https://it.wikipedia.org/wiki?curid=654315", "title": "Jfs", "text": ""}
{"id": "654316", "revid": "22397", "url": "https://it.wikipedia.org/wiki?curid=654316", "title": "U.S. Arco", "text": ""}
{"id": "654317", "revid": "158286", "url": "https://it.wikipedia.org/wiki?curid=654317", "title": "Sant'Oddone di Cluny", "text": ""}
{"id": "654318", "revid": "158286", "url": "https://it.wikipedia.org/wiki?curid=654318", "title": "Sant'Oddone da Cluny", "text": ""}
{"id": "654321", "revid": "729019", "url": "https://it.wikipedia.org/wiki?curid=654321", "title": "Architettura Power", "text": "L'Architettura Power (In lingua inglese Power Architecture) \u00e8 un insieme di specifiche che riuniscono un ampio insieme di set di istruzioni per microprocessori RISC sviluppati da societ\u00e0 come IBM, Freescale, AMCC, Tundra e P.A. Semi. La gestione del consorzio Power.org \u00e8 affidata a rappresentanti di pi\u00f9 di 40 societ\u00e0.\nL'architettura Power non va confusa con le varie generazioni di architetture POWER dato l'architettura POWER, e le sue derivate PowerPC e Cell sono un sottoinsieme delle specifiche Power.\nStoria.\nL'architettura Power nacque all'inizio degli anni 80 nei laboratori IBM dove i tecnici della societ\u00e0 cercavano di realizzare un'architettura RISC ad alte prestazioni per workstation e server. I risultati delle loro ricerche portarono allo sviluppo dell'architettura POWER, le cui prime applicazioni si ebbero nei sistemi RISC System/6000 (in seguito RS/6000). Il primo esponente della categoria era il POWER1 un processore formato da 11 integrati.\nNel 1992 Apple Computer, Motorola e IBM formarono l'alleanza AIM per sviluppare personal computer basati su processori derivati dall'architettura POWER. Gli sforzi delle societ\u00e0 crearono la famiglia PowerPC, una versione ridotta delle specifiche POWER. Il primo processore della famiglia fu il PowerPC 601 una versione a singolo chip del POWER1 che venne utilizzato in alcuni Power Macintosh e in alcuni sistemi RS/6000 di fascia bassa.\nIBM espanse l'architettura POWER per i suoi sistemi RS/6000 e sviluppo il processore POWER2, un processore a 8 integrati prodotto nel 1993. IBM ne realizz\u00f2 anche una versione su singolo integrato chiamata \"POWER2 Super Chip\" nel 1996.\nAll'inizio degli anni 90 IBM decise di rimpiazzare l'architettura CISC dei suoi minicomputer AS/400 con un'architettura RISC. I manager della societ\u00e0 volevano utilizzare l'architettura PowerPC ma alcune mancanze del progetto spinsero gli ingegneri ad espandere l'architettura. La nuova architettura venne chiamata Amazon o PowerPC AS. Il gruppo di sviluppo dell'RS/6000 si aggiunse al progetto e aggiunse alcune caratteristiche del POWER2 portando allo sviluppo della linea a 64 bit RS64 nel 1997 utilizzata in alcune versioni di AS/400 e RS/6000.\nL'alleanza AIM intanto continuava lo sviluppo dell'architettura POWERPC e nel 1997 present\u00f2 la seconda versione dei processori PowerPC. Il PowerPC 602 per set-top box e console, il PowerPC 603 per computer di fascia bassa e per portatili, il PowerPC 604 per workstation e il PowerPC 620 per macchine ad alte prestazioni a 64 bit. I 602 e il 620 non ebbero molto successo mentre il 603 e il 604 furono molto popolari dei loro ambiti. IBM e Motorola rilasciarono il \"Book E\" un'estensione dei processori PowerPC utilizzata in dispositivi embedded come i Motorola PowerQUICC e la famiglia PowerPC 400 di IBM.\nI successivi sforzi dell'alleanza AIM produssero la terza generazione PowerPC il PowerPC 750 nel 1997. Motorola e IBM dopo questo processore decisero di separarsi nello sviluppo dei nuovi processori. Il processori \"G3\" sono stati popolari nei portatili Apple e in molti dispositivi embedded. Motorola inoltre ha utilizzato il core G3 per sviluppare molti integrati SoC ed ha utilizzato il core G3 come base per lo sviluppo del PowerPC 7400 un processore con integrato un'unit\u00e0 SIMD chiamata AltiVec. Il \"PowerPC G4\" venne presentato nel 1999 e venne utilizzato da Apple nei suoi computer (serie G4) e da molte compagnie di telecomunicazioni.\nNel 1998 il POWER3 unific\u00f2 il set di istruzioni PowerPC e POWER2 ma venne utilizzato solo da IBM nei RS/6000.\nNel 2000 IBM rilasci\u00f2 l'ultima implementazione dell'architettura Amazon l'RS64-IV che venne utilizzato dagli AS/400 e RS/6000. Queste macchine vennero rinominate eServer, iSeries e eServer pSeries. IBM inoltre sviluppo Gekko, un processore basato sul PowerPC 750CXe per Nintendo e utilizzato nella console GameCube.\nNel 2001 IBM presento il POWER4 un processore che unificava l'architettura POWER3 e Amazon, le nuove specifiche presero il nome PowerPC ISA v.2.00.\nNel 2002 Apple necessitava di un processore ad alte prestazioni per le sue macchine e convinse IBM a realizzare il PowerPC 970. Apple chiam\u00f2 questa generazione di processori come \"G5\". Il 970 era una versione ridotta del POWER4, il processore mancava di alcune peculiarit\u00e0 dell'architettura POWER3 e Amazon ma aveva in pi\u00f9 l'unit\u00e0 AltiVec. Il 970 \u00e8 stato utilizzato da Apple nei suoi computer e da IBM in applicazioni embedded di fascia alta.\nTundra compr\u00f2 la famiglia di microcontrollori PowerPC 100 da Motorola nel 2003 e nel 2004 Motorola decise di riorganizzarsi creando la societ\u00e0 Freescale Semiconductor e trasferendovi la divisione semiconduttori.\nCulturecom licenzi\u00f2 la tecnologia PowerPC da IBM per il processore V-Dragon prodotto nel 2003\nIBM nel 2004 present\u00f2 il POWER5 un'evoluzione del POWER4 con l'aggiornamento delle specifiche PowerPC alle v.2.01 e in seguito alle v.2.02 in 2005 with the POWER5+.\nAMCC compr\u00f2 da IBM la famiglia PowerPC 400 nel 2004.\nCray Inc. costru\u00ec il supercomputer Red Storm utilizzando processori PowerPC 440 come base per i sistema di comunicazione.\nPower.org viene fondata da IBM e da altre 15 societ\u00e0 per favorire lo sviluppo dell'architettura Power.\nNel 2005 Apple annuncia l'abbandono della tecnologia PowerPC in favore della tecnologia Intel.\nNel 2005 vengono rese note le specifiche del processore Cell, un processore sviluppato congiuntamente da IBM, Sony e Toshiba nei quattro anni precedenti. Il primo uso del processore \u00e8 la console PlayStation 3. Cell utilizza un core PowerPC a 64 bit e diversi core indipendenti SIMD per svolgere le funzioni multimediali. IBM inoltre present\u00f2 lo Xenon, un processore tri-core a 64 bit basato su core PowerPC e utilizzato dalla Microsoft per la Xbox 360. Il PowerPC inoltre \u00e8 alla base del processore Broadway, il processore utilizzato da Nintendo per la sua console Wii.\nP. A. Semi ha licenziato la tecnologia PowerPC da IBM per lo sviluppo dei processori PWRficient.\nFreescale nel 2006 entra a far parte di Power.org e IBM rilascia le specifiche PowerPC 405 liberamente accessibili per ricerca e uso accademico.\nRapport Inc. presenta Kilocore un processore formato da 1024 processori a 8 bit gestiti da un core PowerPC.\nPower.org presenta le Power ISA versione 2.03. nel settembre del 2006. Tutte le specifiche PowerPC sono racchiuse in una sola specifica. Le specifiche includo inoltre la virtualizzazione, le istruzioni VMX e la gestione della codifica variabile.\nPower.org ha lavorato alla Power Architecture Platform Reference. PAPR fornisce le specifiche fondamentali per lo sviluppo di sistemi basati su processori PowerPC e sul sistema operativo Linux.\nNel 2006 i primi tre e 28 dei 50 pi\u00f9 veloci supercomputer del pianeta, secondo la classifica TOP500, sono basati su architettura Power (inclusi quattro Cray XT3).\nDiverse compagnie hanno sviluppato e sviluppano processori basati sull'architettura Power. Le societ\u00e0 sono: IBM, Freescale, Tundra, AMCC, Culturecom, P.A.Semi, Cray e Rapport.\nSpecifiche.\nPower ISA v.2.03.\nLe specifiche Power ISA v2.03 sono basate sulle specifiche PowerPC ISA v.2.02 del POWER5+ e delle estensioni Book E del PowerPC. Sono divise in cinque parti:\nCore compatibili:\nCore non compatibili:\nPower ISA v.3.0.\nLe specifiche per Power ISA v.3.0 sono state rilasciate nel novembre 2015, le prime dopo la costituzione della OpenPOWER Foundation e prevedono un aumento del broad spectrum di workloads e rimuove le categorie server e dedicate mentre mantiene la retrocompatibilit\u00e0 e aggiunge supporto per le istruzioni VSX-3.\nLe nuove funzioni includono le operazioni a virgola mobile con precisione quad 128-bit, la generazione di numeri random, il supporto hardware per il garbage collection e il supporto hardware per il trusted computing.\nCompatibilit\u00e0:\nGlossario.\nPossono esserci equivoci nel significato dei termini POWER, PowerPC e Architettura Power. La seguente tabella presenta un glossario con brevi descrizioni per ogni termine e collegamenti agli articoli principali."}
{"id": "654322", "revid": "30610", "url": "https://it.wikipedia.org/wiki?curid=654322", "title": "Universit\u00e0 degli Studi della Campania Luigi Vanvitelli", "text": "LUniversit\u00e0 degli Studi della Campania \"Luigi Vanvitelli\" (fino al 22 novembre 2016 Seconda Universit\u00e0 degli Studi di Napoli, in acronimo SUN) \u00e8 una universit\u00e0 statale italiana istituita nel 1990, quinta in ordine cronologico nella regione Campania. La sede legale \u00e8 ubicata nella citt\u00e0 di Caserta.\nStoria.\nLa sua costituzione venne prevista dal DPCM 12 maggio 1989, che ne programmava l'istituzione nell'ambito del piano di sviluppo quadriennale delle universit\u00e0 1986-1990 per scorporo della facolt\u00e0 universitaria di medicina e chirurgia dell'Universit\u00e0 degli Studi di Napoli Federico II; l'istituzione formale venne sancita dalla legge 7 agosto 1990, n. 245 demandando alla decretazione ministeriale la costituzione delle facolt\u00e0 e l'attivazione dei relativi corsi di laurea. In attuazione vennero emanati il D.M. 25 marzo 1991 e il successivo D.P.R. 28 ottobre 1991, che istituiva le facolt\u00e0 di scienze matematiche, fisiche e naturali e di lettere e filosofia nell'ambito dell'attuazione del piano di sviluppo triennale delle universit\u00e0 1991-1993. Il D.P.R. 27 aprile 1992 ne decret\u00f2 infine l'ubicazione ufficiale delle strutture.\nDurante gli anni novanta si ebbe un progressivo aumento delle attivit\u00e0, del numero degli iscritti, oltre che a quello del personale docente e amministrativo; e nel 1995 furono poste le premesse, con apposito protocollo d'intesa, per la costruzione di un nuovo policlinico universitario nella citt\u00e0 di Caserta, destinato a sostituire il primo policlinico di Napoli, i cui lavori di costruzione iniziarono nel 2003. Nel 2005, nell'ambito di una collaborazione dell'ateneo nell'ambito del consorzio interuniversitario INNOVA, venne costituito il laboratorio Circe, situato nel territorio del comune di San Nicola la Strada ove si studia il nucleo degli astri e si effettuano datazioni di reperti archeologici. Nel 2009, nel corso della manifestazione Giornate Scientifiche dell'Ateneo, venne poi inaugurato un nuovo aulario in Santa Maria Capua Vetere, sito in via Raffaele Perla, comprensivo di 15 aule, un laboratorio multimediale, un parcheggio per auto capace di ospitare in tutto 2.500 studenti.\nIntanto, i lavori per la costruzione del policlinico di Caserta, che avrebbero dovuto essere completati nel 2015, risultano per\u00f2 fermi, dopo la rinuncia dell'ultima ditta alla quale venne affidato l'incarico. Nel marzo dello stesso anno il Senato accademico deliber\u00f2 il cambio del nome, avviando una procedura il cui iter si concluse l'8 novembre 2016.\nIl dibattito sul cambio di denominazione.\nA partire dagli anni 2000 si \u00e8 cominciato a discutere il cambio di denominazione dell'ateneo; nel 2010 una delibera del consiglio regionale della Campania si espresse a favore della denominazione \"Universit\u00e0 di Caserta \u2013 Terra di Lavoro\", e durante l'inaugurazione dell'anno accademico 2014/2015 il rettore Giuseppe Paolisso, eletto nel 2014, annunci\u00f2 la valutazione di tre ipotesi; ovvero \"Universit\u00e0 di Caserta\", \"Universit\u00e0 Luigi Vanvitelli\", \"Universit\u00e0 della Campania \u2013 Luigi Vanvitelli\". Nel 2015, nonostante una delibera del comune di Caserta e di alcune interrogazioni parlamentari effettuate al governo Renzi, il 31 marzo il senato accademico si espresse per la denominazione \"Universit\u00e0 della Campania \u2013 Luigi Vanvitelli\", annunciando l'avvio della procedura - che prevede l'approvazione del MIUR - ed anche l'indizione di un concorso internazionale per la scelta di un nuovo logo dell'ateneo, con costi di \"rebranding\" non inferiori a 65.000 euro. \nLa procedura si \u00e8 conclusa con l'approvazione, da parte del Ministero dell'Istruzione, dell'Universit\u00e0 e della Ricerca, del nuovo statuto, l'8 novembre 2016, che ha previsto il cambio di denominazione come approvato dal senato accademico il 31 marzo 2015. La nuova denominazione, in vigore dal 23 novembre 2016, \u00e8 stata scelta in onore del famoso architetto Luigi Vanvitelli, tra le cui opere si annovera la Reggia di Caserta. L'indicazione geografica \"Campania\" \u00e8 una scelta dovuta al fatto che i dipartimenti universitari sono collocati in diverse citt\u00e0 della regione, afferenti alla citt\u00e0 metropolitana di Napoli e alle province di Caserta e Avellino.\nStrutture.\nL'ateneo si articola nei seguenti dipartimenti universitari:\nL'Ateneo ha due sedi di rettorato, una a Napoli, via Costantinopoli, nei pressi del vecchio policlinico, ma \u00e8 anche presente un ufficio distaccato a Caserta, che costituisce sede legale. Le sedi sono dislocate tra Caserta, il territorio provinciale e la citt\u00e0 di Napoli, quasi tutte in strutture di interesse storico e culturale.\nIn seguito alla riorganizzazione ai sensi della legge 30 dicembre 2010, n. 240, si articola in sedici dipartimenti universitari, due scuole d'ateneo, circa sessanta scuole di specializzazione mediche e una scuola di specializzazione per le professioni legali. A Napoli si trovano i dipartimenti dell'area medica e alcuni centri di servizio dell'Ateneo, ubicati principalmente all'interno e nelle immediate vicinanze del centro storico di Napoli.\nIn seno all'ente vi \u00e8 la scuola di medicina e chirurgia con sede a Napoli e con una sezione a Caserta. Sono inoltre attivi un comitato per lo sport universitario e un coro polifonico.\nAversa.\nNella citt\u00e0 di Aversa ha sede il dipartimento di ingegneria nel complesso della Real casa dell'Annunziata di Aversa, edificato intorno agli inizi del XIV secolo. Il plesso rientrava tra quelle istituzioni religiose con fini assistenziali promosse dagli Angioini anche per il controllo del territorio. L'aula della ex facolt\u00e0 si trova nella stessa citt\u00e0, ed \u00e8 sito in via Michelangelo Buonarroti.\nIl dipartimento di architettura e disegno industriale \"Luigi Vanvitelli\" - ha invece sede nella chiesa di San Lorenzo \"ad septimum\" in Aversa, che sorge in una localit\u00e0 che gi\u00e0 in epoca antica rivestiva caratteri di grande interesse, sulla antica via Consolare Campana \"ad septimum\", cio\u00e8 al settimo miglio della citt\u00e0 di Capua. Il complesso monumentale comprende l'omonima chiesa ed \u00e8 costruito intorno al chiostro.\nCapua.\nPresso l'omonima cittadina ha sede il dipartimento di economia, presso quello che fu il convento di Santa Maria delle Dame Monache, successivamente denominato Caserma Ettore Fieramosca, \u00e8 situato a Capua al Corso Gran Priorato di Malta, oggetto di lavori di ristrutturazioni e di riqualificazione del complesso, tra il 2007 ed il 2007.\nCaserta.\nIl capoluogo di provincia ospita diversi uffici amministrativi e quattro dipartimenti: Il dipartimento di Psicologia che ha sostituito la vecchia facolt\u00e0 creata nel 2001, per scorporo dalla facolt\u00e0 di lettere e filosofia, il dipartimento di scienze e tecnologie ambientali biologiche e farmaceutiche ed il dipartimento di matematica e fisica che hanno anch'essi sostituito le precedenti facolt\u00e0 e situati come le stesse nel polo scientifico cittadino, sito in viale Lincoln.\nIl dipartimento di scienze politiche \"Jean Monnet\", operativo anno accademico 2011-2012 \u00e8 invece collocati presso il complesso di viale Ellittico, presso uno stabile in precedenza di propriet\u00e0 di Poste Italiane, ed acquistato dall'universit\u00e0 nel 2006. Quest'ultimo ha rimpiazzato la precedente facolt\u00e0, che aveva originariamente sede nel complesso monumentale del Belvedere di San Leucio, sui monti Tifatini, un tempo comune e successivamente frazione di Caserta, la quale inizi\u00f2 l'attivit\u00e0 didattica nell'anno accademico 2006-2007 con il corso di laurea in scienze politiche. Infine, presso il centro direzionale cittadino \u2013 in localit\u00e0 San Benedetto \u2013 \u00e8 ospitata la sede del corso di laurea magistrale in medicina e chirurgia che si avvale di una convenzione con l'ospedale di Caserta e altre strutture napoletane.\nNapoli.\nNel capoluogo regionale si trova il primo policlinico di Napoli, la Scuola di medicina e chirurgia, altri uffici amministrativi e gli otto dipartimenti delle discipline mediche. Le attivit\u00e0 formative del corso di laurea in medicina e chirurgia si svolgono presso il primo policlinico di Napoli e altre aziende ospedaliere convenzionate; per tale corso vi \u00e8 anche una sede distaccata della segreteria studenti, situata ad Ariano Irpino. Altre strutture hanno sede nel complesso di Sant'Andrea delle Dame e nel complesso di Santa Patrizia. Presso i chiostri di Santa Patrizia, l'universit\u00e0 ospita il Museo di anatomia umana.\nSanta Maria Capua Vetere.\nA Santa Maria Capua Vetere si trovano i dipartimenti di giurisprudenza e quello di lettere e beni culturali. Il dipartimento di giurisprudenza \u00e8 ubicato presso palazzo Melzi in via Mazzocchi unitamente alla scuola di specializzazione per le professioni legali.\nIl dipartimento di lettere e beni culturali si trovava \u2013 dal 1992 al 2014 \u2013 presso il monastero medievale dedicato a san Francesco a Santa Maria Capua Vetere. Quest'ultima struttura agli inizi del XVII secolo venne occupata dai frati minori dell'ordine di San Francesco da Paola, e divenne un monastero, costruito su un antico criptoportico romano, fino a quando nel 1738 vi vennero alloggiati i soldati borbonici e dal 6 febbraio 1807 \u00e8 stato trasformato in un carcere. Il dipartimento di lettere \u00e8 situato presso l'aulario di via Perla, che serve anche quello di giurisprudenza."}
{"id": "654323", "revid": "17351", "url": "https://it.wikipedia.org/wiki?curid=654323", "title": "Lockheed C-5", "text": ""}
{"id": "654324", "revid": "32116", "url": "https://it.wikipedia.org/wiki?curid=654324", "title": "D3BO", "text": ""}
{"id": "654326", "revid": "32116", "url": "https://it.wikipedia.org/wiki?curid=654326", "title": "R2D2", "text": ""}
{"id": "654327", "revid": "17351", "url": "https://it.wikipedia.org/wiki?curid=654327", "title": "C-5 Galaxy", "text": ""}
{"id": "654328", "revid": "9", "url": "https://it.wikipedia.org/wiki?curid=654328", "title": "C-5", "text": ""}
{"id": "654329", "revid": "32116", "url": "https://it.wikipedia.org/wiki?curid=654329", "title": "C3PO", "text": ""}
{"id": "654331", "revid": "661526", "url": "https://it.wikipedia.org/wiki?curid=654331", "title": "SUN", "text": ""}
{"id": "654333", "revid": "224230", "url": "https://it.wikipedia.org/wiki?curid=654333", "title": "Seconda universit\u00e0 degli studi di Napoli", "text": ""}
{"id": "654334", "revid": "110157", "url": "https://it.wikipedia.org/wiki?curid=654334", "title": "Coppa Italia 1975-1976", "text": "La Coppa Italia 1975-1976 fu la 29\u00aa edizione della manifestazione calcistica. Inizi\u00f2 il 27 agosto 1975 e si concluse il 29 giugno 1976.\nLa composizione dei gironi precampionato non rispett\u00f2 un criterio di teste di serie, e ci\u00f2 comport\u00f2 l'eliminazione precoce di un'importante protagonista come la Campione d'Italia ad opera dell', mentre la fu estromessa dalla e il dal Verona.\nLa seconda fase, iniziata a maggio senza le torinesi assolute protagoniste del campionato, vide imporsi da un lato il rampante di Corrado Ferlaino, e dall'altra un Verona che firm\u00f2 l'impresa battendo l'Inter al Bentegodi e superandola per differenza reti.\nIn finale a Roma gli scaligeri sembrarono tenere fino ad un quarto d'ora dalla fine, ma un'autorete su un infortunio del portiere apr\u00ec la via di una goleada azzurra coi partenopei che si aggiudicarono la loro seconda coppa.\nSecondo turno.\nLa Fiorentina parte dal secondo turno come detentrice della Coppa Italia."}
{"id": "654335", "revid": "599013", "url": "https://it.wikipedia.org/wiki?curid=654335", "title": "Alessandro Ballan", "text": "Professionista dal 2004 al 2016, in carriera ha vinto il Giro delle Fiandre 2007 e si \u00e8 laureato campione del mondo in linea nel 2008 a Varese.\nCarriera.\nI primi anni e l'esordio nel professionismo.\nInizia la carriera ciclistica a 8 anni tra i giovanissimi dell'UC Giorgione. Nel 1998 passa dilettante militando prima nella Zalf-D\u00e9sir\u00e9e-Fior, poi nella Trevigiani e nella Cyber Team; in sei stagioni, quattro da Under-23 e due da \u00e9lite, colleziona 13 vittorie, tra cui il Gran Premio Calvatone, in provincia di Cremona, nel 2002 e il Trofeo ZS\u0160DI nel 2003. Sempre nel 2003 coglie il terzo posto al campionato italiano dilettanti \u00e9lite.\nPassa professionista all'inizio del 2004 con la Lampre di Giuseppe Saronni, e in stagione partecipa ad alcune prove di Coppa del mondo. L'anno dopo si classifica sesto al Giro delle Fiandre, vince una tappa alla Driedaagse De Panne (primo successo da \"pro\") e una all'Eneco Tour e viene convocato, seppur da riserva, in Nazionale per la prova in linea dei campionati del mondo di Madrid.\nNel 2006, dopo aver vinto il Trofeo Laigueglia ed essere giunto quarto alla Milano-Torino e ottavo alla Milano-Sanremo, si mette in luce nelle classiche del Nord, cogliendo il quinto posto al Giro delle Fiandre e, una settimana dopo, il terzo posto alla Parigi-Roubaix grazie alla squalifica di tre corridori giunti davanti a lui ma colpevoli di aver attraversato un passaggio a livello chiuso. Nel finale di stagione prende quindi il via alla corsa in linea dei campionati del mondo di Salisburgo, vinta da Paolo Bettini, ritirandosi.\n2007-2009: il Giro delle Fiandre e il titolo mondiale.\nNel 2007 riesce ad imporsi al Giro delle Fiandre scattando sul muro di Grammont e poi battendo in una volata a due il rivale belga Leif Hoste. Qualche mese dopo, in agosto, vince la Vattenfall Cyclassics di Amburgo grazie ad un attacco da \"finisseur\" cominciato a meno di un chilometro dal traguardo; cos\u00ec, come l'anno precedente viene schierato nella gara in linea dei mondiali, e come l'anno precedente ad imporsi \u00e8 il compagno di squadra Bettini.\nL'anno dopo si classifica quarto al Giro delle Fiandre e nuovamente terzo alla Parigi-Roubaix, mentre alla Vuelta a Espa\u00f1a riesce a vincere una tappa di alta montagna, grazie ad una fuga da lontano, e ad indossare la maglia di leader della classifica per un giorno. Il 28 settembre 2008 \u00e8 il giorno del suo successo pi\u00f9 importante: Ballan vince infatti il campionato del mondo in linea sul circuito di Varese; nell'occasione \u00e8 protagonista di uno scatto a 2\u00a0km dal traguardo che gli permette di staccare un gruppetto di 12 corridori, fra i quali i suoi due compagni di squadra Cunego e Rebellin (giunti rispettivamente secondo e quarto), lo spagnolo Rodriguez e i danesi Breschel (giunto terzo) e S\u00f8rensen.\nInizia la stagione 2009 saltando le classiche di primavera e il Giro d'Italia a causa di un citomegalovirus. In agosto, dopo 11 mesi di attesa, riesce a centrare la prima vittoria in maglia iridata vincendo la quinta tappa del Giro di Polonia; conquista anche la maglia di leader della corsa, che indosser\u00e0 fino al traguardo finale, diventando in tal modo il terzo italiano ad aggiudicarsi la gara dopo Locatelli nel 1949 e Fondriest nel 1994.\n2010-2013: le stagioni alla BMC e l'infortunio.\nPer la stagione 2010 si trasferisce alla BMC Racing Team, squadra con licenza Professional Continental, insieme al campione del mondo 2009 Cadel Evans. Durante l'anno non ottiene successi, si classifica per\u00f2 terzo nella prova in linea dei campionati italiani e sesto nel Grand Prix de Qu\u00e9bec, gara del calendario mondiale. In primavera viene anche sospeso temporaneamente dalla BMC per il coinvolgimento nell'inchiesta di Mantova e i presunti legami con il farmacista Guido Nigrelli, gi\u00e0 indagato per doping.\nNel 2011, sempre in maglia BMC, \u00e8 secondo alla Monte Paschi Strade Bianche, quarto alla Milano-Sanremo e sesto alla Parigi-Roubaix. In maggio viene per\u00f2 sospeso nuovamente dalla sua squadra, in via precauzionale, ancora per il coinvolgimento nell'inchiesta di Mantova, e costretto a saltare il Giro d'Italia. L'anno dopo si mette in particolare evidenza nelle classiche di primavera: quarto alla Strade Bianche, ottavo alla Milano-Sanremo, terzo al Giro delle Fiandre e, come nel 2006 e nel 2008, terzo alla Parigi-Roubaix; vince quindi il Giro di Toscana in volata e, in ottobre, una tappa all'Eneco Tour.\nIl 13 dicembre 2012, mentre si sta allenando con la squadra in Spagna, durante la discesa del Coll de Rates \u00e8 vittima di una caduta che gli provoca la frattura del femore e di tre costole, un grave trauma della milza, poi asportata, ed emorragie al rene e al polmone. Dopo un paio di giorni in terapia intensiva nell'ospedale di Valencia e due operazioni, l'8 gennaio torna in Italia dove continua la riabilitazione; in giugno rientra alle corse ma in luglio deve sottoporsi nuovamente a un'altra operazione all'addome, concludendo cos\u00ec anzitempo, a soli due mesi dal rientro, la stagione.\n2014-2016: la squalifica per doping, l'assoluzione e il ritiro.\nNel novembre 2013, a seguito della conclusione dell'inchiesta di Mantova, Ballan viene deferito alla Seconda sezione della Procura Nazionale Antidoping, con la richiesta di due anni di squalifica per violazione delle norme antidoping. Il 17 gennaio 2014 il Tribunale Nazionale Antidoping gli infligge quindi una squalifica di due anni (scadenza 16 gennaio 2016) come conseguenza del coinvolgimento nell'inchiesta risalente a fatti del 2009, che lo videro indagato a causa delle sedute di ozonoterapia svolte, vietate dal codice antidoping della WADA. Dopo l'annuncio della squalifica, Ballan viene licenziato dal BMC Racing Team.\nNel dicembre 2015 viene annunciata l'assoluzione di Ballan dall'accusa penale di doping di squadra nell'ambito dell'inchiesta di Mantova. Il processo di primo grado smonta tutte le tesi accusatorie del pm Antonino Condorelli, e tutti i componenti del team Lampre, incluso il manager Giuseppe Saronni, escono con un'assoluzione piena. Scontata la squalifica sportiva, il 4 marzo 2016 Ballan annuncia il ritiro dalle competizioni."}
{"id": "654342", "revid": "5216767", "url": "https://it.wikipedia.org/wiki?curid=654342", "title": "Giovanni Battista Della Cerva", "text": ""}
{"id": "654343", "revid": "72265", "url": "https://it.wikipedia.org/wiki?curid=654343", "title": "Alfabeto etrusco", "text": ""}
{"id": "654344", "revid": "7077", "url": "https://it.wikipedia.org/wiki?curid=654344", "title": "Guerra di indipendenza israeliana", "text": ""}
{"id": "654345", "revid": "1305772", "url": "https://it.wikipedia.org/wiki?curid=654345", "title": "Iller", "text": ""}
{"id": "654346", "revid": "599013", "url": "https://it.wikipedia.org/wiki?curid=654346", "title": "Sukhoi Su-19", "text": "La denominazione Sukhoi Su-19, che in effetti non venne mai adottata, pu\u00f2 riferirsi a due aeroplani sovietici:"}
{"id": "654347", "revid": "66387", "url": "https://it.wikipedia.org/wiki?curid=654347", "title": "Sukhoi su-19", "text": ""}
{"id": "654348", "revid": "66387", "url": "https://it.wikipedia.org/wiki?curid=654348", "title": "Sukhoj su-19", "text": ""}
{"id": "654349", "revid": "66387", "url": "https://it.wikipedia.org/wiki?curid=654349", "title": "Sukhoj Su-19", "text": ""}
{"id": "654351", "revid": "729019", "url": "https://it.wikipedia.org/wiki?curid=654351", "title": "Armata confederata del Tennessee", "text": "L'Armata confederata del Tennessee, costituita nel novembre del 1862, \u00e8 stata la principale armata confederata durante la guerra di secessione americana, nel teatro di guerra tra la catena dei monti Appalachi e il Mississippi.\nAl momento della sua creazione, l'armata fu affidata al comando del generale Braxton Bragg e il 31 dicembre 1862 si scontr\u00f2 con l'armata del Cumberland, comandata dal maggior generale William Rosecrans, nella battaglia di Murfreesboro nel Tennessee. Nonostante nessuno dei due eserciti ottenne una vera e propria vittoria, Bragg fu costretto a ritirarsi da Murfreesboro fino a Tullahoma.\nNell'estate del 1863 inizi\u00f2 un'offensiva condotta da Rosecrans conosciuta come campagna di Tullahoma. Le forze dell'Unione costrinsero gradatamente Bragg a retrocedere nel nord della Georgia, abbandonando l'importante nodo ferroviario di Chattanooga. Tuttavia, nel settembre dello stesso anno, rinforzato dal Corpo d'armata del generale James Longstreet dell'armata del Nord Virginia, l'armata del Tennessee fu in grado di infliggere una dura sconfitta alle truppe di Rosecrans a Chickamauga, tornando ad avanzare per assediare Chattanooga. L'armata del Cumberland ricevette tuttavia, anche lei notevoli rinforzi: le truppe dell'armata del Tennessee, comandate dal generale Grant in aggiunta a due corpi d'armata, facenti parte dell'armata del Potomac, sotto il comando del maggior generale Joseph Hooker. Il 25 novembre i due eserciti si scontrarono nella battaglia di Missionary Ridge; i Confederati furono sconfitti e Bragg dovette abbandonare l'assedio di Chattanooga e ritirarsi nuovamente nel nord della Georgia.\nA causa di questa grave sconfitta Bragg fu sollevato dal suo incarico e il comando dell'armata fu affidato a Joseph E. Johnston, che era molto pi\u00f9 gradito sia dalle truppe che dai sottufficiali, rispetto all'\"acido\" Bragg. Nella campagna di Atlanta del 1864, Johnston si trov\u00f2 ad affrontare le armate riunite dell'Unione del generale William T. Sherman, il cui obiettivo era quello di conquistare la citt\u00e0 di Atlanta. Johnston, che riteneva che la sopravvivenza del suo esercito fosse pi\u00f9 importante che la difesa di un territorio, tendeva ad evitare lo scontro diretto con Sherman, eseguendo delle abili ritirate che, per\u00f2, causavano una certa insoddisfazione nel Governo Confederato a Richmond, in particolare nel presidente Jefferson Davis, che non era mai andato d'accordo con Johnston. In seguito alla vittoria di Sherman al fiume Chattahoochee, che costringeva l'esercito Confederato ad arretrare verso Atlanta, Johnston fu sollevato dal comando e sostituito con il generale John Bell Hood.\nIl modo di comandare di Hood fu disastroso. Dopo numerosi tentativi andati a vuoto di costringere le forze di Sherman a ritirarsi da Atlanta, il 2 settembre 1864 la citt\u00e0 fu occupata dalle truppe dell'Unione. Hood, invece di continuare a combattere contro Sherman, si ritir\u00f2 verso ovest nel nord del Tennessee, consentendo a Sherman di dirigersi indisturbato verso sud nella Marcia verso il mare. Nel frattempo Hood si scontr\u00f2 nel Tennessee contro l'armata del Cumberland, al comando di George H. Thomas, e l'armata dell'Ohio comandata da John Schofield. Il 30 novembre 1864 Hood, nella battaglia di Franklin, fu sopraffatto dal meno numeroso esercito di Schofield, perdendo circa un quarto dei suoi uomini, ma continu\u00f2 ad avanzare verso nord, nel Tennessee centrale, dove tent\u00f2 di assediare Nashville. Il 15 dicembre le truppe di Thomas lanciarono il loro attacco, annientando quasi completamente l'armata confederata del Tennessee, nella battaglia pi\u00f9 decisiva di tutta la guerra.\nDa l\u00ec in avanti l'armata confederata del Tennessee cess\u00f2 di essere un'effettiva forza combattente, anche se quello che ne restava fu inviato negli Stati della Carolina per tentare di contrastare l'avanzata di Sherman."}
{"id": "654353", "revid": "72265", "url": "https://it.wikipedia.org/wiki?curid=654353", "title": "Alfabeto italico", "text": ""}
{"id": "654356", "revid": "767487", "url": "https://it.wikipedia.org/wiki?curid=654356", "title": "Penumbra", "text": "I Penumbra sono una band Gothic metal formata a Parigi in Francia nel 1996.\nStoria.\nI Penumbra si formano quasi per caso: nel 1996 mentre sono a un concerto Dorian (chitarra), incontra Jarlaath (voce) e ben presto scoprono di avere gli stessi gusti musicali.\nCos\u00ec prendono in considerazione l'idea di mettere su una band con una voce femminile (soprano).\nIl progetto ottiene dei buoni risultati e i componenti decidono di fondare il primo nucleo dei Penumbra (inizialmente con il nome di Imperatoria), con Dorian, Jarlaath, Herr Rikk e altri tre musicisti.\nFanno la loro prima esibizione nel 1997 al St. Denis University Festival (dove suonano gruppi metal) che va piuttosto bene nonostante fossero degli \"outsiders\", successivamente fanno da supporto alla band metal francese Misanthrope.\nLo stesso anno pubblicano il demo \"Falling into my soul sold\", e nell'estate del 1998 pubblicano il primo album \"Emanate\"; dopo la pubblicazione B\u00e9n\u00e9dicte lascia la band e viene sostituita da Zoltan (tastiere).\nAlla fine del 1998 Nicolas lascia la band (e va ai Forest of Souls) e viene sostituito dal fratello di Herr Rikk, David e si unisce alla band Scyllia (voce soprano), poi la band tiene diversi concerti in Francia. \nAll'inizio del 2001 Scyllia, Hekchen e Aldric lasciano la band e vengono rimpiazzati da Medusa (voce) Garlic (batteria) e Agone (basso e voce).\nLo stesso anno registrano il loro secondo album \"The Last Bewitchment\".\nIl disco mostra parti orchestrali gotiche e romantiche che si coniugano perfettamente con atmosfere pesanti e oscure. \nInoltre la voce femminile \u00e8 chiara e pulita, seguita da una maschile di derivazione black che rimane sempre presente in ogni canzone.\nNel 2002 entra nel gruppo Kyrsten al posto di Medusa e la band fa da supporto ai \"Within Temptation\" nel tour francese. \nNel 2003 pubblicano il terzo album \"Seclusion\", un concept album (che mostra uno stile pi\u00f9 maturo rispetto ai precedenti) con atmosfere gotiche, inserti elettronici e strumenti popolari irlandesi e con la presenza di tre voci che si incastrano ed interagiscono perfettamente."}
{"id": "654358", "revid": "1543377", "url": "https://it.wikipedia.org/wiki?curid=654358", "title": "Orgburo del Comitato centrale del Partito bolscevico", "text": "L'Orgburo del Comitato centrale del Partito Comunista di tutta l'Unione (bolscevico), , lett. Ufficio organizzativo del CC del PCU(b), fu un organismo interno al Comitato centrale del Partito bolscevico, esistente fra il 1919 e il 1952.\nStoria.\nL'Orgburo, che veniva eletto dal plenum del Comitato centrale, fu istituito nel 1919, inizialmente in una formazione di tre membri, Michail Vladimirskij, Nikolaj Krestinskij e Jakov Sverdlov, ma gi\u00e0 due mesi pi\u00f9 tardi il CC ridefin\u00ec l'organismo, che pass\u00f2 a cinque elementi, tra cui Stalin. L'Ufficio svolgeva un ruolo amministrativo, supervisionava il lavoro dei comitati locali del partito ed aveva il potere di selezionarne i quadri.\nFin dall'inizio si ebbe una sovrapposizione tra Orgburo e Politburo, con diversi importanti membri del PCUS che facevano parte contemporaneamente di entrambi gli organismi (ad esempio Stalin, Molotov, Kaganovi\u010d), e l'Ufficio politico aveva il potere di annullare le decisioni di quello organizzativo. Nonostante questo, soprattutto negli anni venti, l'Orgburo riusc\u00ec a conservare autonomia e potere.\nCon il tempo le funzioni dell'Ufficio organizzativo andarono a coincidere con quelle della Segreteria. Con l'aumentare del potere di questa svuot\u00f2 di significato il ruolo dell'Orgburo, che venne definitivamente abolito durante la riorganizzazione del PCUS attuata nel 1952."}
{"id": "654372", "revid": "1149807", "url": "https://it.wikipedia.org/wiki?curid=654372", "title": "Kaiohken", "text": ""}
{"id": "654376", "revid": "196390", "url": "https://it.wikipedia.org/wiki?curid=654376", "title": "Politburo del Partito Comunista Cinese", "text": ""}
{"id": "654385", "revid": "125872177", "url": "https://it.wikipedia.org/wiki?curid=654385", "title": "Bam Margera", "text": "Biografia.\nFiglio di Phillip Margera e April Cole, Brandon Margera ha origini europee; il soprannome \"Bam\" gli fu assegnato all'et\u00e0 di tre anni dal nonno per via della sua abitudine di correre contro i muri.\nMargera ha frequentato la East High School di West Chester (Pennsylvania) insieme all'amico Chris Raab, anch'egli tra i protagonisti della serie televisiva \"Jackass\".\nNel 2007 si \u00e8 sposato con Melissa Rothstein, ma la coppia ha divorziato cinque anni pi\u00f9 tardi. Nel 2013 si \u00e8 sposato una seconda volta con Nicole Boyd, con la quale risiede nel cosiddetto \"Castle Bam\", una casa simile ad un castello medioevale situata in un terreno di quattordici acri nei pressi di West Chester.\nCarriera.\nTelevisione.\nCKY Crew.\nBam Margera ha cominciato la sua carriera televisiva filmando se stesso e i suoi amici mentre facevano skateboard e compivano scene da \"stuntman\" e successivamente ha pubblicato una compilation dei suoi lavori come \"CKY: Landspeed\" nel 1999.\n\"Jackass\".\nI video di Margera e amici vengono notati dall'allora editore della rivista \"Big Brother\", Jeff Tremaine, il quale decide di finanziare il progetto riuscendo a convincere MTV a iniziare una serie televisiva dal nome \"Jackass\". Margera \u00e8 apparso poi in \"\", \"Jackass Number Two\", \"Jackass 3D\" e \"Jackass 3.5\".\n\"Viva La Bam\".\nDopo \"Jackass\", ha iniziato una propria serie su MTV intitolata \"Viva La Bam\". Lo show \u00e8 andato in onda per cinque stagioni, fra il 2003 e il 2005, seguendo Margera e la sua \"crew\" mentre facevano stunt e missioni goliardiche; venne girato principalmente a West Chester, in Pennsylvania, ma ha visitato anche New Orleans, Los Angeles, il Brasile, la Finlandia, il Messico, Amsterdam e la Transilvania. In aggiunta alla stagione regolare, vi sono l'episodio speciale \"Viva La Spring Break\" e l'episodio \"perso\" incluso nel CD \"Viva La Bands \".\n\"Haggard: The Movie\".\n\u00c8 coautore, regista e co-interprete di \"Haggard: The Movie\" (2003), un film indipendente basato sugli eventi reali della vita dell'amico Ryan Dunn. Dunn ha interpretato se stesso come personaggio principale mentre Margera ha interpretato \"Valo\", un personaggio basato su di lui e su elementi dell'amico e cantante degli HIM Ville Valo. Tony Hawk \u00e8 apparso come ufficiale di polizia.\n\"Radio Bam\".\nIl 24 novembre 2004 vede il debutto di uno show settimanale sulla stazione radio statunitense Faction chiamato \"Radio Bam\". Lo show ha ospitato Margera con i suoi amici della CKY Crew e di \"Jackass\".\n\"Bam's Unholy Union\".\nMTV ha commissionato \"Bam's Unholy Union\" come una sorta di seguito di \"Viva la Bam\". Lo show ha seguito Margera, la sua fidanzata Melissa Rothstein e i suoi amici nella preparazione del suo matrimonio.\nSkateboard.\nBam Margera si fece conoscere come skater professionista quando, nel 2005, divenne il primo skater di strada a chiudere con successo un \"loop\".\n\u00c8 sponsorizzato da Element Skateboards, Adio Footwear, Destructo Trucks, Speed Metal Bearings, Electric Visual e Fairman's Skateshop. Anche se non compete ad alti livelli, il supporto da parte degli sponsor gli conferisce lo status di \"pro\" (professionista). Bam \u00e8 inoltre apparso nel film \"Destroying America\" insieme alla star dello skateboard statunitense Tony Hawk. Ha avuto una piccola parte nel film \"Grind\".\nAltri progetti.\nHa fondato una propria etichetta discografica, la Filthy Note Records, ed ha diretto due videoclip musicali per Clutch, Turbonegro, Viking Skull, Vains of Jenna e molti altri per i CKY. Ha inoltre diretto quattro video musicali per la band finlandese HIM per i brani \"Buried Alive By Love\", \"The Sacrament\", \"And Love Said No\", \"Solitary Man\". Ha diretto il video per i The 69 Eyes \"Lost Boys\". Compare anche come tastierista nel gruppo Gnarkill.\n\u00c8 stato animato come personaggio digitale nei videogiochi \"Tony Hawk's Pro Skater 3\", \"Tony Hawk's Pro Skater 4\", \"Tony Hawk's Underground\", \"Tony Hawk's Underground 2\", \"Tony Hawk's American Wasteland\". \"Tony Hawk's Project 8\", \"Tony Hawk's Proving Ground\". Ha inoltre dato la voce ad un personaggio di \"\".\nIn seguito alla morte dell'amico e collega Ryan Dunn, morto in un incidente stradale nella notte del 20 giugno 2011 (Nell'incidente ha perso la vita anche Zachary Hartwell, anch'egli stuntman e assistente alla produzione del film Jackass 2) Margera ha sofferto di depressione ed alcolismo ed ha poi deciso di raccontare di questo periodo nel docufilm \"VH1 Family Therapy with Dr. Jenn\", uscito nel febbraio 2016."}
{"id": "654386", "revid": "1372005", "url": "https://it.wikipedia.org/wiki?curid=654386", "title": "Giuseppe La Masa", "text": " A lui fu intitolato un omonimo cacciatorpediniere della Regia Marina.\nBiografia.\nRepubblicano, Giuseppe La Masa, figlio di Andrea La Masa e di Anastasia Pitissi, trascorse gran parte della sua adolescenza a Termini Imerese dato che la casa paterna di Trabia gli fu bruciata durante i moti rivoluzionari del 1820. Studi\u00f2 lettere e discipline giuridiche e matematiche presso l'Ateneo di Palermo. Fu autore di molte tragedie tra le quali \"Guglielmo Tell\" e \"Francesca da Rimini\" e collabor\u00f2 al giornale \"La Ruota\". Fu presto esiliato nel 1844 per motivi politici. Dopo aver pubblicato l\u2019opuscolo \"I popoli del regno delle Due Sicilie ai fratelli italiani,\" che voleva essere un incitamento alla rivoluzione, ritorn\u00f2 nel 1847-48 per partecipare alla rivoluzione siciliana. Qui capeggi\u00f2 con Rosolino Pilo l'insurrezione palermitana del 12 gennaio 1848, fu uno dei protagonisti militari del regime liberale installato in Sicilia fino al maggio 1849 come capo di stato maggiore dell'esercito costituzionale. Ai primi del 1849 intraprese un viaggio per l'Italia allo scopo di raccogliervi aiuti per la rivolta siciliana, e ne approfitt\u00f2 per accordarsi con Garibaldi allo scopo di agire simultaneamente contro Napoli dal nord e dal sud. Fallito tale disegno, si diresse a Torino dove pubblic\u00f2 i \"Documenti della rivoluzione siciliana\" in 3 volumi, e fu tra i pi\u00f9 attivi nel tener testa alla fiamma del patriottismo fra gli emigrati, imprimendo alla sua propaganda un carattere schiettamente rivoluzionario (cfr. \"La guerra insurrezionale in Italia\", \"1856\").\nRioccupata l'isola dai borboni visse in esilio a Malta, Parigi e Torino. Nel 1853 si distacc\u00f2 dalle posizioni repubblicane, e nel 1859 si avvicin\u00f2 ai moderati siciliani in esilio guidati da Vincenzo Fardella. Recatosi in Toscana, durante il Governo Provvisorio Toscano, ne fu espulso da Bettino Ricasoli per le sue posizioni unitarie.\nPartecip\u00f2 cos\u00ec attivamente alla Spedizione dei Mille, occupandosi soprattutto del coordinamento dei volontari siciliani (chiamati \"picciotti\"), in particolare durante l'insurrezione di Palermo. Nominato generale da Garibaldi, fu al comando della brigata Sicula, sostituito a fine ottobre da Giovanni Corrao. Non segu\u00ec infatti Garibaldi sul continente. Dopo l'Unit\u00e0 fu inserito col grado di maggior generale nei ruoli del Regio esercito.\nFu poi deputato alla Camera nelle file della sinistra storica. Eletto nel 1861 deputato nel collegio di Termini nell'ottava, nona e decima legislatura, rest\u00f2 in parlamento fino al 1870, schierandosi all'opposizione.\nSpos\u00f2 la contessa Felicita Bevilacqua e con la sua eredit\u00e0 fu fondata la fondazione Bevilacqua La Masa.\nOpere.\n\"Della guerra insurrezionale\".\nDelle sue numerose opere si ricorda \"Della guerra insurrezionale in Italia tendente a conquistare la nazionalit\u00e0\". Nell'opera, il La Masa si proponeva di dare forma organica ad un progetto insurrezionale che portasse alla conquista definitiva dell'Unit\u00e0 Nazionale, partendo da considerazioni geografiche secondo le quali la conformazione del territorio montuoso e accidentato italiano avrebbe favorito \u00abla guerra delle bande e dei comuni armati\u00bb.\nDall'analisi delle sommosse poi, si poneva il problema della guerra vera e propria, cio\u00e8 come sconfiggere l'esercito invasore in una battaglia campale. L'autore indicava quindi come di fondamentale importanza la \"milizia cittadina\", necessaria per l'istruzione militare di tutto il popolo, ed il Consiglio Centrale degli Stati Insorti, quale strumento di controllo del Consiglio ministeriale del Re di Sardegna, qualora questi avesse deciso di appoggiare l'insurrezione.\nInfine poneva diverse considerazioni di carattere tattico sulla conduzione della guerriglia e sull'organizzazione dell'esercito, fra cui un commento a \"Della guerra difensiva in Italia\" di Cesare Balbo, un testo inedito di Riccardo Ceroni \"Progetto per costituire in istato di difesa permanente le citt\u00e0 del Lombardo-Veneto e dei ducati che si conquisteranno sull'invasore austriaco\" e due capitoli del Generale Dufour sull'attacco e difesa di un villaggio e di una cascina.\nI rapporti epistolari di La Masa.\nFu trovata tra i manoscritti della Biblioteca della Societ\u00e0 Sicilia una minuta lettera di grafia Giuseppe La Masa indirizzata al Generale Garibaldi che merita di essere ricordata nella quale il La Masa lo informa di essere \"\u201dcircondato da persone tristi alla cui testa Crispi\u201d\" le quali hanno lo scopo \"di lavorare in ogni modo gesuitico...per distruggere, nel La Masa, l\u2019intoppo alle loro egoistiche ed immorali ambizioni...hanno proibito financo di pubblicarsi i suoi ordini nel giorno ed i proclami di Gibilrossa, che esso Generale Garibaldi permetteva di pubblicarsi nel Giornale Ufficiale\" dichiarando infine che, se non fosse stata allontanata quella consorteria, avrebbe preferito andare all\u2019estero e che avrebbe pubblicato una storia \" che dimostra chiaramente chi \u00e8 Crispi ed i suoi compagni\" alludendo anche al titolo del libro pubblicato a Torino nel 1861: \"alcuni fatti e documenti della Rivoluzione dell\u2019Italia Meridionale del 1860, riguardanti i Siciliani e La Masa\" per cui la lettera \u00e8 inevitabilmente anteriore. Di essa non ci risulta se sia stata spedita e ricevuta ma \u00e8 da ritenerlo.\nA Genova, il 7 maggio 1860, Giuseppe La Masa volge proclama alle donne italiane: \u00abLa provvidenza favorisce tavolta i popoli come gli individui, dando loro occasione di farsi grandi un tratto, ma a questa condizione soltanto, che sappiamo approfittarne. Fate vostro pr\u00f2 di tale sentenza, che l'ora \u00e8 questa pi\u00f9 opportuna e solenne per la salute d'Italia e la Provvidenza stessa ci condannerebbe di averla lasciata, neghittosi, sfuggire. Non vedete le nubi che si agglomerano all'orizzonte? Antiveniamo la burrasca, e operiamo solleciti ed audaci prima che Austria, Roma ed il Borbone coalizzati tentino di schiacciarci\u00bb."}
{"id": "654389", "revid": "1652635", "url": "https://it.wikipedia.org/wiki?curid=654389", "title": "Casso", "text": "Casso (\"Cas\" in dialetto cassano, \"S\u0107ias\" in dialetto ertano) \u00e8 una frazione del comune di Erto e Casso, in provincia di Pordenone.\nSorge a circa 1000\u00a0m d'altitudine tra le Prealpi bellunesi e le Dolomiti friulane. Oggi Casso, specie in seguito al disastro del Vajont, \u00e8 quasi del tutto disabitata.\nStoria.\nRiguardo al toponimo, si sono fatte varie ipotesi. Giovanni Frau lo fa derivare dal latino \"capsum\" \"luogo chiuso\", mentre Giorgio Valussi lo avvicina al ladino \"chi\u00e0sis\" \"villaggio\", \"gruppo di case\". Casso viene nominata per la prima volta in un documento del 1332, quando alcuni nobili bellunesi ottenevano dall'abate di Sesto al Reghena la facolt\u00e0 di sfruttarne le risorse. Tuttavia di un centro abitato permanente si ha notizia solo dal 1558.\nCasso \u00e8 quindi pi\u00f9 recente rispetto alla vicina Erto e sarebbe stata popolata da boscaioli provenienti dal Bellunese. A conferma di ci\u00f2, tuttora vi si parla un idioma di tipo veneto (detto \"bellunese antico\"), a differenza di Erto il cui dialetto \u00e8 vicino al ladino dolomitico. Le diversit\u00e0 culturali furono alla base dei continui scontri tra i due centri, sfociati talvolta in vere e proprie battaglie. Nel 1703 si arriv\u00f2 a dividere politicamente le due comunit\u00e0, gi\u00e0 distinte dal punto di vista ecclesiastico (tuttora Casso \u00e8 in diocesi di Belluno-Feltre, a differenza di Erto che \u00e8 in diocesi di Concordia-Pordenone).\nCasso conserva ancora edifici precedenti al disastro del Vajont."}
{"id": "654390", "revid": "1543377", "url": "https://it.wikipedia.org/wiki?curid=654390", "title": "Caratello", "text": "Il caratello o carratello \u00e8 un vaso da vino o da liquore. \nUsualmente con questo termine si intende un piccolo vaso di legno a forma di botte ma esteso maggiormente in lunghezza rispetto alla larghezza, di capacit\u00e0 variabile da 25 a 200 litri. Oggi ha perlopi\u00f9 una capacit\u00e0 di 100 l (1 hl), il doppio di un barile da vino. Veniva usato, oltre che per il trasporto di vini e liquori, per conservare e spedire pesce salato: questo uso avvenne particolarmente nelle citt\u00e0 marinare e nelle imbarcazioni stesse nei secoli XVI-XVII. L'etimologia si attribuisce al latino medievale \"carratum\", una specie di botte per trasportare il vino sui carri.\nOggigiorno viene utilizzato soprattutto in Toscana per la produzione di Vin santo e hanno un processo di preparazione particolare al fine di ridurre il calo del prodotto a fine invecchiamento."}
{"id": "654397", "revid": "834", "url": "https://it.wikipedia.org/wiki?curid=654397", "title": "La flaca", "text": "La flaca \u00e8 l'album di debutto del gruppo spagnolo Jarabe de Palo, pubblicato nel 1996. \"La flaca\" \u00e8 anche il titolo di uno dei brani contenuti nel disco, che ha riscosso grande successo nel 1997 in qualit\u00e0 di canzone dell'estate.\nProduzione.\nL'album fu prodotto da Joe Dworniak per la Virgin Records Espa\u00f1a. Immediatamente in seguito alla sua pubblicazione l'album riscontr\u00f2 un successo commerciale limitato, vendendo appena 12.000 copie nel giro di sette mesi. Quando la title-track fu utilizzata in una pubblicit\u00e0 televisiva, l'album divenne un successo commerciale in Spagna, raggiungendo la posizione numero 1 e venendo certificato sei volte platino per aver venduto oltre 600.000 copie nel Paese. L'album riscosse successo anche nel resto d'Europa, America Latina e negli Stati Uniti, ricevendo svariati altri dischi d'oro e di platino; in Italia l'album arriv\u00f2 alla posizione numero 2 e venne certificato tre volte disco di platino dalla FIMI.\nCrediti.\nAltri musicisti"}
{"id": "654398", "revid": "614713", "url": "https://it.wikipedia.org/wiki?curid=654398", "title": "Camporosso (Tarvisio)", "text": "Camporosso (spesso accompagnato dall'appellativo \"in Valcanale\", \"Cjampar\u00f2s\" in friulano, \"\u017dabnice\" in sloveno, \"Saifnitz\" in tedesco) \u00e8 una frazione del comune di Tarvisio (UD), paese della Val Canale, posto nell'esatto spartiacque alpino tra il Mar Adriatico con il fiume Fella ed il Canal del Ferro ad ovest, e il Mar Nero con il fiume Slizza e la Val Canale ad est.\nGeografia fisica.\nDal punto di vista geografico, la localit\u00e0 si trova sull'omonima sella che separa il bacino idrografico del fiume Fella, affluente del Tagliamento (a sud-ovest), da quello del fiume Slizza, affluente della Gail che a sua volta sfocia nella Drava (a nord-est).\nStoria.\nLe origini del paese risalgono all'epoca romana. Camporosso fu infatti una stazione doganale e di posta sul tratto della via Iulia Augusta che collegava Aquileia a Virunum, posizionata sul passaggio obbligato della sella (allora paludosa) poco dopo il confine tra l'Italia e la provincia romana del Norico. Pur non essendo citata da fonti storiche, con ogni probabilit\u00e0 era la \"Statio\" \"Bilachiniensis\" citata in un'epigrafe rinvenuta nel 1910 sul posto (AE 1974, 485 = ILLPRON 1561). Numerosi sono i rinvenimenti archeologici di epoca romana, in gran parte ospitati oggi nel locale Antiquarium, da cui si evince che Camporosso fu anche sede di un mitreo. \nCaduto l'impero romano e persa la funzione doganale, il sito a partire dal VII secolo fu abitato da popolazioni di origine slava. Il territorio fu teatro di battaglie nel corso dei secoli, durante le invasioni turche e nel periodo delle guerre napoleoniche. Nel 1360 fu edificato il Santuario Mariano di Lussari.\nEtimologia.\nIl nome italiano della localit\u00e0 \u00e8 dovuto a una singolare vicenda: nella lingua slovena, il toponimo\" \u017dabnice\" significa pressappoco \"localit\u00e0 delle rane\". Il nome originale in italiano \"Camporane\" rifletteva questo significato, ma fu successivamente cambiato in Camporosso.\nEconomia.\nFino al 1918 il territorio faceva parte della Carinzia. Il paese giace sulle antiche vie di commercio che collegavano il territorio italiano al Nord Europa.\nOggi Camporosso vive principalmente di turismo. Le attivit\u00e0 legate alla montagna e gli sport invernali hanno acquistato sempre pi\u00f9 importanza.\nLa nuova pista \"Di Prampero\" del Monte Santo di Lussari ha ospitato la Coppa del Mondo Femminile.\nInfrastrutture e trasporti.\nFerrovie.\nDal 1879 al 2000 Camporosso era attraversata dalla ferrovia Udine-Tarvisio dove era presente la stazione ferroviaria. Fu dismessa nel 2000 a seguito del raddoppio della linea, il tracciato \u00e8 convertito a pista ciclabile mentre il fabbricato viaggiatori \u00e8 adibito ad altri usi.\nMonumenti e luoghi d'interesse.\nCamporosso \u00e8 una localit\u00e0 turistica estiva ed invernale, dotata di diversi impianti di risalita. Il pi\u00f9 importante \u00e8 la cabinovia che porta al Monte Santo di Lussari, utilizzata d'inverno in maggior parte da sciatori, e d'estate soprattutto da pellegrini ed escursionisti.\nNotevole la chiesa parrocchiale risalente al 1444, ampliata in seguito con un'abside gotica sorretta da contrafforti e decorata, nel soffitto, da un affresco di scuola tedesca. L'organo distrutto con il terremoto del 1976, \u00e8 stato restaurato. Una piccola chiesetta, risalente all'anno 1000, \u00e8 dedicata a Santa Dorotea, di dimensioni molto ridotte si erge su uno sperone di roccia. All'interno della chiesa sono presenti diversi affreschi, di epoche diverse, di cui \u00e8 in corso un iniziale restauro. La chiesa insieme al suo campanile ha subito diverse ristrutturazioni, la pi\u00f9 recente \u00e8 stata quella resasi necessaria in seguito al terremoto del 1976. Le campane della chiesa di Santa Dorotea e quelle di Sant'Egidio sono accomunate dalla stessa singolare storia: asportate dagli Austriaci il 31 luglio 1917, esse furono restituite come bottino di guerra, alla fine della Prima guerra mondiale, e rifuse dalla fonderia De Poli di Udine. Vennero definitivamente ricollocate nel campanile nel 1928, anno VI dell'Era Fascista, cos\u00ec come inciso sulle campane stesse.\nNel paese di Camporosso sono ancora molte le antiche tradizioni che vengono portate avanti dagli abitanti, dall'Unione Sportiva Camporosso, dalla Proloco \"IL TIGLIO\", dal Corpo Pompieri Volontari e dalla comunit\u00e0 parrocchiale:\nL'appuntamento pi\u00f9 importante \u00e8 la sagra, che coincide con la festa per il Patrono del paese, Sant'Egidio.\nBibliografia.\nZaccaria, \"La dedica a Mitra di un vilicus del publicum portorii Illyrici rinvenuta a Camporosso in Valcanale\", 2001"}
{"id": "654406", "revid": "90227", "url": "https://it.wikipedia.org/wiki?curid=654406", "title": "Puntocroce", "text": ""}
{"id": "654408", "revid": "37401", "url": "https://it.wikipedia.org/wiki?curid=654408", "title": "Storia dei Sumeri", "text": "La storia dei Sumeri inizia attorno al quarto millennio a.C. (Il nome Sumeri deriva da Sumer).\nI Sumeri sostenevano che la loro civilt\u00e0 fosse stata portata, gi\u00e0 completamente formata, alla citt\u00e0 di Eridu (probabilmente da Dilmun, identificato in seguito con l'attuale Bahrein) dal loro dio Enki o dal suo aiutante Adapa (chiamato Oannes da Berosso).\nQuesta rivendicazione forse deriva dal fatto che Eridu si trovava allora sulla linea costiera del golfo Persico ed era la pi\u00f9 antica citt\u00e0 della Mesopotamia meridionale.\nPer quanto riguarda la ricostruzione cronologica delle pi\u00f9 antiche dinastie sumeriche, ci possiamo basare sulla \"Lista reale sumerica\", un documento che contiene i nomi dei re delle antiche dinastie; tuttavia molti nomi sono probabilmente mitici e soltanto alcuni di essi sono stati autenticati attraverso gli scavi archeologici. Oltretutto la dinastia a noi oggi pi\u00f9 nota, quella di Lagash, non viene nemmeno menzionata.\nAlcuni studiosi ritengono che le citt\u00e0 sumere abbiano inizialmente avuto una semplice \u201cdemocrazia\u201d dove tutti i cittadini potevano votare. Essi potevano persino votare se iniziare o meno una guerra. Si ritiene che il re (\"lugal\") inizialmente fosse scelto da un consiglio di cittadini soltanto in tempo di guerra.\nCon il termine \u201cDinastia\u201d per la storia sumerica, non si intende un insieme di sovrani appartenenti a una stessa famiglia, ma pi\u00f9 in generale una successione di re che governarono una citt\u00e0. I titoli che i sovrani sumeri hanno usato sono vari: \"[[ensi (storia antica)|\" (governante), \"lugal\" (re) o \"en\" (signore, con implicazioni religiose). Il termine \"lugal\" fu usato soprattutto per sovrani che controllavano pi\u00f9 di una citt\u00e0-stato ed \"ensi\" per coloro che governavano una sola citt\u00e0, come vassallo o come figura indipendente. Il termine \"en\" fu usato nei periodi pi\u00f9 antichi e pi\u00f9 tardi per indicare i sommi sacerdoti delle varie citt\u00e0.\nPeriodo antidiluviano.\n[[File:Sales contract Shuruppak Louvre AO3766.jpg|thumb|Contratto di vendita di un campo e una casa. Shuruppak, ca 2600 a.C.]]\nCome detto, la [[Lista Reale Sumerica]] annota i nomi dei primi re antidiluviani che sono contraddistinti da regni di durata lunghissima. La prima citt\u00e0 ad assumere la regalit\u00e0 fu, secondo la lista Sumera, [[Eridu]], quindi a seguire [[Bad-tibira]], Larak, [[Sippar]] e infine [[\u0160uruppak]]. Nel periodo di egemonia di Suruppak la lista descrive l'avvento di un [[diluvio universale]] che mise fine al regno. &lt;br&gt;\nIl diluvio di cui si parla \u00e8 riconosciuto dagli archeologi come fatto storico in quanto \u00e8 stata confermata la presenza di uno spesso strato di [[limo]] (spesso 3 metri), depositato subito dopo l'[[oscillazione di Piora]], concentrato soprattutto sulla citt\u00e0 di [[\u0160uruppak]] ed esteso fino a [[Kish (Sumer)|Kish]]. Il diluvio in questione sarebbe quindi avvenuto fra il [[2900 a.C.|2900]] e il [[2700 a.C.]] Si tratta per\u00f2 quasi sicuramente di un diluvio locale.\nPeriodo protodinastico.\nPeriodo protodinastico I (ca. 2900-2750 a.C.).\nIn questo periodo si assistette alla nascita delle prime citt\u00e0-stato. \u00c8 difficile identificare cosa, tranne lo sviluppo dell'irrigazione, abbia ispirato la nascita di comunit\u00e0 urbane. I centri di [[Eridu]] e [[Uruk]], due delle pi\u00f9 antiche citt\u00e0 mesopotamiche, avevano grandi complessi di templi costruiti in mattoni come la Ziqquirat e altri piccoli templi racchiusi da un recinto sacro: l'area sacra. Questi, all'inizio, si svilupparono come piccoli luoghi sacri con attorno le prime comunit\u00e0, ma con il tempo divennero le strutture pi\u00f9 imponenti e importanti delle loro rispettive citt\u00e0. Ogni tempio racchiuso era dedicato a un rispettivo dio tranne lo ziqqirat. Non sono ancora state trovate iscrizioni che confermano i nomi associati al Periodo protodinastico I.\nPeriodo protodinastico II (ca. 2750-2600 a.C.).\n[[File:Spear Lugal Louvre AO2675.jpg|thumb|upright=0.5|Colossale lancia con il nome di \"\"Lugal, re di Kish\". Rame, periodo protodinastico II, ca. 2600 a.C. Trovata a Telloh (antica Girsu).]]\nNel Periodo protodinastico II, a differenza di quello precedente, sono state ritrovate varie iscrizioni che confermano alcuni nomi che compaiono sulla Lista dei Re. \nKish.\nSecondo la lista fu [[Kish (Sumer)|Kish]] la prima citt\u00e0 ad ottenere l'egemonia politica dopo il diluvio. Il primo re della dinastia di Kish, il cui nome \u00e8 accompagnato da informazioni aggiuntive, \u00e8 quello di [[Etana di Kish|Etana]]. Lui viene detto \"colui che stabilizz\u00f2 il Paese\"\". Secondo la leggenda govern\u00f2 per 1560 anni e fu un re pio e devoto agli dei, La lista prosegue con i nomi di altri otto re di Kish di cui non si ha nessuna conferma storica.\nIl primo re sulla lista la cui esistenza storica \u00e8 stata confermata \u00e8 [[Enmebaragesi]] di Kish (ca. 2700 a.C.), ventiduesimo re di quella dinastia, che si dice abbia conquistato [[Elam]] e costruito il tempio di [[Enlil]] a [[Nippur]]. Il suo successore, il figlio o fratello [[Agga]] (2680 a.C.), sembra abbia combattuto contro [[Gilgame\u0161]] di [[Uruk]], il quinto re di la citt\u00e0, venendo infine sconfitto. Si concluse cos\u00ec l'egemonia di Kish.\nCome accennato, un'altra dinastia fondata in questo periodo \u00e8 quella della citt\u00e0 di [[Uruk]].\nUruk.\nFra il 2700 e il [[2500 a.C.]] Uruk divenne la citt\u00e0 egemone. Originariamente il suo nome era Eanna, che passer\u00e0 poi ad indicare il tempio della citt\u00e0 dedicato alla dea [[Inanna]].\nFra i mitici re di questa dinastia si possono citare:\n[[File:Mace Gilgamesh Louvre AO3761.jpg|thumb|Mazza da guerra dedicata a Gilgamesh (quinto re della dinastia di Uruk secondo la Lista dei re Sumeri) da Urdun, funzionario di Lagash]]\nGilgamesh, secondo la leggenda, avrebbe costruito o allargato la cerchia di mura di Uruk, conquistato [[Nippur]], abbellito l'Eanna di tesori e restaurato i santuari distrutti nel corso del diluvio. In effetti alcune prove archeologiche confermano che nel 2700 a.C. le mura di questa citt\u00e0 furono ampliate. Fino ad oggi, per\u00f2, non esiste nessuna prova archeologica che possa confermare con assoluta certezza la sua l'esistenza.\nGli altri re della dinastia furono:\nDi questo periodo, fra i re della altre dinastie, si possono ricordare il gi\u00e0 citato Mesannepada di Ur (ca. 2560-2525 a.C.), fondatore della I dinastia della sua citt\u00e0. Questa figura sembra trovare conferma storica grazie al ritrovamento di un'iscrizione presso la citt\u00e0 di [[Mari (citt\u00e0 antica)|Mari]], che attesta sia succeduto a suo nonno Meskalamdug e a suo padre Akalamdug. Mesannepada sconfisse [[Mesilim]] di Kish, il fondatore della breve Seconda dinastia di quella citt\u00e0, ed assunse il titolo di \u201cRe di Kish\u201d, titolo che sembra essere in seguito usato dalla maggior parte dei re delle dinastie egemoni.\nAnche di Mesilim abbiamo conferme archeologiche, in quanto il suo nome si trova accennato su alcuni dei pi\u00f9 antichi monumenti della citt\u00e0 di [[Lagash]] che volle che lo stesso Mesilim facesse da mediatore in una disputa territoriale fra [[Lugal-shag-engur]], sommo sacerdote di Lagash, e il sommo sacerdote dei loro tradizionali rivali, la vicina citt\u00e0 di [[Umma (citt\u00e0)|Umma]]. I Sumeri conobbero un periodo di decadenza, soprattutto a causa delle continue lotte tra le citt\u00e0-stato.\nPeriodo Protodinastico III (ca. 2494-2335 a.C.) (Dinastia di Lagash).\n[[File:Fragment Ur-Nanshe Louvre MNB1415.jpg|thumb|Stele contenente l'iscrizione \"Ur-Nanshe, figlio di Gunidu, per Ningirsu\". Lagash, periodo protodinastico III (ca. 2550\u20142500 a.C.). Trova a Telloh, antica Girsu.]]\nLa dinastia di [[Lagash]], stranamente non compare sulla Lista dei re, ma abbiamo molte prove archeologiche. Durante questo periodo anche abbiamo le brevi dinastie delle citt\u00e0 [[Elam|elamite]] di Awan (ca. 2460-2420 a.C.) e di Hamazi (ca. 2450-2430 a.C.).\nIl re Ur-Nina (ca.2494-2465 a.C.).\nNel [[2494 a.C.]] circa, Ur-Nina (detto anche [[Ur-Nanshe]]), sommo sacerdote di [[Lagash]], ottenne l'indipendenza da A-annepadda, figlio di Mesannepada di Ur, e si proclam\u00f2 re, fondando la I dinastia di Lagash. \u00c8 possibile che lui fosse un semita proveniente dalla terra occidentale di Tidnum. Ur-Nina fu inoltre un grande costruttore.\nNelle rovine di un edificio, annesso al tempio di Nina, \u00e8 stato trovato un [[bassorilievo]] del re e dei suoi figli, come pure di teste di leoni in [[onice]] che ricordano una delle realizzazioni egiziane su lastre d'onice. Questi erano un \"bottino\" dedicato alla dea [[Bau (mitologia)|Bau]]. Un'iscrizione, inoltre, ci rivela che navi di Dilmun avevano portato legname come tributo da terre straniere.\nAd Ur-Nina succedette il figlio [[Akurgal]] (2465-2455 a.C.), che fu probabilmente ucciso in una guerra contro l\"ensi\" di Umma.\nIl re Eannatum (2455-2425 a.C.).\n[[File:Stele of Vultures detail 01-transparent.png|thumb|Un frammento della \"Stele degli avvoltoi\", scoperta nel 1881 a Girsu (oggi Telloh, Iraq) da \u00c9douard de Sarzec. Conservata al Louvre di Parigi]]\nAd [[Akurgal]] succedette il figlio [[Eannatum]], il re pi\u00f9 importante di questa dinastia, che nel [[2450 a.C.]] si nomin\u00f2 signore dell'intero distretto di [[Sumeri#La dinastia di Lagash|Sumer]] oltre che delle citt\u00e0 di Uruk, di Ur, di Nippur, di [[Akshak]] e di [[Larsa]]. Egli sconfisse anche la citt\u00e0 di [[Kish (Sumer)|Kish]], gi\u00e0 indebolita da una sconfitta per mano di En-Shakush-Anna di Uruk. Kish, tuttavia, recuperer\u00e0 la propria indipendenza dopo la morte del re. \n[[Eannatum]] sconfisse anche [[Enakalle]], il re di [[Umma (citt\u00e0 antica)|Umma]], e la citt\u00e0 venne resa tributaria: un certo ammontare di cereali era riscosso da ogni suo abitante per esser poi versato nel tesoro della dea Nina e del dio Ingurisa.\n[[Zuzu (sovrano nesita)|Zuzu]], re di [[Akshak]], condusse una coalizione del nord contro [[Lagash]]. Questi marciarono nel territorio di Lagash, ma furono sconfitti e inseguiti fino alle porte di [[Akshak]]. Eannatum venne quindi riconosciuto come re supremo ed assunse il titolo di re di Kish.\nLe campagne militari di Eannatum si estesero oltre i confini di Sumer. Egli percorse in armi una parte della terra di [[Elam]], tocc\u00f2 la citt\u00e0 di Az sul Golfo Persico e impose tributi anche alla potente citt\u00e0 di [[Mari (citt\u00e0 antica)|Mari]]. Tuttavia molti dei regni che egli conquist\u00f2 spesso si ribellarono e dovette affrontare molte spesso le invasioni degli [[Elamiti]]. Egli riusc\u00ec, comunque, ad uscire sempre vincitore da queste battaglie.\nEannatum \u00e8 famoso in quanto le sue gesta sono incise sulla [[Stele degli avvoltoi]], ora al [[Museo del Louvre]], la quale pu\u00f2 essere considerata il primo monumento conosciuto che raffigura fatti storici. Il monumento fu eretto per la vittoria di Eannatum di Lagash su Enakalle di Umma, e su di esso vengono rappresentati i vari avvenimenti della guerra. In una scena il re \u00e8 in piedi sul suo carro mentre impugna nella destra un'arma ricurva formata da tre barre di metallo tenute insieme da anelli, mentre i suoi seguaci - in gonnellino, elmetti sulle teste e lance nelle mani - marciano dietro di lui.\nIl re Enannatum I (2425-2405 a.C.).\nA lui succedette il fratello [[Enannatum I]]. Durante il suo governo Umma, ancora una volta, tent\u00f2 di affermare la propria indipendenza con [[Ur-Lumma]], che attacc\u00f2 senza successo Lagash. Lagash per\u00f2 ne usc\u00ec indebolita e non pot\u00e9 contrastare l\"ensi\" di [[Zabala (Sumeri)|Zabala]], citt\u00e0 vicina ad Umma. Questo, il cui nome era [[Ili (ensi)|Ili]] (o Il), conquist\u00f2 la gi\u00e0 indebolita Umma e si proclam\u00f2 nuovo re della citt\u00e0. Anche Ili attacc\u00f2 [[Lagash]], ma senza successo. Tuttavia, in questo periodo, Ili, ebbe una certa influenza sulla stessa citt\u00e0 di Lagash, la quale perse alcuni territori nel nord del paese.\nIl re Entemena (2405-2375 a.C.).\n[[File:Vase Entemena Louvre AO2674.jpg|thumb|Il \"[[vaso di Entemena]]\", dedicato da [[Entemena]], re di [[Lagash]], a [[Ningirsu]]. Argento e rame, ca. 2400 a.C. Trovato a [[Girsu]] (odierna Telloh) Un tripode d'argento dedicato da Entemena al suo dio \u00e8 ora al Louvre. Un fregio di leoni che divorano stambecchi e cervi, inciso con grande capacit\u00e0 artistica, corre intorno al collo, mentre un cimiero a forma d'aquila di Lagash adorna la parte globulare. Il vaso costituisce una prova dell'alto livello d'eccellenza gi\u00e0 raggiunta dall'artigianato orafo. Un vaso di [[calcite]], anch'esso dedicato da Entemena, \u00e8 stato rinvenuto a [[Nippur]].]]\nIl successore di Enannatum I fu suo figlio [[Entemena]] che ristabil\u00ec il prestigio di Lagash. [[Ili (ensi)|Ili]] di Umma fu sottomesso con l'aiuto dell'alleato [[Lugal-Kinishe-Dudu]] re di [[Uruk]], successore di [[Enshakushanna]] e anch'egli incluso nella Lista dei Re. \"Lugal-Kinishe-Dudu\" sembra essere stata la figura predominante di questo tempo, visto che si proclam\u00f2 governante di [[Kish (Sumer)|Kish]] e di [[Ur]]. [[Entemena]] fu l'ultimo grande \"[[Ensi (storia antica)|ensi]]\" di Lagash e il suo regno si concluse in pace e prosperit\u00e0.\nA lui succedette il figlio [[Enannatum II]] (2375-2365 a.C.). \nA Lagash, intanto, i sacerdoti presero sempre pi\u00f9 potere e grazie alla loro influenza riuscirono prima a porre sul trono [[Enetarzi]] (2365-2359 a.C.) e poi [[Lugalanda]] (2359-2352 a.C.), i quali non migliorarono la situazione economico-sociale, soprattutto del popolo. Furono imposte tasse eccessive in occasioni come le nozze e i funerali, e le terre furono \u201ccomprate\u201d dai funzionari ad un costo irrisorio.\nIl re Urukagina (2352-2342 a.C.).\n[[File:Clay cone Urukagina Louvre AO4598ab.jpg|thumb|Frammento d'argilla iscritto di Urukagina (o Uruinimgina), \"lugal\" (principe) di Lagash. Terracotta, ca 2350 a.C., trovato a Telloh (antica Girsu). L'iscrizione recita:\"\u201cUruinimgina ha scavato\u2026 il canale nella citt\u00e0-di-NINA. All'inizio, costru\u00ec l'Eninnu; alla fine costru\u00ec l'Esiraran\".]] \nFu solo grazie a [[Urukagina]] (o Uruinimgina) che il potere dei sacerdoti venne notevolmente ridotto. Lui afferm\u00f2 di essere stato scelto dal dio [[Ningirsu]] per porre fine all'oppressione dei poveri. [[Urukagina]] distrusse la vecchia burocrazia, risan\u00f2 l'economia, si avvalse di funzionari di controllo, istitu\u00ec un primo codice legale e diede vita a una sorta di programma di interventi sociali, che tra l'altro contemplava la protezione e l'assistenza alle vedove e agli orfani.\nIl re Lugalzagesi (2342-2335 a.C.).\nI sacerdoti per\u00f2 reagirono e aiutarono [[Lugalzagesi]] (il cui nome significa \u201cre dei paesi\u201d), sommo sacerdote di [[Umma (citt\u00e0 antica)|Umma]], che detronizz\u00f2 [[Urukagina]], catturando la citt\u00e0 di Lagash e ponendo fine alla sua dinastia. [[Urukagina]] fugg\u00ec nella citt\u00e0 di [[Girsu]], che sembra non cadere sotto l'egemonia di Umma. \n[[Lugalzagesi]], in una lunga iscrizione che egli ordin\u00f2 fosse incisa su centinaia di vasi di pietra dedicati a [[Enlil|En-Lil]] di Nippur, si vanta che il suo regno fosse esteso \"dal mare Inferiore ([[golfo Persico]]), lungo il Tigri e l'Eufrate, fino al mare Superiore ([[Mar Mediterraneo|Mediterraneo]])\"\".\nI suoi 25 anni di regno furono per\u00f2 molto violenti e spietati, tanto da creare un forte malcontento negli \"ensi\" di Sumer che accolsero l'accadico [[Sargon di Akkad|Sargon]] come un liberatore quando questi attacc\u00f2 il re di Umma.\nImpero accadico (2335- 2193).\nI venticinque anni di regno di [[Lugalzagesi]], basati sul terrore e le uccisioni, avevano per\u00f2 creato il malcontento degli \"ensi\" di Sumer, che accolsero come un liberatore il principe Sargon quando questi, dopo aver preso il potere a Kish e radunato un grande esercito, attacc\u00f2 il re sumero ad Uruk, lo sconfisse, lo cattur\u00f2 e, prima di farlo uccidere, lo espose al pubblico ludibrio in una gabbia davanti al tempio di [[Enlil]] a [[Nippur]].\nSargon in una prima fase conquist\u00f2 tutte le principali citt\u00e0 sumeriche unificando la Mesopotamia sotto il suo dominio. Nelle sue iscrizioni si vanta di \u00abaver vinto 34 battaglie e sottomesso 50 ensi\u00bb e di\u00abaver lavato le sue armi insanguinate nel mare inferiore\u00bb. Nonostante queste numerose vittorie, egli non era ancora riuscito a creare un impero che si estendesse dal Mediterraneo al golfo Persico, visto che il regno di [[Mari (citt\u00e0 antica)|Mari]] restava indipendente. In una seconda fase Sargon si dedic\u00f2 all'ampliamento e al rafforzamento delle rotte commerciali con spedizioni fino a [[Magan]] (attuale [[Oman]]) e [[Melukka]] (valle dell'Indo). In una terza fase riprese gli scontri, soprattutto con alcuni regni confinanti ad occidente: l'[[Elam]] e [[Barakhshi]]. I figli e successori [[Rimush di Akkad|Rimush]] e [[Manishtushu]] risolsero alcune rivolte scoppiate nelle citt\u00e0 sumeriche e condussero alcune spedizioni contro popolazioni confinanti.\nCon il nuovo successore [[Naram-Sin]] l'impero accadico tocc\u00f2 il culmine della sua espansione. Egli condusse alcune importanti spedizioni a nord e a nord-ovest, riuscendo dapprima a sottomettere il paese di [[Subartu]] (corrispondente in sostanza all'alta Mesopotamia; [[Assiria]] inclusa) e quindi a sconfiggere il potente regno di [[Ebla]]. Con queste vittorie Naram-Sin riusc\u00ec finalmente a realizzare un impero che si estendeva dal \"mare inferiore\" al \"mare superiore\", considerato cos\u00ec significativo sul piano ideologico fin dai tempi proto-dinastici. \u00c8 da questo periodo che il titolo di \"re delle quattro parti della terra\" entra nella titolatura reale. Dopo Naram-Sin l'impero accadico entra in una fase di lenta decadenza, fino a quando scompare definitivamente per l'invasione dei [[Gutei]], una popolazione nomade scesa dai [[Monti Zagros]].\nL'invasione dei Gutei (2193-2123 a.C.).\n[[File:Gudea of Lagash Girsu.jpg|thumb|[[Gudea seduto]], statua seduta in diorite dedicata al dio [[Ningishzida]], 2120 a.C. (periodo neo-sumerico), ritrovata tra le rovine di Girsu, Tell\u014d (Iraq meridionale).]]\nCome accennato, verso il 2190 a.C. l'impero accadico, gi\u00e0 debole per la vastit\u00e0 del suo territorio che impediva un controllo efficace e la sempre maggiore autonomia delle varie citt\u00e0-stato, fu invaso e distrutto dai [[Gutei]], una popolazione semi-nomade di origine armena.\nI Gutei, barbari e poco civilizzati, depredarono tutte le citt\u00e0, trucidando le popolazioni e distruggendo la capitale [[Akkad (citt\u00e0 antica)|Akkad]]. Questa popolazione non lasci\u00f2 nessuna traccia significativa, in quanto non tent\u00f2 mai di fondersi e recepire la pi\u00f9 avanzata cultura sumerico-accadica.\nI re di questa popolazione sembrano regnare soltanto da uno a tre anni, il regno pi\u00f9 lungo \u00e8 di sette anni. I Gutei non furono mai numerosi ed occuparono solo poche posizioni strategiche, come la citt\u00e0 di Nippur. Durante questo lasso di tempo non fu pi\u00f9 presente un governo centrale, ma non per questo si assistette ad un crollo completo della civilt\u00e0. Come detto, infatti, in questo periodo le citt\u00e0-stato sumeriche pi\u00f9 importanti riuscirono a mantenere una certa indipendenza.\nGudea (2142-2122 a.C.).\nVerso il 2140 a.C., il famoso re di Lagash, [[Gudea]], secondo re della III dinastia di Lagash, tent\u00f2 di riportare la cultura sumerica ai vecchi splendori: intraprese la costruzione di imponenti opere pubbliche, vennero intensificati i commerci ed eretti grandiosi templi (le fonti indicano che Gudea non bad\u00f2 a spese per la ricostruzione del tempio di Ningirsu). Fu proprio in questi decenni che la cultura e l'arte sumera raggiunsero vette molte elevate, come dimostrano i ritrovamenti di numerose statue di pregevole fattura (molte delle quali rappresentano lo stesso Gudea).\nUtukhegal (2123-2113 a.C.).\nDurante l'invasione dei Gutei vi furono alcuni \"[[ensi (storia antica)|ensi]]\" che collaborarono con i Gutei, altri, come quello di Uruk, che vi resistettero. La rivolta per l'indipendenza sumerica ebbe inizio proprio da Uruk con il re [[Utukhegal]], che riusc\u00ec a respingere la popolazione barbarica, governata dal re [[Tirigan]] (\u201cdrago della montagna\u201d) che fu fatto prigioniero. \nUtukhegal riusc\u00ec a imporre il suo controllo su gran parte di [[Sumer]], dando al paese una parvenza di stabilit\u00e0. Sembra che mor\u00ec in un incidente, in quanto un testo dichiara che \u201c\"il suo corpo fu trascinato via dal fiume\"\u201d. Altri testi, tuttavia, alludono al fatto che fu assassinato.\nLa III Dinastia di Ur e la rinascita neo-sumerica.\nDopo la morte di Utukhegal, un suo generale di nome [[Ur-Nammu]], si proclam\u00f2 re di Ur, sottomettendo Uruk e uccidendo Namhani, il traditore di Lagash. Lui fonder\u00e0 quella che sar\u00e0 poi nota come [[Terza dinastia di Ur]] (Ur III).\nFu un periodo di pace e prosperit\u00e0 per la cultura sumerica, che con questa dinastia arriv\u00f2 a controllare un territorio esteso quanto quello dell'impero accadico. Il potere si fondava su una struttura fortemente centralizzata, rappresentata da un massiccio apparato burocratico.\nL'impero di Ur III restaur\u00f2 il sumerico come lingua ufficiale e promosse la cultura sumerica. I re di Ur, in effetti, sono conosciuti pi\u00f9 per i loro progetti di costruzione e i contributi in ambito culturale, che per le loro prodezze in battaglia.\nUr-Nammu (2113-2095 a.C.).\nCome detto, [[Ur-Nammu]] fu il fondatore della III dinastia di Ur. Trasfer\u00ec la capitale ad Ur che venne fortificata e abbellita attraverso il restauro di templi e altre opere pubbliche, come i canali di irrigazione. &lt;br&gt;\nUr-Nammu conquist\u00f2 vari territori, estendendo il suo potere su tutto il Sumer e la maggior parte dell'Assiria. Conquist\u00f2 anche territori in Siria (inclusa [[Ebla]]) e ad Elam. Per tutto il suo regno, inoltre, dovette combattere contro i Gutei, che rappresenteranno sempre una minaccia.\nUr-Nammu \u00e8 entrato nel mito come [[Gilgame\u0161]], attraverso il racconto del \"Viaggio di Urnammu negli inferi\", nel quale anche lui, come l'eroe dell'epopea sumera, ricerca l'immortalit\u00e0.\nShulgi (2095-2047 a.C.).\n[[Shulgi]], figlio di Urnammu, inaugur\u00f2 un periodo di prosperit\u00e0. Lui fu il primo vero re sumerico a proclamare se stesso dio (ma non il primo in assoluto, in quanto, come detto, ci\u00f2 era gi\u00e0 accaduto al tempo della dominazione accadica, sotto il re [[Naram-Sin]]). Prima di lui il potere del re traeva la sua forza dall'idea di un'investitura di carattere divino. \nShulgi riorganizz\u00f2 la gestione del regno e l'impero rimase in gran parte intatto, con i funzionari provinciali diventati \"ensi\" ma senza poteri militari. Di Shulgi \u00e8 nota la grande costruzione di un sepolcro sotterraneo per s\u00e9 e per i suoi genitori, sito nella necropoli reale di Ur. Lui (o forse suo padre) stabil\u00ec il pi\u00f9 antico codice di leggi conosciuto.\nGli succedette suo figlio [[Amar-Sin]] (2047-2038 a.C.) che condusse numerose battaglie contro gli Amorriti e guerre in Siria contro gli [[Hurriti]].\nShu-Sin (2038-2029 a.C.).\nFratello di Amar-Sin, anche [[Shu-Sin]] si proclam\u00f2 dio. Sotto il suo regno fu persa l'Assiria e trib\u00f9 semite occidentali iniziarono a premere ai confini. Fece quindi costruire una linea di fortificazioni lunga 270 km sul medio Eufrate, poco a nord di Babilonia. In questo periodo sono attestate rotte commerciali fino all'[[India]]. Costru\u00ec anche un famoso tempio non noto al mondo contemporaneo.\nLa fine definitiva della civilt\u00e0 sumera.\n[[File:Kings Larsa Louvre AO7025.jpg|thumb|Lista dei re di Larsa. Terracotta, Larsa, ca. 2025\u20131763 a.C. (39\u00ba anno del regno di Hammurabi).]]\nIbbi-Sin (2029-2004 a.C.).\nFu l'ultimo re della citt\u00e0 di Ur. I sempre pi\u00f9 frequenti attacchi delle trib\u00f9 semitiche degli Amorrei e degli Elamiti, causarono la rapida disgregazione del regno. Molte citt\u00e0 furono perdute e Sumer fu messa a ferro e fuoco. In questi anni [[Ibbi-Sin]] mise un funzionario, [[Ishbi-Erra]], a capo di [[Nippur]] e [[Isin]]. \nIshbi-Erra si rivolt\u00f2 contro il suo stesso re, conquistando vari territori e facendo prigionieri gli \"ensi\" che sottostavano ad Ibbi-Sin. Infine gli Elamiti saccheggiarono Ur, catturarono Ibbi-Sin che fu portato ad Elam, dove mor\u00ec in data sconosciuta. \nLa caduta della III dinastia di Ur signific\u00f2 la fine dello stato e del potere sumerico, ma non la fine della sua cultura, in quanto essa sar\u00e0 la base sulla quale si svilupperanno tutte le successive culture della Mesopotamia, a partire da quella [[Babilonesi|babilonese]].\nDopo la caduta sumerica.\nDopo la caduta della III dinastia di Ur, si svilupp\u00f2 una fiera rivalit\u00e0 fra le citt\u00e0-stato di [[Larsa]] - che subiva assai pi\u00f9 l'influenza elamita piuttosto che quella sumerica - e di [[Isin]], che era pi\u00f9 che altro amorrea. Queste due citt\u00e0 cercarono di restaurare la gloria della III dinastia di Ur, ma con scarsi risultati. Questo periodo viene detto \u201cUltimo periodo\u201d o \u201cPeriodo di Isin\u201d ma viene spesso associato all'\"Antico periodo Babilonese\". (Per approfondire si veda la storia delle due citt\u00e0: [[Isin]] e [[Larsa]].)\nDopo la caduta di Isin, anche Larsa fu sconfitta da Babilonia nel 1763 a.C.: [[Hammurabi]] sconfisse [[Rim-Sin]] di Larsa divenendo l'unico sovrano di [[Sumer]] e [[Akkad (regione storica)|Akkad]]. La civilt\u00e0 babilonese prese totalmente il sopravvento su quella sumerica che gradualmente entr\u00f2 a far parte del patrimonio degli studiosi dell'antichit\u00e0.\nUn numero esiguo di storici sostiene che alcuni Sumeri agirono in un certo senso per conservare la propria identit\u00e0, costituendo i [[Magi (zoroastrismo)|Magi]], ossia la casta sacerdotale ereditaria.\nVoci correlate.\n[[Categoria:Civilt\u00e0 sumera]]"}
{"id": "654409", "revid": "1705737", "url": "https://it.wikipedia.org/wiki?curid=654409", "title": "Singapore", "text": "Singapore (: ), ufficialmente Repubblica di Singapore (; ; in cinese \u65b0\u52a0\u5761\u5171\u548c\u56fd, \"X\u012bnji\u0101p\u014d G\u00f2ngh\u00e9gu\u00f3\"; in tamil \u0b9a\u0bbf\u0b99\u0bcd\u0b95\u0baa\u0bcd\u0baa\u0bc2\u0bb0\u0bcd \u0b95\u0bc1\u0b9f\u0bbf\u0baf\u0bb0\u0b9a\u0bc1, \"Ci\u014bkapp\u016br Kudiyarasu\"), \u00e8 una citt\u00e0-Stato del sud-est asiatico, situata sull'estrema punta meridionale della penisola malese, 152\u00a0km a nord dell'equatore. Si sviluppa su un arcipelago formato da 58 isole, la pi\u00f9 grande e principale delle quali \u00e8 l'isola di Singapore che ospita la metropoli. A nord Singapore \u00e8 separata dalla Malaysia dallo Stretto di Johor, a sud \u00e8 separata dalle indonesiane isole Riau dallo Stretto di Singapore.\nLa citt\u00e0-Stato \u00e8 il quarto principale centro finanziario del mondo ed \u00e8 una delle principali citt\u00e0 cosmopolite del globo, con un importante ruolo nel commercio internazionale e nella finanza. Il suo porto \u00e8 tra i primi cinque per attivit\u00e0 e traffico su scala mondiale.\nSingapore \u00e8 un Paese con una lunga storia di immigrazione. Ha una popolazione variegata e gli oltre 5 milioni di abitanti sono composti prevalentemente da cinesi, malesi, indiani e altre discendenze di asiatici ed europei.\nIl 42% della popolazione \u00e8 straniero, qui presente per lavoro o studio. I lavoratori stranieri costituiscono il 50% del settore dei servizi.\nSingapore \u00e8 il secondo Paese pi\u00f9 densamente popolato del mondo dopo il Principato di Monaco e nel 2009 ha raggiunto la pi\u00f9 alta concentrazione di milionari in rapporto alla popolazione, davanti a Hong Kong, Svizzera, Qatar e Kuwait.\nEtimologia.\nIl nome Singapore deriva dal nome in lingua malese \"Singapura\" (sanscrito: \u0938\u093f\u0902\u0939\u092a\u0941\u0930 \"Citt\u00e0 del leone\"). La citt\u00e0 viene anche indicata con l'appellativo di \"Lion City\". Gli studi indicano come i leoni probabilmente non siano mai vissuti in questa regione e la bestia vista da Sang Nila Utama, fondatore di Singapore, fosse pi\u00f9 probabilmente una tigre della Malesia.\nStoria.\nOrigini.\nNel II secolo, l'astronomo Claudio Tolomeo scriveva di un posto chiamato Sabana nell'estremo sud della penisola malese. Il primo vero scritto sull'isola \u00e8 un resoconto cinese del III secolo, nel quale viene chiamata Pu Luo Chung, traslitterazione del malese \"Pulau Ujong\", letteralmente \"isola alla fine\" (della penisola malese).\nRegno di Singapura.\nSecondo una leggenda narrata negli Annali malesi, il principe di Srivijaya, Sang Nila Utama, sbarcato nel 1299 dopo una terribile tempesta nell'isola di Temasek (letteralmente: \"citt\u00e0 del mare\"), si imbatt\u00e9 in un leone - fatto ritenuto di buon auspicio - e vi fond\u00f2 il Regno di Singapura, che in sanscrito significa letteralmente \"citt\u00e0 del leone\".\nIl periodo d'oro di Srivijaya fin\u00ec nell'XI secolo quando, con l'invasione di Sumatra e della penisola malese da parte delle truppe della dinastia tamil dei Chola, era iniziato il declino del regno. Dopo la scomparsa di Srivijaya, nel XIV secolo si afferm\u00f2 nella regione il Regno giavanese di Majapahit. Nel 1320, una missione commerciale dell'Impero mongolo giunse in un sito chiamato Long Ya Men (stretto del dente di drago), che si ipotizza corrispondesse all'odierno Porto di Keppel, estremit\u00e0 meridionale di Singapura. Il viaggiatore cinese Wang Dayuan visit\u00f2 l'isola verso il 1330 e ne descrisse il villaggio di Dan Ma Xi (\u6de1\u9a6c\u9521, dal malese Tamasik), abitato da malesi e cinesi. Il poema epico giavanese Nagarakretagama del 1365 narra di un insediamento nell'isola chiamato Temasek. Scavi archeologici hanno evidenziato che nel XIV secolo Singapura era un porto importante.\nDomini giavanesi, siamesi e di Malacca.\nNella seconda met\u00e0 del XIV secolo si accese una lotta tra Majapahit ed il Regno di Sukhothai, il primo Stato dei thai, per il controllo della penisola malese e i due regni si alternarono nel controllo di Singapura. L'ultimo sovrano di Singapore fu Parameswara, che dopo una lunga lotta fu sconfitto dalle truppe di Majapahit e costretto a rifugiarsi a Malacca, dove si convert\u00ec all'Islam e fond\u00f2 l'omonimo sultanato.\nIl regno giavanese ebbe fine nella seconda met\u00e0 del XV secolo sotto la pressione islamica, cinese e siamese. Il periodo coincise con la diffusione dell'Islam nel Sud-est asiatico e Singapura divenne un importante porto commerciale del Sultanato di Malacca, affermatosi nella parte meridionale della penisola malese. Con la resa di Malacca ai portoghesi nel 1511, il sultano si rifugi\u00f2 a Johor, dove avrebbe fondato il locale sultanato che prese il controllo di Singapura mandando un governatore.\nFine di Singapura e colonialismo europeo.\nNel 1613 i portoghesi incendiarono l'avamposto commerciale di Singapura e nei successivi due secoli l'isola fu abbandonata, complice il progressivo declino di Johor. Nel 1641 gli olandesi conquistarono Malacca espellendo i portoghesi, presero il controllo delle isole della Sonda e diventarono la maggiore potenza dell'arcipelago malese arricchendosi con il commercio delle spezie. Nel 1722 il sultanato di Johor cadde in mano a una dinastia di Celebes, l'odierna isola indonesiana di Sulawesi e negli anni che seguirono Johor estese la sua influenza nella zona di Riau, a Sumatra, e si arricch\u00ec sviluppando l'agricoltura. L'isola di Singapura fu utilizzata all'inizio del XIX secolo per la coltura di \"Uncaria gambir\", pianta impiegata per la concia delle pelli e come medicina naturale. Fu questo il motivo per cui fu ripopolata, trasferendo manodopera da Riau e da altri insediamenti di minoranze etniche.\nFondazione di Singapore da parte dei britannici.\nNel 1795, con la sottomissione della Repubblica olandese da parte dei francesi, lo \"statolder\" Guglielmo V di Orange-Nassau si rifugi\u00f2 nel Regno Unito e affid\u00f2 ai britannici il controllo dei territori d'oltremare, per non farli cadere in mano francese. Con la caduta di Napoleone, nel 1814 i britannici restituirono i territori agli olandesi, ma vent'anni di gestione dei traffici marittimi con la Cina li avevano abituati ad enormi profitti. Il governatore britannico Thomas Stamford Raffles di Bencoolen, che corrisponde all'odierna provincia di Bengkulu nella Sumatra del sud-ovest, convinse il governatore generale dell'India Francis Rawdon-Hastings ad espandere i territori britannici nella penisola malese. L'arrivo di Thomas Stamford Raffles a Singapore \u00e8 del 28 gennaio 1819, che \u00e8 perci\u00f2 considerata la data della fondazione di Singapore. Giunto nella quasi deserta Singapura, firm\u00f2 un trattato con il sultano di Johor e Riau che diede alla Compagnia Inglese delle Indie Orientali il diritto di istituire nell'isola un avamposto commerciale dietro il pagamento di un corrispettivo annuo. Importante fu il ruolo giocato da William Farquhar, primo abitante della colonia, che strinse forti rapporti commerciali con il Brunei grazie alla disponibilit\u00e0 del sultano Mohammad Kanzul Alam.\nIl nuovo insediamento attrasse investitori e manodopera di malesi, thai, indonesiani, arabi, indiani, cinesi ed europei. Nel giro di tre mesi la popolazione della nuova Singapore crebbe a 5.000 abitanti, trasformandola nel maggiore insediamento britannico in Oriente. Lo stesso sultano trasfer\u00ec la propria reggia a Singapore. Negli anni successivi furono messi in atto piani di sviluppo per Singapore, che divenne in breve una grande citt\u00e0. Il Trattato anglo-olandese del 1824 accord\u00f2 ai britannici il controllo dei territori di Malacca e Singapore, in cambio gli olandesi ottennero l'evacuazione britannica da Sumatra, Giava e isole adiacenti riprendendone definitivamente il controllo. Nel 1826, Singapore, Malacca e Penang costituirono gli Stabilimenti dello Stretto di propriet\u00e0 del sultano di Johor. La colonia cos\u00ec formatasi venne ad essere amministrata dalla Compagnia Inglese delle Indie Orientali. Successivamente, i mercanti del luogo fecero pressione presso le istituzioni britanniche perch\u00e9 riformassero la legislazione, in modo da garantirli contro la pirateria e gli altri crimini. Singapore fu dichiarata \"colonia della corona\" nel 1867 e qui vi si instaur\u00f2 saldamente il dominio della corona britannica. Attirati dalle esenzioni doganali, gli immigranti si riversarono a migliaia e Singapore divenne una fiorente colonia e una base navale militare che contava circa 10\u00a0000 abitanti nel 1869.\nNel 1860, la popolazione cittadina super\u00f2 le 80.000 unit\u00e0 di cui almeno la met\u00e0 era di origine cinese. A partire dal 1870, molti immigrati arrivarono per lavorare nelle piantagioni di gomma, facendo diventare Singapore uno dei massimi esportatori di questo prodotto. Al termine della prima guerra mondiale, gli inglesi realizzarono la grande base navale di Singapore che nel 1934 fu ulteriormente rafforzata quando, con una Conferenza di Ammiragli dei Paesi del Commonwealth dell'area indo-pacifica, furono decisi interventi per oltre 10 milioni di sterline con l'obiettivo di creare una \"Gibilterra asiatica\" contro l'espansionismo nipponico.\nLa seconda guerra mondiale e l'occupazione giapponese.\nDurante la seconda guerra mondiale, nel febbraio 1942, l'isola cadde in mano all'esercito imperiale giapponese, in seguito ad un'invasione operata da terra, allorch\u00e9 la difesa di Singapore era orientata esclusivamente verso il mare, operazione che culmin\u00f2 nella battaglia di Singapore. Le truppe inglesi furono sconfitte dopo una battaglia di sei giorni e la resa fu definita dal Primo Ministro inglese Winston Churchill come \"il peggior disastro e la pi\u00f9 grande capitolazione della storia inglese\".\nIn tale periodo, si calcola che furono uccisi tra 5\u00a0000 e 25\u00a0000 cinesi nel massacro di Sook Ching, con l'unica colpa di essere \"elementi anti-giapponesi\" e contrari all'occupazione. Gli storici locali considerano tale epoca come \u00abgli anni pi\u00f9 bui della storia di Singapore\u00bb.\nI giapponesi rinominarono l'isola , dal giapponese che significa \"L'isola del sud acquisita nel Periodo Sh\u014dwa\".\nA partire da novembre 1944 al maggio 1945, gli Alleati condussero un bombardamento intensivo sulla citt\u00e0 di Singapore fintanto che gli inglesi non riottennero il territorio nel settembre 1945 a seguito della resa del Giappone.\nIl dopoguerra.\nNegli anni cinquanta, il nascente nazionalismo aveva portato alla formazione di vari partiti politici e Singapore ottenne le prime elezioni nel 1955, vinte dal candidato filo-indipendentista David Marshall, leader Labour Front, che divenne Primo Ministro.\nLa sua richiesta di piena autonomia venne per\u00f2 respinta dal governo inglese, il che lo port\u00f2 alle dimissioni; fu sostituito da Lim Yew Hock la cui politica fu pi\u00f9 gradita agli inglesi che consentirono una gestione autonoma degli affari interni, trattenendo sotto il controllo della corona la politica estera e la difesa.\nNelle elezioni del 30 maggio 1959 il Partito d'Azione Popolare ottenne una schiacciante vittoria e il suo leader, Lee Kuan Yew (laureatosi a Cambridge), fu nominato Primo Ministro, carica che avrebbe ricoperto per 31 anni. Il Governatore della citt\u00e0 era l'inglese William Goode, che mantenne la carica fino al 3 dicembre 1959, quando fu sostituito nell'incarico da Yusof bin Ishak, futuro Presidente di Singapore.\nNel corso del 1950, il Partito Comunista Cinese, grazie ai forti legami con i sindacati e le scuole, promosse una rivolta armata contro il governo che sfoci\u00f2 in diversi episodi di violenza e lotta armata.\nFusione con la Malesia.\nA seguito del referendum del 1962, il 31 agosto 1963 Singapore si un\u00ec alla Federazione della Malesia ai sensi dell'accordo Malese. I leader di Singapore scelsero questa strada principalmente a causa delle preoccupazioni per quanto riguarda il loro territorio caratterizzato da una scarsit\u00e0 di terra, di acqua e da limitati mercati e risorse naturali. Alcuni politici erano anche preoccupati circa la possibilit\u00e0 che il paese andasse incontro ad un regime comunista.\nTuttavia, il governo dello stato di Singapore e il governo centrale malese si dimostrarono in disaccordo su molte questioni politiche ed economiche, che portarono ad un malcontento che culmin\u00f2 nelle rivolte razziali del 1964. Il 9 agosto 1965, il Parlamento malese approv\u00f2 con 126 voti favorevoli e nessuno contrario l'espulsione di Singapore dalla Malesia; la votazione fu tenuta in assenza dei delegati di Singapore.\nIndipendenza.\nSingapore divenne cos\u00ec indipendente come \"Repubblica di Singapore\" (rimanendo all'interno del Commonwealth) il 9 agosto 1965. Nel 1967 il paese \u00e8 stato cofondatore dell'ASEAN, l'Associazione delle Nazioni del Sudest asiatico, e nel 1970 \u00e8 entrato a far parte del Movimento dei paesi non allineati e Lee Kuan Yew divenne Primo Ministro. La sua enfasi sulla rapida crescita economica, il sostegno all'imprenditorialit\u00e0, le limitazioni della democrazia interna e gli stretti rapporti con la Cina furono gli indirizzi politici del nuovo corso.\nNel 1990 Goh Chok Tong ottenne la carica di Primo Ministro, mentre Lee continu\u00f2 ad occupare quella di ministro essendo stato nominato ministro senior fino al 2004 e poi ministro mentore fino a maggio del 2011. Durante il suo mandato, il Paese ha affrontato la crisi finanziaria asiatica del 1997, l'epidemia di SARS del 2003 e le minacce terroristiche di Jemaah Islamiyah. Nel 2004 Lee Hsien Loong, il figlio maggiore di Lee Kuan Yew, \u00e8 diventato il terzo primo ministro del paese.\nGeografia.\nMorfologia.\nSingapore \u00e8 uno stato insulare costituito da 63 isole. L'isola principale \u00e8 nota come isola di Singapore, ma \u00e8 ufficialmente chiamata Pulau Ujong (lingua malese: traslitterato come \"isola alla fine della terra, intesa come penisola malese\"). Situato a sud della penisola di Malacca, ci sono due collegamenti artificiali, con Johor in Malaysia: il Johor-Singapore Causeway a nord e il cosiddetto Malaysia-Singapore Second Link a ovest. Le isole di Jurong, Pulau Tekong, Pulau Ubin e Sentosa sono le pi\u00f9 grandi fra le isole minori dell'arcipelago. Il punto naturale pi\u00f9 elevato \u00e8 la collina di Bukit Timah, posta a 166 metri sul livello del mare.\nAnche a causa delle sue ridotte dimensioni e dell'ingente numero di abitanti, Singapore ha in corso lavori di bonifica attraverso il prelievo di terra dalle proprie colline, dai fondali marini e dai paesi limitrofi per aumentare lo spazio disponibile gi\u00e0 densamente popolato. Come risultato, la superficie di Singapore \u00e8 cresciuta dai 581,5\u00a0km\u00b2 del 1960 ai 712\u00a0km\u00b2 del 2010. La stima \u00e8 che la superficie del Paese possa crescere di altri 100\u00a0km\u00b2 entro il 2030. I progetti hanno coinvolto talvolta alcune delle isole minori, che sono state unite insieme attraverso l'opera di bonifica del territorio, dando vita ad isole pi\u00f9 grandi e pi\u00f9 funzionali, come nel caso dell'isola di Jurong.\nIn passato l'area urbana era concentrata nella parte meridionale in corrispondenza della foce del fiume Singapore dove attualmente si trova il centro della citt\u00e0 (l'area chiamata \"Downtown Core\"), mentre la parte rimanente del territorio era coperta da foresta tropicale. A partire dagli anni 1960 il governo ha edificato diverse aree residenziali nelle zone periferiche, che nel tempo si sono espanse dando luogo ad un'unica area urbana.\nL'ente che si occupa della pianificazione urbana \u00e8 chiamato Urban Redevelopment Authority.\nIdrografia.\nSingapore presenta molti corsi d'acqua e laghi. I due principali laghi si trovano al centro dell'isola, dove si estende uno dei pi\u00f9 grandi parchi del mondo. Il corso d'acqua principale \u00e8 il fiume Singapore, che attraversa il centro della citt\u00e0 e sfocia nell'oceano Indiano. Gli altri corsi d'acqua sfociano o nell'Oceano Indiano, come il fiume Singapore, o nel canale che separa la Repubblica di Singapore dalla Malesia.\nClima.\nIl clima di Singapore nella classificazione dei climi di K\u00f6ppen \u00e8 equatoriale poich\u00e9 senza la presenza di stagioni distinte (piogge-secca), con un'uniformit\u00e0 di temperatura e pressione, elevata umidit\u00e0 e precipitazioni abbondanti (la linea equatoriale difatti \u00e8 prossima, solo 152 chilometri). Le temperature minime e massime medie annuali contemplano una forbice dai 22-23\u00b0 ai 33-34\u00a0\u00b0C. In media l'umidit\u00e0 relativa ha come estremi: 95%, in tarda notte e al primo mattino e 60% nel pomeriggio. Nei periodi maggiormente piovosi, l'umidit\u00e0 pu\u00f2 attestarsi per tutto il giorno prossima al 90% o superare di poco anche questo dato. Le temperature minime e massime ufficialmente accertate registrate storicamente sono state rispettivamente 19,4\u00a0\u00b0C e 36,7\u00a0\u00b0C.\nAprile e maggio sono i mesi pi\u00f9 caldi, mentre novembre e dicembre costituiscono i pi\u00f9 umidi con la stagione del monsone. Tra agosto e ottobre si forma spesso una cappa di fumo proveniente dalla combustione degli arbusti nella vicina Indonesia; talvolta la densit\u00e0 della foschia \u00e8 tale da creare uno stato di allarme per la salute pubblica.\nData la vicinanza alla linea immaginaria equatoriale (poco pi\u00f9 di 142\u00a0km a sud, dalla City della metropoli), i raggi solari hanno inclinazioni massime molto forti per tutto il corso dell'anno.\nSociet\u00e0.\nEvoluzione demografica.\nLa popolazione di Singapore \u00e8 costituita al 42% da stranieri, che fa del Paese il sesto per la pi\u00f9 alta percentuale a livello globale, e gli stranieri costituiscono il 50% della forza lavoro nel settore dei servizi.\nLa maggior parte degli stranieri proviene da Cina, Malaysia, Filippine, America del Nord, Medio Oriente, Europa, Australia e India. Il Paese ha anche la seconda pi\u00f9 alta densit\u00e0 di popolazione del mondo dopo il Principato di Monaco.\nSecondo le statistiche del Governo, la popolazione di Singapore nel 2012 era di 5,31 milioni di abitanti, di cui 4,23 milioni di cittadinanza singaporeana e residenti permanenti. I vari gruppi linguistici cinesi costituiscono il 74,2% della popolazione residente, i malesi il 13,4%, gli indiani il 9,2%, euroasiatici ed arabi il 3,2%.\nEtnie e tensioni sociali e razziali.\nI dati diffusi dal Dipartimento della Statistica nel 2013 hanno evidenziato la seguente composizione etnica della popolazione:\nIl gruppo principale sono i cinesi seguiti dai malesi fra i quali sono compresi gruppi etnici provenienti da varie parti dell'arcipelago malese come i giavanesi, i bugis, i baweans e i minangkabau. Il gruppo etnico degli indiani \u00e8 in crescita e comprende tamil e tamil dello Sri Lanka oltre ad altri gruppi etnici indiani come i malayali e i pangiabi. La popolazione eurasiatica comprende arabi, ebrei, thailandesi, filippini, giapponesi ed europei.\nGli scontri per Maria Hertogh del 1950.\nMaria Hertogh era una bambina figlia di genitori cattolici misti olandesi-asiatici nata a Giava, Indonesia, che era stata data in adozione, dopo che il padre era stato arrestato durante l'occupazione di Giava da parte dei Giapponesi nel corso della seconda guerra mondiale, a una donna musulmana malese di nome Aminah che le aveva dato il nome musulmano Nadra e che la educ\u00f2 alla maniera musulmana, facendola infibulare a 7 anni di et\u00e0. Nel 1947 Maria si era trasferita con la madre adottiva a Trengganu, in Malacca, e nel 1947 i genitori di Maria sostennero un'azione legale per riavere la custodia della figlia. L'azione legale intrapresa dagli Hertog, cattolici, contro la madre adottiva, musulmana, ebbe una grande eco nell'area di Singapore e soprattutto fece scalpore nei musulmani una fotografia \"blasfema\" che ritraeva la \"musulmana\" bambina inginocchiata davanti alla statua di Maria Vergine in una chiesa cattolica.\nLe vivissime proteste da parte dei musulmani, capeggiati da un indiano, Karim Ghani, editore del quotidiano di Giava \"Dawn\", sfociarono in una serie di articoli violentissimi contro i genitori cattolici della bambina e in una processione di protesta composta da 1500 bambine musulmane; quando il tribunale decise che Maria dovesse tornare dai genitori naturali, proteste violentissime esplosero a Singapore, dove l'11 dicembre 1950 e per tre giorni di seguito, ci furono violentissimi attacchi di musulmani contro ogni individuo europeo che portarono alla morte di 18 persone e al ferimento di 173.\nGli scontri razziali del 1964.\nQuando nel 1963 Singapore si un\u00ec alla Federazione Malese, nella piccola minoranza malese residente nella citt\u00e0 del leone vi era la speranza che anche Singapore, ormai federata alla Malesia, avrebbe automaticamente esteso ad essa i particolari diritti speciali gi\u00e0 acquisiti dai cittadini malesi con la Costituzione della Federazione di Malesia del 1957, ma apparve chiaro fin dall'inizio che nessun Governo, presente o futuro, avrebbe mai accettato di riconoscere anche a Singapore tali diritti validi in Malesia e che quei diritti non erano stati negoziati al momento dell'unione dei due Stati.\nIl 19 luglio 1964 pi\u00f9 di mille rappresentanti non politici malesi a nome di 101 organizzazioni incontrarono Lee Kuan Yew, allora Primo Ministro di Singapore, ed Encik Othman Wok, Ministro per gli Affari Sociali, per discutere dei diritti speciali di cui anche i malesi singaporeani avrebbero goduto con l'ingresso nella Federazione Malese. Durante l'incontro il Primo Ministro si limit\u00f2 ad assicurare che ogni sforzo sarebbe stato compiuto dal Governo per aiutare i malesi ad accedere alle pi\u00f9 alte posizioni lavorative in competizione con i residenti principalmente cinesi, ma che sicuramente il Governo non avrebbe mai autorizzato nessun tipo di \"quota malese\" nel mercato del lavoro, non avrebbe rilasciato licenze speciali n\u00e9 avrebbe assicurato diritti in favore dei malesi sulle terre da assegnare per usi agricoli. Il Primo Ministro sottoline\u00f2 che ogni cittadino singaporeano avrebbe avuto uguali diritti e che questi diritti non sarebbero stati determinati da appartenenze di razza. Nello stesso giorno il quotidiano di Singapore, lo \"Straits Times\", scriveva che il giorno seguente, il 22 luglio 1964, pi\u00f9 di venticinquemila musulmani malesi si sarebbero riuniti nell'area del Padang (un grande spazio erboso centrale usualmente utilizzato per incontri di cricket) per commemorare l'anniversario della nascita di Maometto in concomitanza con manifestazioni simili che si sarebbero tenute a Kuala Lumpur e in ogni parte della Malesia.\nIl 20 luglio, in risposta a quanto asserito da Lee Kuan Yew nell'incontro del giorno prima con i rappresentanti malesi, il senatore Ahmad Haji Taff, leader del Comitato d'Azione Malese UMNO (United Malays National Organisation) che sosteneva di parlare in rappresentanza e a nome di tutti i malesi singaporeani, invitava il Primo Ministro Lee a combattere la minaccia della \"societ\u00e0 segreta\" (cinese) invece che perdere tempo a tentare di dividere la comunit\u00e0 malese e che l'incontro del giorno prima aveva avuto il solo scopo di fare valere i propri diritti speciali e non di sfidare la comunit\u00e0 cinese con cui i rapporti erano improntati all'insegna della massima armonia.\nIl giorno dopo, durante la commemorazione di Maometto al Padang, scoppiarono i primi scontri fra i malesi intervenuti e cinesi che assistevano alla manifestazione: i disordini continuarono per cinque giorni lasciando sul terreno 22 morti; il 2 settembre, nuovamente, gli scontri si riaccesero per altri cinque giorni provocando la morte di altre 16 persone. Il coprifuoco venne imposto per molte settimane in ambedue le occasioni e gli scontri del 1964 rimangono ad oggi i pi\u00f9 gravi disordini razziali del dopoguerra,\nPer commemorare i morti del 1964 e per educare i cittadini singaporeani al concetto di armonia fra etnie diverse, nel 1998 il Governo di Singapore introdusse il \"Racial Harmony Day Celebrations\", una festa nazionale a supporto dell'armonia razziale che viene tenuta solennemente ogni 21 giugno nel piccolo stato asiatico, a prova dei continui sforzi dell'amministrazione di smussare ogni tensione provocata dalla convivenza in uno spazio cos\u00ec piccolo di etnie e culture cos\u00ec diverse.\nLa situazione attuale.\nDopo il violento scoppio delle tensioni razziali del 1964 in cui si scontrarono cinesi e malesi vi \u00e8 sempre stata grande attenzione al mantenimento di un equilibrio fra etnie in ambito scolastico, residenziale e militare; tuttavia, nonostante la grande attenzione del Governo singaporeano, la velocissima crescita della citt\u00e0 ha nuovamente generato, specie negli ultimissimi anni, tensioni sociali e razziali: nel febbraio 2013 una grande quanto rara manifestazione ha visto migliaia di cittadini riunirsi allo \"Speakers' Corner\" presso lo \"Ho Ling Park\", nelle immediate vicinanze del distretto finanziario della citt\u00e0 per protestare contro le future politiche relative all'immigrazione nel Paese.\nNel mese di gennaio, infatti, un \"libro bianco\" del Governo aveva ipotizzato che, attraverso una pianificazione dei flussi migratori, met\u00e0 della popolazione nel 2030 potrebbe essere composta da immigrati provenienti dalle aree dell'Asia centrale. La pubblicazione del libro bianco ha generato nei singaporeani, specie di etnia cinese, fortissime preoccupazioni sulle future politiche relative all'immigrazione, all'ordine pubblico e alle opportunit\u00e0 di lavoro nello Stato e obbliga conseguentemente le autorit\u00e0 a ridefinire il concetto di \"singaporeano\".\nA sostegno dell'impressione che le tensioni razziali siano in fermento, nel dicembre 2013, violenti scontri di piazza nel quartiere di \"Little India\", fatto rarissimo in una citt\u00e0 in cui il crimine \u00e8 praticamente inesistente, scuotono la citt\u00e0: gli scontri hanno avuto luogo l'8 dicembre 2013 e hanno visto coinvolti circa 400 lavoratori immigrati di origine sud asiatica che, dopo che un loro concittadino era rimasto ucciso in un incidente stradale provocato da un singaporeano cinese, hanno dato il via a violenti scontri in cui alcuni mezzi della Polizia sono stati dati alle fiamme. Al termine degli scontri 27 sud asiatici venivano arrestati e rischiano pene fino a 10 anni di carcere e pene corporali accessorie.\nL'episodio, duramente condannato dalle autorit\u00e0 e dai mezzi di informazione locale, si inserisce in una situazione sociale apparentemente sotto controllo ma che negli ultimi tempi pare diventare sempre pi\u00f9 delicata.\nReligione.\nIl buddismo \u00e8 la religione dominante a Singapore, praticata dal 33% degli abitanti. Ci sono monasteri e centri Dharma di tutte e tre le maggiori tradizioni: Buddismo Theravada, Mahayana e Vajrayana. La maggior parte dei buddisti sono di origine cinese e seguono la tradizione Mahayana, con missionari che provengono da Taiwan e dalla Cina. Tuttavia il Buddismo Theravada thailandese \u00e8 cresciuto di popolarit\u00e0 nell'ultimo decennio non solo tra i cinesi.\nLa versione giapponese Soka Gakkai \u00e8 praticata per lo pi\u00f9 da abitanti di origine cinese. Anche il buddismo tibetano sta lentamente facendosi strada negli ultimi anni.\nLingue.\nPer ragioni storiche la lingua nazionale di Singapore \u00e8 il malese, utilizzato anche per l'inno nazionale. Altre lingue ufficiali sono l'inglese, il cinese standard ed il tamil. Dall'indipendenza l'inglese \u00e8 la lingua ufficiale utilizzata dall'amministrazione pubblica ed \u00e8 ampiamente diffuso anche fra la popolazione. I cartelli stradali e le pubblicazioni ufficiali sono scritte in lingua inglese solitamente accompagnate dalla traduzione in una delle altre lingue ufficiali.\nL'inglese usato \u00e8 quello britannico con influenze statunitensi, la forma locale e dialettale dell'inglese \u00e8 il cosiddetto singlish che ha molte caratteristiche in comune con le lingue creole avendo incorporato termini e forme grammaticali dai dialetti cinesi, dal malay e dal tamil. Il singlish \u00e8 parlato nella vita quotidiana ma \u00e8 inviso nelle occasioni ufficiali.\nPolitica.\nOrdinamento dello Stato.\nDopo aver lasciato la Federazione Malese nel 1965, Singapore \u00e8 diventata una repubblica parlamentare nell'ambito del Commonwealth delle nazioni governata secondo il sistema Westminster; il parlamento \u00e8 unicamerale, espressione di collegi elettorali. La sua costituzione stabilisce la democrazia rappresentativa come sistema politico adottato.\nIl capo dello stato \u00e8 il Presidente, che \u00e8 eletto tramite suffragio popolare e gode di poteri di veto per alcune decisioni come l'uso delle riserve nazionali e la nomina dei giudici, ma per il resto ha una funzione solo rappresentativa.\nIl potere esecutivo appartiene al \"Gabinetto\", guidato dal Primo ministro, che detiene il primato di politico con il pi\u00f9 alto compenso, circa euro al mese.\nIl Parlamento \u00e8 l'organo legislativo. I membri del parlamento si dividono in eletti, non eletti e membri nominati. I candidati sono votati per il Parlamento in un collegio uninominale.\nIl Partito d'Azione Popolare ha ottenuto una larghissima maggioranza in Parlamento in tutte le elezioni dal 1959. Comunque nelle ultime elezioni avvenute nel 2011, l'opposizione guidata dal Partito dei Lavoratori ha ottenuto 6 seggi.\nLa Costituzione di Singapore (Perlembagaan Republik Singapura) risale al 9 agosto 1965.\nIl diritto di Singapore si rif\u00e0 a quello inglese, sebbene con sostanziali differenze. La pena di morte \u00e8 in vigore.\nL'ONG Freedom House ha classificato Singapore come \"parzialmente libero\" nel suo report \"Freedom in the World\" e l\"'Economist\" considera Singapore un \"regime ibrido\". Singapore \u00e8 considerato uno dei paesi meno corrotti del mondo da Transparency International. dirigenti aziendali internazionali ritennero che Singapore, assieme a Hong Kong avesse il miglior sistema legislativo dell'Asia.\nNormative regolamentari.\nSingapore vanta un sistema giudiziario fra i pi\u00f9 efficienti al mondo ed \u00e8 caratterizzato da severi regolamenti soprattutto nell'ambito dell'educazione e della pulizia in particolare nei luoghi pubblici e nelle strade.\nA Singapore \u00e8 infatti vietato masticare gomme, fumare, o bere alcolici nei luoghi pubblici e per la strada e il mancato rispetto di queste norme \u00e8 punibile con multe che raggiungono i 200 S$.\nInoltre, soprattutto nelle strade e nelle piazze \u00e8 presente una costante vigilanza da parte della polizia e per la citt\u00e0 \u00e8 presente un efficiente sistema di telecamere di sorveglianza.\n\u00c8 in vigore la pena di morte per alcuni gravi reati come omicidio, rapimento, alto tradimento e traffico di droga. Nel 2017 si \u00e8 tenuta un'esecuzione, la prima dal 2009.\nLe punizioni corporali (fustigazione) sono in vigore per diversi reati, se compiuti da maggiorenni maschi di et\u00e0 inferiore ai 50 anni e senza problemi di salute, da quelli gravi (al posto della pena di morte e in aggiunta al carcere) inclusi il sequestro di persona, rapina, assassinio commesso durante una rapina, uso di droga, vandalismo e insurrezione. La fustigazione \u00e8 anche una punizione obbligatoria in caso di stupro, traffico di droga, usura e, tra i reati minori, per il supporto a stranieri che permangono nel Paese oltre il limite del visto di 90 giorni e anche casi di vandalismo.\nBandiera.\nLa bandiera di Singapore consiste di due fasce orizzontali, rosso su bianco. Il rosso simboleggia la fratellanza universale e l'uguaglianza tra individui; il bianco, la purezza e la virt\u00f9. Nell'angolo superiore sinistro si trovano una mezzaluna a falce con apertura rivolta a destra, con cinque stelle disposte in cerchio.\nIstituzioni, enti ed associazioni.\nOrdinamento scolastico.\nTra le pi\u00f9 importanti universit\u00e0 di Singapore ricordiamo l'Universit\u00e0 nazionale di Singapore, fondata nel 1905.\nSistema sanitario.\nSingapore ha uno tra i migliori sistemi sanitari del mondo, sebbene con una spesa sanitaria relativamente bassa per i paesi sviluppati. L'aspettativa di vita in questo stato raggiunge 79 anni per gli uomini e 83 per le donne e la quasi totalit\u00e0 della popolazione ha accesso ad acqua potabile ed ai servizi sanitari. Ogni anno ci sono meno di 10 morti ogni 100\u00a0000 persone a causa dell'AIDS ed alti livelli di immunizzazione. L'obesit\u00e0 interessa meno del 10% della popolazione adulta.\nForze armate e pubblica sicurezza.\nNonostante le modeste dimensioni del Paese, Singapore ha uno dei pi\u00f9 avanzati sistemi di difesa del sud-est asiatico.\nIl Ministero della Difesa (MINDEF), attualmente retto da Teo Chee Hean, sovrintende all'Esercito di Singapore, alla Marina Militare e all'Aeronautica Militare, che insieme formano le Forze armate della Repubblica di Singapore (Singapore Armed Forces) coadiuvate da organizzazioni volontarie private in ruoli di supporto.\nAttualmente il capo delle Forze armate \u00e8 il generale Neo Kian Hong.\nTra i mezzi a disposizione, da segnalare le modernissime fregate della classe \"\" in dotazione alla Marina Militare e il cacciabombardiere biposto F-15SG versione specifica del McDonnell Douglas F-15E Strike Eagle e l'M-346 Master in dotazione all'Aeronautica Militare.\nEconomia.\nSingapore ha una sviluppata economia di mercato. Insieme a Hong Kong, Corea del Sud e Taiwan, sul finire degli anni 1990 del XX secolo veniva considerato una delle quattro tigri asiatiche. L'economia dipende fortemente dalle esportazioni, in particolare nel settore manifatturiero, che costituiva il 26% del PIL nel 2005 e comprende l'elettronica, la raffinazione del petrolio, la chimica, l'ingegneria meccanica e le scienze biomediche. Singapore possiede uno dei porti pi\u00f9 trafficati del mondo e la quarta principale piazza per gli scambi commerciali, dopo Londra, New York e Tokyo. La Banca Mondiale ha classificato nel 2007 Singapore come il pi\u00f9 importante hub del mondo per la logistica.\nL'economia di Singapore \u00e8 classificata fra le dieci pi\u00f9 libere del mondo, e pi\u00f9\ncompetitive. Singapore occupa anche centinaia di migliaia di operai stranieri tra cui indiani, indonesiani, cinesi o provenienti da altri continenti.\nCome risultato della recessione dei primi anni 2000, con il crollo nel settore della tecnologia, il PIL del Paese si contrasse del 2,2% nel 2001. L'Economic Review Committee (ERC) venne istituito nel dicembre 2001, e raccomand\u00f2 una nuova politica di innovazioni, al fine di rivitalizzare l'economia. La ripresa dell'economia di Singapore, trainata dalla crescita mondiale di quel periodo, port\u00f2 ad una crescita dell'8,3% nel 2004, del 6,4% nel 2005 e del 7,9% nel 2006.\nNell'ambito della crisi economica del 2007-2009, legata ai \"mutui subprime\" e ai loro derivati, il Fondo Sovrano di Singapore ha stanziato fondi per pi\u00f9 di 35 miliardi di dollari americani per il processo di ricapitalizzazione in seguito ai \"write down\" dei maggiori intermediari finanziari mondiali.\nAltri investimenti del fondo non legati ad intermediari finanziari:\nTutto ci\u00f2 ricalca l'andamento che si \u00e8 avuto, durante la crisi, riguardo ai Fondi Sovrani dei paesi emergenti o fortemente esportatori.\nNel 2016, il debito pro capite di Singapore \u00e8 il terzo pi\u00f9 alto al mondo.\nValuta.\nLa valuta corrente \u00e8 il dollaro di Singapore, rappresentato dal simbolo da \"S$\" o dalla sigla internazionale \"SGD\". La banca centrale \u00e8 l'autorit\u00e0 monetaria del Paese, competente per l'emissione di banconote e monete. Singapore ha istituito il Consiglio dei Commissari di Cambio nel 1967, che da allora ha iniziato a emettere la valuta locale.\nIl dollaro di Singapore \u00e8 stato scambiato alla pari con il ringgit malese fino al 1973.\n\u00c8 mantenuta invece l'intercambiabilit\u00e0 con il dollaro del Brunei.\nIl 27 giugno 2007, per commemorare i 40 anni di accordo valutario con il Brunei, \u00e8 stata emessa una banconota commemorativa da S$ 20; il retro \u00e8 identico alla banconota del Brunei emessa lo stesso giorno.\nSettore terziario.\nTurismo.\nSingapore \u00e8 una popolare meta dei viaggi a livello internazionale, contribuendo alla fioritura di un'importante industria turistica. Gli arrivi complessivi ammontavano a 10,2 milioni nel 2007. Per attrarre pi\u00f9 turisti il governo ha deciso di legalizzare il gioco d'azzardo e un gran numero di casin\u00f2 si trovano nella zona di Marina Bay (pi\u00f9 famoso tra altri il Marina Bay Sands, terzo casin\u00f2 al mondo per estensione dopo il Grand Lisboa di Macao e il Casino de Montr\u00e9al).\nIl cibo \u00e8 un altro elemento promosso per attrarre i turisti, con il Singapore Food Festival che si tiene ogni luglio per celebrare la cucina di Singapore.\nLo statunitense International Healthcare Research Centre ha classificato Singapore prima in Asia e quinta nel mondo nel suo indice del turismo medico. Ogni anno a Singapore arrivavano circa stranieri per cercare assistenza medica e i locali istituti sanitari si prefissero di servire un milione di pazienti stranieri l'anno entro il 2012. Nel 2014 i pazienti stranieri versarono 994 milioni S$ per le cure ricevute a Singapore. Nel 2017 vennero in dall'estero per farsi curare. Tra le cause del mancato raggiungimento della cifra prefissata vi furono i grandi progressi delle strutture sanitarie nelle vicine Malesia e Thailandia, dove i costi per i pazienti sono sensibilmente minori.\nTrasporti.\nDal momento che Singapore \u00e8 una piccola isola con un'alta densit\u00e0 di popolazione, il numero di auto private sulla strada \u00e8 limitato, in modo da ridurre l'inquinamento e la congestione del traffico. Per acquistare un'automobile \u00e8 necessario pagare una volta e mezzo il valore di mercato del veicolo e ottenere un certificato particolare che consenta alla vettura di circolare per un decennio. Il costo del solo certificato permetterebbe di acquistare una Porsche Boxster negli Stati Uniti. I prezzi delle automobili sono in genere notevolmente superiori a Singapore rispetto agli altri paesi anglofoni. Come nella maggior parte dei paesi del Commonwealth, i veicoli sulla strada hanno la guida a sinistra.\nI residenti di Singapore usano viaggiare a piedi, in biciclette, in autobus, in taxi e in treno (MRT o LRT). A Singapore vi \u00e8 un efficiente sistema di trasporto metropolitano, inaugurato nel 1987, costituito da 5 linee per una lunghezza complessiva di circa 170\u00a0km. Vi sono sei compagnie di taxi, che insieme gestiscono oltre 28.000 veicoli. I taxi sono una forma popolare di trasporto pubblico essendo le tariffe relativamente a buon mercato rispetto a molti altri paesi sviluppati.\nSingapore possiede una rete stradale che copre 3.356\u00a0km, che comprendono 161\u00a0km di superstrade. Il \"Singapore Area Licensing Scheme\", introdotto nel 1975, \u00e8 stato il primo sistema, basato sulle tariffe, per la riduzione della congestione del traffico adottato al mondo. Aggiornato nel 1998 e rinominato \"Electronic Road Pricing\", comprende un sistema elettronico di pagamento del pedaggio, una rilevazione automatica dei veicoli e un servizio di video sorveglianza.\nSingapore \u00e8 un importante snodo di trasporto internazionale in Asia, posizionata su molte rotte marittime e commerciali. Nel 2005, il porto di Singapore era il secondo pi\u00f9 trafficato del mondo, in termini di trasporto di tonnellate, con 1,15 miliardi di tonnellate di stazza lorda e con un traffico container pari a 23,2 milioni di TEU. Esso \u00e8 anche il secondo pi\u00f9 trafficato, dietro il porto di Shanghai, in termini di carico di stazza con 423 milioni di tonnellate movimentate. Inoltre, \u00e8 il pi\u00f9 grande centro di rifornimento navale del mondo.\nSingapore \u00e8 anche un \"hub\" per l'aviazione del sudest asiatico e uno scalo per la rotta tra Sydney e Londra. Vi sono due aeroporti civili nel paese, e il Singapore Changi Airport ospita una rete formata da oltre 100 compagnie aeree che collegano Singapore a circa 300 citt\u00e0 in circa 70 paesi e territori in tutto il mondo. La struttura \u00e8 stata premiata come uno dei migliori aeroporti internazionali da parte di riviste di viaggi internazionali, tra cui la valutazione di migliore aeroporto del mondo ricevuta per la prima volta nel 2006 da Skytrax. La compagnia aerea nazionale \u00e8 la Singapore Airlines.\nAmbiente.\nCirca il 23% del territorio di Singapore \u00e8 costituito da riserve forestali e naturali. L'urbanizzazione ha eliminato molte aree forestali, con l'unica eccezione dell'area di foresta pluviale primaria del Bukit Timah Nature Reserve.\nOpere di architettura del paesaggio.\nI Giardini botanici di Singapore sono il secondo giardino botanico al mondo premiato come patrimonio dell'UNESCO. Il National Orchid Garden, all'interno dei giardini botanici, raccoglie una collezione con pi\u00f9 di 3000 specie di orchidee.\nInoltre, i Gardens by the Bay, creati nel 2012 sono diventati una delle pi\u00f9 popolari attrazioni turistiche.\nCultura.\nArchitettura.\nLa citt\u00e0-stato di Singapore ha oltre 4.300 grattacieli completati, la maggior parte dei quali si trovano nel cuore della citt\u00e0. In citt\u00e0, ci sono 64 grattacieli con una altezza superiore a 140 metri (459 ft). Tre edifici condividono il titolo di edificio pi\u00f9 alto di Singapore: United Overseas Bank Plaza One, Republic Plaza e One Raffles Place (ex \"Overseas Union Bank Centre\").\nA Singapore c'\u00e8 la seconda ruota panoramica pi\u00f9 alta del mondo: la Singapore Flyer.\nSimbolo di Singapore \u00e8 dal 1966, data della sua costruzione, il Merlion, statua con testa di leone e corpo di pesce. La statua originale del Merlion si trova alla foce del fiume Singapore, vicino al centro finanziario, mentre una replica di 37 metri \u00e8 situata sull'isola di Sentosa dal 1996.\nPatrimoni dell'umanit\u00e0.\nSingapore possiede un sito iscritto nella Lista dei patrimoni dell'umanit\u00e0 dell' UNESCO: si tratta dei Giardini botanici di Singapore (2015).\nLetteratura.\nNel XX secolo la produzione letteraria di Singapore si \u00e8 affermata con gli scrittori Cyril Wong e Alfian bin Sa'at, che ha composto le sue opere sia in inglese che in malese e cinese.\nMusica.\nLa cantante Masia One \u00e8 nata in questa citt\u00e0 stato. Tra i cantanti singaporiani spiccano Tanya Chua, e A-Do.\nCinema.\nIn campo cinematografico \u00e8 da ricordare la figura di Aloysius Pang.\nScienza e tecnologia.\nAttivit\u00e0 spaziali.\n26 agosto 1998: viene lanciato ST-1, primo satellite di Singapore, (realizzato insieme a Taiwan).\nGastronomia.\nLa cucina di Singapore risente spesso dell'influenza della cucina malese, cinese e della cucina indiana.\nFestivit\u00e0.\n9 agosto: Festa nazionale di Singapore: indipendenza dalla Malesia, nel 1965.\nSport.\nGli sport nazionali sono il badminton ed il tennis tavolo. In misura minore il calcio. In crescita il rugby a 15, che partecipa regolarmente al Campionato asiatico per Nazioni e alle qualificazioni per la Coppa del Mondo.\nIl Singapore Indoor Stadium \u00e8 stata sede dei WTA Finals dal 2014 al 2018, evento annuale al quale partecipano le migliori tenniste professioniste del circuito WTA\nIl 28 settembre 2008 si \u00e8 corso il primo Gran Premio di Singapore di Formula 1, vinto da Fernando Alonso su Renault. \u00c8 stato il primo GP di Formula 1 interamente in notturna.\nNel 2010, Singapore ha ospitato la prima edizione dei Giochi Olimpici Giovanili. La squadra femminile di Singapore ha vinto l'oro ai Campionati mondiali a squadre di tennistavolo, disputatisi nel 2010 a Mosca. Il primo oro olimpico per Singapore \u00e8 stato conquistato nel nuoto con Joseph Schooling ai Giochi olimpici di Rio 2016. Ma Singapore ai Giochi olimpici ha conquistato la prima medaglia alle Olimpiadi di Roma 1960 con Tan Howe Liang, argento nel sollevamento pesi.\nLa Nazionale di calcio di Singapore ha ottenuto importanti successi nel Campionato dell'ASEAN di calcio. Suo attuale capocannoniere con ben 55 reti \u00e8 Fandi Ahmad."}
{"id": "654412", "revid": "964734", "url": "https://it.wikipedia.org/wiki?curid=654412", "title": "Monte Kenya", "text": "Il monte Kenya (\"Kirinyaga\" o \"Kerenyaga\" in gikuyu) \u00e8 la pi\u00f9 alta montagna del Kenya e la seconda pi\u00f9 alta dell'Africa (dopo il Kilimangiaro), posto in Kenya centrale, poco a sud dell'equatore, a nord-est di Nyeri e circa 160 km nord-est di Nairobi. Scalato per la prima volta da Halford John Mackinder, le vette pi\u00f9 alte sono Batian (5.199 m s.l.m.), Nelion (5.188\u00a0m s.l.m.) e Lenana (4.985\u00a0m s.l.m.). \nIl monte e la regione circostante costituiscono un'area naturale protetta, il Parco nazionale del Monte Kenya. Sul monte si trova una delle stazioni di monitoraggio atmosferico della Global Atmosphere Watch. Il sistema delle cime, che comprende sette picchi dotati di nome, ospita dodici ghiacciai, piccoli e in contrazione.\nAmbiente.\nIl monte \u00e8 uno stratovulcano estinto, la cui ultima eruzione viene datata fra 2,6 e 3,1 milioni di anni fa. Sulle sue pendici si trovano molteplici biomi: foresta nella fascia bassa, che diventa foresta montana intorno ai 2.000\u00a0m, fascia di bamb\u00f9 intorno ai 2.500, brughiera e tundra afro-alpina dai 3.300 e deserto in quota dai 3.500.\nNella foresta, e fino alla fascia di bamb\u00f9, il monte \u00e8 abitato tra l'altro da leoni, leopardi, bufali, elefanti delle foreste, rinoceronti neri, procavie arboree, antilopi d'acqua, cefalofi, tragelafi, ilocheri, galagoni, colobi, genette e manguste. La vegetazione (specialmente nelle zone pi\u00f9 basse della foresta) \u00e8 estremamente rigogliosa e include alberi altissimi come canfori africani, rauwolfie, macaranghe, olivi africani, ginepri, podocarpi e haghenie.\nLa brughiera \u00e8 caratterizzata da eriche di grandissime dimensioni, muschi, licheni, protee, gladioli, \"Kniphofia\" spp., \"Helichrysum\" spp., una grande variet\u00e0 di \"lobelie giganti\" (\"Lobelia aberdarica, Lobelia bambuseti, Lobelia gregoriana, Lobelia telekii\") e ben 3 specie di seneci giganti: \"Dendrosenecio battiscombei\", \"Dendrosenecio keniodendron\" e \"Dendrosenecio keniensis\".\nSebbene il monte appartenga a un'area naturale protetta, vi si svolgono (legalmente o illegalmente) numerose attivit\u00e0 i cui effetti impoveriscono l'ambiente: deforestazione (sia legale che illegale), estrazione del carbone, pascolo di mandrie e bracconaggio. Queste attivit\u00e0 incidono anche sui corsi d'acqua che nascono dalle sorgenti del monte; il fiume Tana, per esempio, sta progressivamente riducendo la sua portata. Poich\u00e9 il monte costituisce la principale riserva d'acqua e di vegetazione del Kenya, questo impoverimento potrebbe avere conseguenze anche economiche molto rilevanti per il futuro del paese.\nPopolazione.\nL'etnia predominante attorno al monte Kenya \u00e8 quella dei Kikuyu. I Kikuyu chiamano il monte Kenya \"Kirinyaga\" (o \"Kerenyaga\") e ritengono che esso ospiti Ngai, il loro dio.\nScalata.\nIl primo europeo di cui si ha notizia che abbia avvistato il monte fu il missionario Johann Ludwig Krapf, nel 1849. La prima scalata di cui si abbia notizia fu portata a termine da Halford Mackinder, C. Ollier e J. Brocherel il 13 settembre 1899. La vetta del Nelion fu scalata la prima volta da Eric Shipton nel 1929.\nDurante la seconda guerra mondiale il monte fu scalato da tre italiani, prigionieri di guerra nel campo di Nanyuki situato alla sua base: gli italiani fuggirono dalla detenzione e scalarono il terzo picco, Punta Lenana, prima di far ritorno volontariamente al campo. Felice Benuzzi, il leader del gruppo ha raccontato la storia nel libro \"Fuga sul Kenya\" (1947), uscito anche in inglese con il titolo \"No Picnic on Mount Kenya\"."}
{"id": "654421", "revid": "339392", "url": "https://it.wikipedia.org/wiki?curid=654421", "title": "S.l.m", "text": ""}
{"id": "654422", "revid": "729019", "url": "https://it.wikipedia.org/wiki?curid=654422", "title": "Antonio Araldi", "text": "Biografia.\nIn giovent\u00f9 fu insegnante di matematica presso l'universit\u00e0 di Bologna. Nel 1848 lasci\u00f2 la cattedra per partecipare come volontario alla Prima guerra d'indipendenza contro l'Impero Austro Ungarico. In seguito ottenuta la cittadinanza sarda insegn\u00f2 alla Scuola di fanteria di Ivrea.\nNel 1855-1856 partecip\u00f2, con il grado di capitano, alla guerra di Crimea. Partecip\u00f2 anche alla Seconda guerra d'indipendenza dove si distinse per meriti di guerra, e si guadagn\u00f2 una medaglia all'onore d'argento, nella battaglia di Solferino e San Martino. Successivamente fu collaboratore del generale Manfredo Fanti.\nNel 1875 fu nominato maggior generale, e fu assegnato al comando della fortezza di Mantova. Prima del collocamento a riposo fu aiutante di campo onorario di Vittorio Emanuele II.\nL'attaccamento alla vita militare non gli imped\u00ec di occuparsi di politica, fu eletto deputato per la IX e la X legislatura nel collegio di Carpi e per la XV, XVI e XVII nel collegio di Modena; sostenne Depretis e Crispi.\nNel Museo civico del Risorgimento di Modena \u00e8 conservato un medagliere del Generale."}
{"id": "654425", "revid": "496876", "url": "https://it.wikipedia.org/wiki?curid=654425", "title": "Chiesa di San Pietro a Monticelli", "text": ""}
{"id": "654439", "revid": "1904041", "url": "https://it.wikipedia.org/wiki?curid=654439", "title": "Quinto Tullio Cicerone", "text": "Biografia.\nNel 64 a.C. scrisse una breve opera, il \"Commentariolum petitionis\", indirizzandola al fratello Marco, che in quell'anno si candidava al consolato per l'anno successivo.\nFu pretore nel 62 a.C., propretore della provincia d'Asia dal 61 al 59 a.C. e legato di Gneo Pompeo Magno in Sardegna dal 57 al 56 a.C. Dal 54 a.C. milit\u00f2 per ragioni politiche nell'esercito di Cesare durante la conquista della Gallia.\nIn quello stesso anno tenne testa ai Nervii di Ambiorige, che incoraggiato dalla vittoria sulla legione comandata da Quinto Titurio Sabino e Lucio Aurunculeio Cotta, aveva raccolto intorno a s\u00e9 gli Atuatuci e gli Eburoni (pi\u00f9 tutta una serie di popolazioni minori) e aveva sferrato un attacco agli accampamenti invernali di Cicerone.\nL'anno seguente (53 a.C.) al comando della Legio XIII presso Atuatuca fu messo in difficolt\u00e0 dai Sigambri.\nFu congedato nel 52 a.C., cos\u00ec da poter servire come legato del fratello Marco in Cilicia.\nAllo scoppio della guerra civile tra Cesare e Pompeo, si schier\u00f2 dalla parte di quest'ultimo insieme al fratello. Dopo la fine del conflitto, fu perdonato da Cesare, ma nel 44 a.C. diede il suo assenso all'uccisione del dittatore. Nel 43 a.C. cadde vittima delle proscrizioni volute dai triumviri.\nQuinto nella cultura di massa.\nQuinto Tullio Cicerone \u00e8 il narratore interno del romanzo \"I due centurioni\" di Andrea Frediani, scritto sotto forma di lettera al fratello."}
{"id": "654440", "revid": "90227", "url": "https://it.wikipedia.org/wiki?curid=654440", "title": "Pre socratici", "text": ""}
{"id": "654442", "revid": "339392", "url": "https://it.wikipedia.org/wiki?curid=654442", "title": "PowerMac", "text": ""}
{"id": "654444", "revid": "90227", "url": "https://it.wikipedia.org/wiki?curid=654444", "title": "Presocratico", "text": ""}
{"id": "654446", "revid": "196390", "url": "https://it.wikipedia.org/wiki?curid=654446", "title": "Comitato Permanente del Politburo del Partito Comunista Cinese", "text": ""}
{"id": "654447", "revid": "1005847", "url": "https://it.wikipedia.org/wiki?curid=654447", "title": "Punibilit\u00e0", "text": ""}
{"id": "654453", "revid": "122774263", "url": "https://it.wikipedia.org/wiki?curid=654453", "title": "Nyeri", "text": "Nyeri \u00e8 una citt\u00e0 del Kenya situata nella zona centrale del paese, a sudovest del Monte Kenya e a a nordest di Nairobi, ed \u00e8 capoluogo dell'omonima contea. Ha una popolazione di circa 100.000 abitanti. \nStoria.\nDurante la seconda guerra mondiale gli inglesi crearono a Nyeri un campo di concentramento, dove furono mandati numerosi italiani fatti prigionieri in Somalia ed Etiopia. I prigionieri furono impegnati nella costruzione di strade. Un gruppo di veneti (Felice Benuzzi, Fuga sul Kenya, Ed. Corbaccio) fugg\u00ec dal campo e il 6 febbraio 1943 scal\u00f2 la vetta Lenana del Monte Kenya, issando il tricolore italiano. Rientrati al campo POW furono puniti con 28 giorni di isolamento, ridotti poi a 7 per \"meriti sportivi\" , dichiararono che \"una bella scalata vale un po' di prigione\".\nSociet\u00e0.\nEtnie e minoranze straniere.\n\u00c8 la citt\u00e0 principale dell'etnia Kikuyu"}
{"id": "654460", "revid": "345405", "url": "https://it.wikipedia.org/wiki?curid=654460", "title": "Ursus arctos horribilis", "text": "L'orso grizzly, chiamato anche grizzly o orso grigio (\"Ursus arctos horribilis\", ), \u00e8 una delle pi\u00f9 note e diffuse sottospecie dell'orso bruno.\nAspetto fisico.\nTratti caratteristici di questa sottospecie sono la presenza di una gobba particolarmente pronunciata (una riserva di grasso ma prevalentemente dei poderosi muscoli atti a muovere zampe e artigli) all'altezza delle spalle e il particolare aspetto brizzolato del manto. Quest'ultima caratteristica (dovuta ai peli pi\u00f9 scuri all'interno, tendenti al grigio o al paglierino all'estremit\u00e0) risulta pi\u00f9 o meno evidente a seconda della stagione, dei singoli individui o dei ceppi locali. Se molti esemplari presentano un manto marrone scuro del tutto simile a quello degli orsi europei, altri hanno invece tinte vicine al beige, al grigio o al bruno rossiccio. \nCome altri orsi bruni, presenta caratteri somatici molto spiccati, che permettono di distinguere facilmente un esemplare dall'altro in base alla corporatura, alla lunghezza del muso, delle orecchie e alla forma della testa (che, generalmente, appare pi\u00f9 snella e meno irsuta di quella di un kodiak).\nDimensioni.\nL'orso grizzly \u00e8 un animale dalla mole notevole: per dimensioni \u00e8 il pi\u00f9 grosso carnivoro terrestre dopo l'orso polare e l'orso kodiak. Le femmine pesano mediamente tra i 130 e i 230\u00a0kg, mentre i maschi sono pi\u00f9 grossi del 20-30% e raggiungono un peso di 180-360\u00a0kg, ma eccezionalmente possono arrivare a delle moli superiori; l'esemplare maschio pi\u00f9 grosso di cui si abbia notizia pesava 680\u00a0kg..\nLa lunghezza media totale di questi animali \u00e8 di 198 cm, con un'altezza media al garrese (spalla) di 102 cm, ma un grosso maschio pu\u00f2 tranquillamente raggiungere i 3 m di altezza in piedi e 1,5 m di altezza al garrese.\nHabitat.\nIl grizzly \u00e8 il pi\u00f9 famoso orso nordamericano, e il secondo pi\u00f9 diffuso sul continente, dopo l'orso nero Baribal.\nL'habitat tipico del grizzly sono le grandi foreste di conifere delle zone montuose, ma pu\u00f2 spingersi anche fino alle grandi praterie boscose delle zone centrali degli USA. La popolazione attuale \u00e8 stimata intorno ai 60.000 orsi.\nUn tempo, questo orso occupava un vastissimo territorio, che andava dal Canada centrale fino al Messico settentrionale.\nCon la caccia spietata effettuata dall'uomo per\u00f2, la specie si \u00e8 notevolmente ridotta di numero, ed oggi \u00e8 diffusa principalmente nel Wyoming nordoccidentale, e in particolare nel celeberrimo Parco di Yellowstone, del quale \u00e8 un simbolo, e nella parte occidentale del Montana. Popolazioni poco numerose si trovano anche sulle Montagne Rocciose Canadesi, nella parte sudorientale del territorio dell'Alaska e nelle zone selvagge fra i Monti Brooks e i Monti Mackenzie.\nBiologia alimentare.\nOnnivoro, presenta abitudini alimentari diverse a seconda degli ambienti di vita. In generale la sua alimentazione \u00e8 in gran parte costituita da vegetali e piccoli roditori e si nutre anche di carogne. Le popolazioni delle coste occidentali sono particolarmente abili nella cattura dei salmoni che risalgono i fiumi, mentre in altre zone, in particolare nelle grandi praterie continentali, gli esemplari adulti si cimentano, sebbene non di frequente, nella caccia a grandi mammiferi come cervi Wapiti, cervi muli, alci o addirittura bisonti.\nClassificazione.\nI grandi orsi grigi delle montagne rocciose venivano un tempo considerati una specie a s\u00e9 stante denominata \"Ursus horribilis\". Le pi\u00f9 moderne ricerche etologiche hanno tuttavia spinto gli scienziati a considerare questi animali come una sottospecie di \"Ursus arctos\", al pari dell'orso bruno europeo e del Kodiak dell'Alaska.\nL'esatta distinzione tra le varie sottospecie dell'orso bruno nel continente americano \u00e8 comunque oggetto di discussione.\nGli americani tendono ad utilizzare il nome generico \"grizzly\" per indicare tutti gli orsi bruni, distinguendoli dall'orso nero Baribal; allo stesso modo vengono indicati come orsi dell'Alaska tutti quelli che popolano quella zona.\nL'orso e l'uomo.\nL'orso grizzly pu\u00f2 risultare molto pericoloso per l'uomo e sono diversi i casi di aggressioni mortali avvenute negli USA e Canada, anche a causa della cattiva abitudine di molti turisti dei grandi parchi naturali di dar da mangiare agli orsi, spingendoli ad avvicinarsi alle auto parcheggiate, ai campeggi o ai centri abitati."}
{"id": "654461", "revid": "1605525", "url": "https://it.wikipedia.org/wiki?curid=654461", "title": "Alfred de Musset", "text": "Biografia.\nAppartenente ad una famiglia agiata, affettuosa, raffinata, nacque a Parigi nel 1810. Il padre, Victor de Musset, era un alto funzionario del Ministero della Guerra e un letterato, profondo conoscitore di Jean-Jacques Rousseau di cui cur\u00f2 l'edizione delle opere; la figura di Rousseau sar\u00e0 fondamentale nella formazione del giovane Alfred. A sette anni, egli cominci\u00f2 a frequentare il prestigioso Lyc\u00e9e Henri-IV e inizi\u00f2 gi\u00e0 nel 1824 a scrivere dei versi; nel 1827 ottenne il secondo premio di dissertazione latina al \"Concours g\u00e9n\u00e9ral\", un premio destinato a ricompensare ogni anno i migliori allievi.\nDopo essersi cimentato in medicina, nel diritto, nello studio della lingua inglese e del pianoforte, Musset abbandon\u00f2 ben presto queste discipline poich\u00e9 era interessato soltanto alla letteratura. Dal 1828 inizi\u00f2 a frequentare il salotto di Charles Nodier alla Biblioth\u00e8que de l'Arsenal dove conobbe Alfred de Vigny e Sainte-Beuve; per la sua grande propensione alla scrittura divenne ben presto l'enfant prodige del romanticismo francese. A vent'anni la sua fama letteraria, ancor nascente, si accompagn\u00f2 gi\u00e0 ad una vita sregolata, connotata da un suo atteggiamento in stile \"dandy\", ma anche da seri problemi di alcolismo. Avvicinatosi alla poesia anche per desiderio di vita mondana oltre che per vera vocazione, s'impegner\u00e0 a fondo nell'arte solo dopo la morte del padre, nel 1832, vittima di un'epidemia di colera.\nNel 1830, anno in cui avvenne la famosa \"Bataille d'Hernani\" in difesa dell'opera di Victor Hugo, Musset tent\u00f2 la fortuna scrivendo per il teatro, all'epoca il solo genere letterario che poteva garantire un certo guadagno agli autori; ma, dopo il fiasco della sua rappresentazione \"Nuit V\u00e9nitienne\", Musset dar\u00e0 l'\u00abaddio alle scene (e per lungo tempo)\u00bb (da una lettera a Prosper Chalas).\nNel 1833, a una cena a cui parteciparono i collaboratori della Revue des Deux Mondes, Musset conobbe George Sand; dopo un romantico soggiorno passato con lei a Fontainebleau, la coppia part\u00ec per l'Italia. A Venezia per\u00f2 il poeta cadde gravemente malato e la Sand lo trad\u00ec intrecciando una relazione con il medico che lo curava, Pietro Pagello. Rientrato da solo a Parigi fu raggiunto da lei solo dopo qualche mese; la riconciliazione dur\u00f2 poco meno di un anno, tormentata da continui litigi e termin\u00f2 nel marzo 1835.\nPrincipali componimenti del suo periodo pi\u00f9 fecondo che va dal 1832 al 1841 furono il dramma romantico \"Lorenzaccio\", pubblicato nel 1834 durante la sua tempestosa relazione con George Sand e nello stesso anno \"Fantasio\" e \"On ne badine pas avec l'amour\". Pubblic\u00f2 parallelamente il suo capolavoro lirico \"Les Nuits\" (\"Nuits de mai, d'ao\u00fbt, d'octobre, de d\u00e9cembre, 1835-1837\") - sui temi connessi tra loro del dolore, dell'amore e dell'ispirazione, e il romanzo autobiografico \"La Confession d'un enfant du si\u00e8cle\" (1836), la sua opera pi\u00f9 celebre.\nBibliotecario al Ministero degli Interni sotto la Monarchia di luglio, nel 1848 viene rimosso dall'incarico; diventa in seguito bibliotecario del Ministero dell'Istruzione sotto il Secondo Impero. Riceve la Legione d'onore il 24 aprile 1845, nello stesso periodo in cui il riconoscimento fu assegnato anche a Honor\u00e9 de Balzac, ed \u00e8 eletto all'Acad\u00e9mie fran\u00e7aise nel 1852, dopo due tentativi falliti nel 1848 e nel 1850. Tra questi due anni ebbe un legame affettivo con l'attrice francese M.lle Despr\u00e9aux.\nNegli ultimi tempi scriver\u00e0 ancora qualche racconto e qualche commedia: \"Il faut qu'une porte soit ouverte ou ferm\u00e9e\", \"Bettine\" e \"Carmosine\". La salute malferma e la dedizione all'assenzio segneranno gli ultimi anni della sua vita.\nIl segno di \"de Musset\", ossia scosse ritmiche del collo e della testa, utilizzato in Semeiotica come sintomo dell'insufficienza delle valvole aortiche, prende il nome proprio dal poeta nel quale sarebbe stato osservato per la prima volta. Morir\u00e0, quasi dimenticato, il 2 maggio 1857 vittima di tutti i suoi eccessi. \u00c8 sepolto nel cimitero di P\u00e8re-Lachaise, a Parigi. Nelle sue ultime volont\u00e0 c'era scritto di voler essere seppellito sotto un salice; oggi quel salice si trova ancora l\u00e0.\nCinema.\nLa sua storia d'amore con la scrittrice George Sand \u00e8 stata raccontata nel film del 1999 scritto e diretto da Diane Kurys, \"I figli del secolo\" (\"Les Enfants du Si\u00e8cle\"), interpretato da Juliette Binoche nella parte della Sand e da Beno\u00eet Magimel in quella dello scrittore.\nMusica.\nIl suo dramma \"La coupe et les l\u00e8vres\" serv\u00ec da fonte per l'opera \"Edgar\" di Giacomo Puccini (1889).\nSul poema \"La Nuit de Mai\" negli anni '90 Valeria Ravot ha scritto l'omonima cantata scenica per mezzosoprano (o contralto), tenore drammatico e pianoforte (o orchestra)."}
{"id": "654471", "revid": "45891", "url": "https://it.wikipedia.org/wiki?curid=654471", "title": "Driftare", "text": ""}
{"id": "654473", "revid": "123201398", "url": "https://it.wikipedia.org/wiki?curid=654473", "title": "Ugovizza", "text": "Ugovizza (in sloveno \"Ukve\"; in tedesco \"Uggowitz\") \u00e8 una frazione del comune di Malborghetto-Valbruna, nota localit\u00e0 turistica estiva ed invernale. Si trova a 775 m in Val Canale, di cui \u00e8 uno dei villaggi pi\u00f9 antichi. La chiesa dei Santi Filippo e Giacomo aveva un interessante campanile a contrafforti, basso e massiccio, con bifore e coronato da un'alta cuspide, andato perduto nell'alluvione del 2003 abbattutasi in Val Canale; nell'interno sono venuti alla luce nel 1959 vari affreschi.\nStoria.\nUgovizza il 7 agosto 1928 fu annessa a Malborghetto, nel comune di Malborghetto Valbruna."}
{"id": "654480", "revid": "1603714", "url": "https://it.wikipedia.org/wiki?curid=654480", "title": "Il Cerano", "text": "Biografia.\nFiglio del pittore Raffaele Crespi, suo primo e a quanto sembra unico maestro, e di Camilla, crebbe con il fratello Ortensio Crespi (1578-1631) che diverr\u00e0 il suo principale collaboratore insieme al genero, Melchiorre Gherardini, detto il Ceranino.\nLa famiglia Crespi si trasfer\u00ec a Cerano solo pi\u00f9 tardi. Nel 1591 l'artista si era gi\u00e0 stabilito a Milano. In quell'anno \u00e8 documentato un pagamento da parte del Conte Renato Borromeo, fratello del cardinale Federico, per l'esecuzione di lavori decorativi all'interno di palazzo Borromeo, oggi perduti. Questa commissione testimonia la precoce attivit\u00e0 del pittore, all'epoca diciannovenne, gi\u00e0 al servizio della famiglia che diverr\u00e0 egemone nella Milano di inizio Seicento. Di seguito lasci\u00f2 numerose pale d'altare in localit\u00e0 della Lombardia occidentale (\"Incoronazione della Vergine con i ss. Agostino e Bonaventura\" aTrecate; \"Adorazione dei pastori\", gi\u00e0 a Mortara, Torino, Galleria Sabauda; \"Ultima Cena\", Cerano; \"Madonna e SS. Siro e Antonio\", duomo di Pavia). In esse \u00e8 evidente l'influsso dei principali artisti attivi a Milano alla fine del Cinquecento, Gaudenzio Ferrari e Pellegrino Tibaldi, oltre a manieristi nordici come Bartholom\u00e4us Spranger. Gi\u00e0 nei primi esordi, precedenti al viaggio nel centro Italia, sono presenti richiami all'arte di Federico Barocci e dell'ambiente manieristico romano, che rappresentava la scuola egemone in quegli anni. Risale al 1596 il suo viaggio di aggiornamento a Roma, al seguito del suo principale mecenate, Federico Borromeo, con probabili visite anche a Bologna e Firenze.\nNel 1598 cur\u00f2 i progetti per la monumentale statua del Colosso di San Carlo Borromeo (alta 21 metri) ad Arona, che avrebbe dovuto essere il fulcro di un Sacro Monte mai completato. Di quest'opera ci sono giunti numerosi disegni di sua mano, conservati al Metropolitan Museum of Art a New York.\nLe prime grandi commissioni ottenute dal pittore nella capitale del ducato sono le due grandi pale d'altare con \"il Voto dei santi francescani\", gi\u00e0 all'Immacolata Nuova dei cappuccini di Milano, distrutta a Berlino nel 1945, e \"il Battesimo di Cristo\" (Francoforte sul Meno, St\u00e4delsches Kunstinstitut), rispettivamente del 1600 e del 1601. Con esse prende avvio la lunga serie delle prestigiose commissioni nei principali cantieri milanesi. Negli anni tra il 1602 e il 1603 Crespi lavor\u00f2 (con quattro dipinti) alla prima serie (i \"Fatti della vita del Beato Carlo Borromeo\") dei Quadroni per il Duomo di Milano e forn\u00ec alcune pale d'altare per Santa Maria presso San Celso. La serie dei Quadroni di San Carlo fu terminata nel 1610 con il gruppo dei \"Miracoli\", di dimensioni inferiori; Cerano partecip\u00f2 con sei dipinti a tempera. Anche la regia della cerimonia romana della canonizzazione di San Carlo fu affidata da Federico Borromeo a Cerano, che dipinse una serie di tele per un apparato provvisorio per la Basilica di San Pietro in Vaticano, di cui oggi resta solo il \"Sant'Ambrogio\" della Pinacoteca Ambrosiana. A partire dal secondo decennio del secolo, che lo vede protagonista sulla scena milanese, avviene anche l'adozione di uno stile sempre pi\u00f9 deciso e personale. Caratteristiche di questa svolta sono l'accentuato realismo, fortemente espressivo, una maggiore sintesi nelle composizione, e la costruzione pi\u00f9 scultorea e robusta delle figure.\nNegli anni successivi Cerano dipinse alcune delle opere che ancora oggi sono considerate suoi capolavori: la \"Deposizione\" di Novara, la \"Crocifissione\" di Mortara, la \"Madonna del Rosario\" di Brera. Nel 1614 dipinse la \"Messa di San Gregorio Magno\" per Varese, e una pala per la Certosa di Pavia; 1618 termin\u00f2 il \"Battesimo di Sant'Agostino\" per la chiesa milanese di S. Marco. Opere, queste ultime, caratterizzate da grande complessit\u00e0 di composizione, e da forti accenti visionari.\nNel 1621 divenne il primo presidente dell'Accademia Ambrosiana, fondata dal Cardinale Federico Borromeo. Tra i suoi allievi Daniele Crespi e Carlo Francesco Nuvolone. Intorno al 1626 termin\u00f2 la \"Resurrezione di Cristo\" per il convento delle monache di S. Vittore a Meda, considerata uno dei suoi capolavori, dallo straordinario cromatismo.\nDal 1629 dirige la Fabbrica del Duomo, fornendo disegni per sculture e anche in qualit\u00e0 di architetto, disegnando anche un nuovo progetto della facciata che rielaborava quello cinquecentesco di Pellegrino Tibaldi, in alternativa a quello di Francesco Maria Richino. Del progetto ceranesco restano, nella facciata attuale del duomo, i cinque portali. Un'altra sua opera architettonica \u00e8 la facciata di San Paolo Converso, sempre a Milano.\nLe sue ultime opere furono la \"Crocifissione\" per la chiesa di San Protaso ad Monachos di Milano, oggi al Seminario di Venegono Inferiore per via della demolizione della chiesa, e \"La Madonna libera Milano dalla peste\", (1631), in Santa Maria delle Grazie. La \"Strage degli Albigesi\" per la chiesa di San Domenico a Cremona (oggi al Museo civico Ala Ponzone) rimasta incompiuta per la morte dell'artista fu terminata dall'allievo Melchiorre Gherardini (1632).\nOpere.\nI Quadroni di San Carlo.\nSi propone un elenco cronologico dei dipinti di Giovanni Battista Crespi realizzati per il Duomo di Milano. Le opere fanno parte della collezione dei Quadroni di San Carlo e narrano episodi della vita e dei miracoli di San Carlo Borromeo. Le tele vengono esposte al pubblico fra novembre e dicembre in Duomo. Il Cerano lavor\u00f2 sia nel ciclo de \"I fatti della vita del beato Carlo\" (1602-1603), sia nel pi\u00f9 tardivo \"I Miracoli di San Carlo\" (1610) dimostrando di essere un pittore in grado di attuare un rinnovo stilistico all'interno delle sue opere. La committenza era il Capitolo del Duomo, che aveva richiesto il primo ciclo in occasione della beatificazione d Carlo Borromeo (avvenuta nel 1602) e il secondo per l'avvenuta canonizzazione (1610)."}
{"id": "654490", "revid": "297745", "url": "https://it.wikipedia.org/wiki?curid=654490", "title": "Valbruna", "text": ""}
{"id": "654491", "revid": "287204", "url": "https://it.wikipedia.org/wiki?curid=654491", "title": "Oblast di Amur", "text": ""}
{"id": "654492", "revid": "1565034", "url": "https://it.wikipedia.org/wiki?curid=654492", "title": "Umiliana de' Cerchi", "text": "Un tempo molto venerata a Firenze, fu proclamata beata nel 1694.\nBiografia.\nNata nella famiglia dei Cerchi, ricchi mercanti che assurgeranno agli onori delle cronache circa un secolo dopo come capi della fazione dei guelfi bianchi a Firenze, all'epoca della sua nascita si erano da poco trasferiti dal contado in citt\u00e0 in cerca di maggior fortuna ed erano nel pieno della loro ascesa sociale, ma non ancora all'apogeo. Suo padre Ulivieri, detto Vieri, era infatti nato ad Acone in Val di Sieve (oggi frazione di Pontassieve) dove la famiglia possedeva un castello. Della madre non si hanno molte notizie, probabilmente mor\u00ec giovane, tanto che suo padre si rispos\u00f2 una seconda volta, avendo in totale ben diciassette figli. Un fratello di Umiliana ricopr\u00ec importanti cariche pubbliche.\nA quindici anni and\u00f2 in sposa a un tale Buonaguisi, tessitore benestante, ricordato per l'avidit\u00e0 e la rozzezza dei costumi, e probabilmente fu il padre a sceglierle il consorte, come alcune sue sorelle che andarono in sposa ad altri importanti uomini di famiglie come gli Adimari o i Donati. Umiliana, secondo i biografi, compensava con numerose opere di carit\u00e0 la cattiva condotta del marito toccatole in sorte.\nUn sostegno umano e spirituale le veniva quotidianamente dato dalla cognata Ravenna, con la quale andava a messa, curava la casa e si dedicava a instancabili opere di misericordia verso i poveri. Arrivando a sottrarre il cibo dalla mensa per darlo ai bisognosi, a confezionare paramenti sacri con le stoffe preziose del marito e a questuare elemosine tra le ricche amiche, dest\u00f2 l'ira del marito, che quando la scopr\u00ec la percosse e la ingiuri\u00f2. Ebbe due figlie (una si sa che si chiamava Regale) e il marito mor\u00ec verso il 1239, lasciandola vedova. Secondo l'usanza dell'epoca, le vedove erano tenute per un anno dopo la morte del marito nella casa di lui, poi erano costrette a lasciare i figli, che nel caso di Umiliana vennero allevati da Ravenna, e tornare nella famiglia di origine riprendendosi quello che restava della dote. Ci \u00e8 pervenuto l'atto notarile con il quale il padre incamer\u00f2 di nuovo la sua dote.\nIl padre la voleva maritare di nuovo (aveva poco pi\u00f9 di venti anni), ma essa si rifiut\u00f2 strenuamente, chiedendo di entrare nel monastero femminile accanto alla chiesa di San Pietro a Monticelli. Non potendolo diventare, si rinchiuse nella stanza pi\u00f9 alta del palazzo di famiglia, tra Via della Condotta e Via de' Cerchi, uscendo solo per assistere alle funzioni religiose. Si dedic\u00f2 a pratiche ascetiche, preghiere, digiuni e penitenze anche con il cilicio. Non pot\u00e9 proseguire la sua attivit\u00e0 caritatevole, ma non vi rinunci\u00f2 completamente, aiutando con i suoi miseri mezzi le giovani vedove in difficolt\u00e0.\nAbbracci\u00f2 allora la regola francescana (i francescani erano a Firenze nel 1209), diventando la prima donna a vestire l'abito del Terz'Ordine nella Chiesa di Santa Croce. Si ammal\u00f2 ed ebbe visioni ed estasi. Numerose erano le persone che le portavano visita considerandola una \"santa vivente\". Mor\u00ec il 19 maggio 1246 a ventisette anni. I suoi funerali furono caratterizzati dalla forte presenza e devozione popolare, che spontaneamente rivolgevano a lei preghiere e suppliche. Fu sepolta nella francescana basilica di Santa Croce, prima in terra, poi dietro a una parete sotto la scala del pulpito, poi in una cappella nel chiostro.\nCulto.\nOggi le sue reliquie sono conservate in una cappella del transetto, in un'artistica urna. Un reliquiario delle sue spoglie fu anche realizzato in argento da Lorenzo Ghiberti ed oggi si trova nel Museo di Santa Croce.\nSuoi agiografi furono fra Vito da Cortona e il confessore di lei, fra' Michele degli Alberti, che entrambi l'avevano conosciuta. Nelle loro opere raccolsero scrupolosamente testimonianze di persone che l'avevano conosciuta, con trentaquattro testimoni, tra i quali le cognate, una nonna e tre domestiche.\nNei tre anni successivi alla sua morte vennero contati 47 miracoli, registrati da fra Ippolito.\nFu beatificata solo il 24 luglio 1694, da papa Innocenzo XII. Per l'occasione, il senatore Vincenzo da Filicaja scrisse una serie di bellissime poesie latine, raccontando come la Santa abbia rinvivito fanciulli, fermato inondazioni, etc. Il suo volto \u00e8 stato ritratto da Giotto. ."}
{"id": "654493", "revid": "36426", "url": "https://it.wikipedia.org/wiki?curid=654493", "title": "Beata Umiliana de' Cerchi", "text": ""}
{"id": "654494", "revid": "287204", "url": "https://it.wikipedia.org/wiki?curid=654494", "title": "Museo di Santa Croce", "text": ""}
{"id": "654498", "revid": "1305772", "url": "https://it.wikipedia.org/wiki?curid=654498", "title": "Collina (Forni Avoltri)", "text": "Collina (\"Culine\" in friulano, \"Culino\" in friulano carnico) \u00e8 una delle 4 frazioni del comune di Forni Avoltri (UD), conta 103 abitanti, di cui 61 a Collina e 42 a Collinetta: posto a 1250 alle falde del monte Coglians che con i suoi 2.780 metri d'altezza \u00e8 la vetta pi\u00f9 alta del Friuli-Venezia Giulia e delle Alpi Carniche, \u00e8 un frequentato centro di sport invernali, con alcuni attrezzati impianti di risalita, fungendo da base di partenza per diverse escursioni e ascensioni alle cime dei monti circostanti. \nDescrizione.\nNella chiesa di \"San Michele Arcangelo\" sono conservati due pregevoli altari lignei del XVI secolo ed affreschi settecenteschi. A Collina nel 1880 sorse la prima latteria sociale della regione, che segn\u00f2 anche l'inizio della prima forma di cooperativa. Il merito dell'iniziativa lo si deve al maestro della scuola elementare di Collina, Eugenio Caneva, che riusc\u00ec a riunire i primi 38 soci.\nIl piccolo borgo ospita alcune manifestazioni turistiche e sportive nel periodo estivo, come la \"sagra di Collina\" a ferragosto e la \"staffetta dei 3 rifugi\" (verso la met\u00e0 di agosto) una gara di corsa in montagna organizzata dal 1963 dall'Unione Sportiva Collina che tocca i tre rifugi alpini della zona ovvero il Tolazzi, il Lambertenghi-Romanin ed il Marinelli. Nella vicina frazione di Collinetta si svolge invece sempre in agosto la festa di San Bartolomeo."}
{"id": "654502", "revid": "120765031", "url": "https://it.wikipedia.org/wiki?curid=654502", "title": "Sixaxis", "text": "Il Sixaxis, scritto anche SIXAXIS (forma contratta dell'inglese \"six axis\" - \"sei assi\" - sia per indicare libert\u00e0 di movimento, sia per formare un palindromo), \u00e8 il primo controller ufficiale della console Sony PlayStation 3, erede del DualShock 2 (controller ufficiale della console PlayStation 2). \u00c8 stato sostituito nel 2007 dal DualShock 3.\nStoria.\nSony, all'E3 del 2005, aveva presentato insieme ai primi prototipi della console un originale joypad a forma di banana (o di boomerang); lo ritenevano, per\u00f2, soltanto un concept design.\nComunque, all'E3 del 2006, Sony ha cambiato idea presentando la versione definitiva del Sixaxis. \nCaratteristiche e nuove funzionalit\u00e0.\nQuasi identico come forma al suo diffusissimo predecessore DualShock 2, \u00e8 per\u00f2 pi\u00f9 leggero e funziona wireless (senza fili) essendo collegato alla console grazie alla tecnologia Bluetooth; la funzionalit\u00e0 wireless consente, inoltre, di utilizzare fino a 7 joystick contemporaneamente. Dei LED numerati da 1 a 4 permettono di capire il numero assegnato al controller (per i numeri maggiori di 4 vengono accesi 2 led insieme; esempio se sono accesi il 4 e il 2 al controller \u00e8 assegnato il numero 6). Per ricaricare le batterie del Joystick \u00e8 sufficiente attaccarlo alla console con un cavetto USB, senza interrompere l'eventuale gioco in corso. A detta di Sony, le batterie completamente cariche consentono fino a 30 ore di utilizzo continuo.\nPulsanti.\nI tasti R2 e L2 sono diventati analogici (funzionano come dei grilletti), mentre il tasto per scegliere tra le modalit\u00e0 analogica/digitale \u00e8 stato sostituito da un pulsante \"PS\" che consente di spegnere/accendere console e/o controller e di far riconoscere il joypad dalla PlayStation. Inoltre, la sensibilit\u00e0 analogica dei tasti \u00e8 passata dalla precisione 8-bit del DualShock 2 a quella 10-bit attuale.\nSensori giroscopici.\nLa modifica pi\u00f9 importante, insieme alla modalit\u00e0 wireless, \u00e8 la presenza di un sistema di sensori giroscopici e di accelerazione a 3 assi e sei direzioni, che permettono di interagire con i giochi semplicemente muovendo il pad.\nUna tecnologia simile a quella dell'ormai sorpassato Microsoft SideWinder, che permetteva (ad esempio) in un gioco di corse, di sterzare a destra piegando il controller nella direzione interessata.\nVibrazione.\nDa segnalare, infine, la \"perdita\" della famosa funzione di vibrazione (anche per risparmiare peso), che aveva dato tanto successo al DualShock.\nTuttavia le critiche dei fan della \"vibrazione\" sono state molte, cos\u00ec a marzo 2007 Sony ha raggiunto un accordo con la Immersion, azienda detentrice dei brevetti relativi alla funzione di vibrazione dei joypad, aprendo cos\u00ec uno spiraglio per un inserimento della suddetta funzione nei joypad della PlayStation 3.\nInfatti Sony ha mostrato al Tokyo Game Show 2007 una versione del Sixaxis leggermente pi\u00f9 pesante, ma esternamente identica alla precedente, dotata, oltre che del sensore di movimento, di vibrazione. Alcuni che hanno avuto occasione di provarlo con il gioco Burnout Paradise si sono per\u00f2 lamentati del fatto che la vibrazione fosse un po' pi\u00f9 debole di quella del DualShock 2, probabilmente per aumentare l'autonomia della batteria.\nIl nuovo \"DualShock 3\", supportante il force feedback, \u00e8 uscito l'11 novembre 2007 in Giappone, il 15 aprile 2008 in America del Nord ed il 4 luglio 2008 in Europa."}
{"id": "654504", "revid": "30445", "url": "https://it.wikipedia.org/wiki?curid=654504", "title": "Riserva nazionale Samburu", "text": "La riserva nazionale Samburu \u00e8 una piccola area naturale protetta del Kenya. Si trova nel Kenya centrale, a nord del fiume Ewaso Nyiro, e include i monti Koitogor e Ololokwe. Copre un'area complessiva di . Forma un sistema di tre parchi adiacenti insieme alla Buffalo Springs National Reserve e la Shaba National Reserve.\nLa riserva si trova a nord dell'equatore, all'interno del distretto di Samburu. Il nome \"Samburu\" \u00e8 quello della popolazione locale.\nTerritorio.\nNonostante le dimensioni ridotte, il parco comprende diversi habitat, ad altitudini comprese fra 800 m s.l.m. (presso il fiume Ewaso Nyiro) e 1230 m s.l.m. (Monte Koitogor). Include foresta rivierasca, foresta di \"palma dom\" e acacia, e tre tipi di savana: savana arborea, savana arbustiva e savana piana.\nFauna.\nLa fauna comprende elefanti, bufali, zebre di Grant, numerose specie di gazzelle, impala, cobo, orice beisa, ghepardi, leopardi, leoni, coccodrilli, ippopotami, e una grande quantit\u00e0 di specie di uccelli.\nSono presenti anche tre specie tipiche dell'Africa nord-orientale: l'antilope giraffa o \"gerenuk\", la zebra di Grevy e la giraffa reticolata.\nI rinoceronti non sono pi\u00f9 presenti da molto tempo, a causa del bracconaggio.\nAccoglienza.\nNel parco sono attive diverse strutture ricettive: il \"Samburu Lodge\", il \"Samburu Serena Lodge\", il \"Samburu River Lodge\" e il \"Larsens Tended Campo\"."}
{"id": "654510", "revid": "1610933", "url": "https://it.wikipedia.org/wiki?curid=654510", "title": "Orso Grizzly", "text": ""}
{"id": "654511", "revid": "1610933", "url": "https://it.wikipedia.org/wiki?curid=654511", "title": "Grizzly", "text": ""}
{"id": "654516", "revid": "17654", "url": "https://it.wikipedia.org/wiki?curid=654516", "title": "Loiessa", "text": ""}
{"id": "654521", "revid": "125353074", "url": "https://it.wikipedia.org/wiki?curid=654521", "title": "Canarini da canto", "text": "I canarini da canto sono la categoria di canarini nei quali la selezione \u00e8 basata solo sulla qualit\u00e0 del canto: questo vuol dire che ai concorsi sono ammessi esemplari di qualsiasi colore eccetto il rosso, che indicherebbe un meticciamento ancestrale col cardinalino del Venezuela.\nCaratteristiche.\nQuesti canarini, pur essendo assai robusti e rustici, sono assai meno conosciuti ed allevati rispetto alle razze di forma e posizione ed a quelle di colore: questo perch\u00e9 l'innata curiosit\u00e0 e la capacit\u00e0 canora di questi animali li spinge ad imitare qualunque altro canto o rumore in generale sentano, cos\u00ec da inquinare il proprio repertorio, che \u00e8 caratteristico per ogni razza.\nPerci\u00f2, non appena i piccoli iniziano ad uscire dal nido, i maschi devono subito essere isolati su appositi scaffali parzialmente oscurati (detti \"armadi scuola\") e, l\u00ec, accompagnati a particolari individui della stessa variet\u00e0, pi\u00f9 anziani ed esperti, che facciano loro da \"maestri di canto\". In mancanza di tali maestri si possono utilizzare registrazioni di sessioni di canto di qualche campione.\nPare che anche l'alimentazione incida sulla capacit\u00e0 canora di questi canarini: in particolare il ravizzone rosso pare essere un potente stimolante del canto.\nLe razze di canarino da canto riconosciute dal (COM) Comitato Ornitologico Mondiale sono tre:\nAltre razze non riconosciute dal COM sono:"}
{"id": "654522", "revid": "268111", "url": "https://it.wikipedia.org/wiki?curid=654522", "title": "Nerull", "text": "Nerull \u00e8 una divinit\u00e0 del gioco di ruolo \"Dungeons &amp; Dragons\". Appartiene all'ambientazione \"Greyhawk\" e di conseguenza \u00e8 da considerarsi una divinit\u00e0 comune a tutte le ambientazioni - a meno che queste ultime non abbiano sviluppato pantheon propri. Nerull \u00e8 il dio della morte e ha influenza sull'oscurit\u00e0 e sugli omicidi.\nIl suo simbolo \u00e8 rappresentato da un teschio e una falce.\nManifestazioni.\nNerull ha un aspetto emaciato, simile a quello di un cadavere quasi scheletrico dalla pelle color ruggine, spessi capelli verdastri come gli occhi, i denti e le unghie, con indosso un cupo mantello con cappuccio. Impugna una falce dalla lama di energia rossa, detta Mietivite (o Mozza-vita).\nReame Divino.\nNerull \u00e8 uno dei pochi a risiedere per sua spontanea volont\u00e0 sul piano di esistenza di Carceri. Il Mietitore della Carne vive nello strato pi\u00f9 interno di questa realt\u00e0, Agathys; sull'unica sfera di questo desolato regno, all'interno del nero ghiaccio che la compone, Nerull ha costruito la sua dimora, detta Necromanteion; all'interno delle mura e dei soffitti di questa gelida cittadella sono intrappolate centinaia di spiriti dei morti. All'interno della lugubre dimora, candele dalle fiamme verdastre illuminano gli innumerevoli altari d'onice presso cui necromanti infernali e non-morti celebrano i loro riti necromantici, ed eseguono esperimenti sulla carne dei defunti. Al centro di questo tempio blasfemo s'innalza il trono del malvagio dio, che veglia cupamente con la sua falce scarlatta in mano. Nel Necromanteion si trovano anche alloggi per i chierici demoniaci, celle per i prigionieri sacrificali e cripte in cui sono nascoste le reliquie pi\u00f9 sacrileghe.\nEssere un fedele di Nerull.\nNerull \u00e8 di allineamento Neutrale Malvagio perch\u00e9 trae piacere dallo spargimento di sangue e dal male fine a se stesso, ed i suoi chierici condividono la sua stessa passione perversa. I suoi seguaci vestono tuniche di color ruggine, anche se spesso si camuffano per passare inosservati: le loro empie azioni, come i frequenti omicidi sacrificali e i rituali blasfemi, avvengono sempre in segreto, per timore che siano scoperte e punite.\nLa stessa chiesa di Nerull deve restare segreta in gran parte delle terre civilizzate, e non possiede un'organizzazione gerarchica, anzi spesso i vari culti sono nemici. Nerull promette ricompense a tutti coloro che uccidono nel suo nome, anche se le anime intrappolate nelle pareti della sua fortezza ghiacciata possono far sorgere seri dubbi sulla sincerit\u00e0 di questa promessa.\nTempli.\nI luoghi di culto del Mietitore sono sempre nascosti, persino dove il suo culto \u00e8 accettato; sono spesso sotterranei, simili a oscure catacombe popolate di non-morti e creature immonde, oltre agli spietati chierici."}
{"id": "654525", "revid": "697352", "url": "https://it.wikipedia.org/wiki?curid=654525", "title": "Wamba", "text": ""}
{"id": "654531", "revid": "110157", "url": "https://it.wikipedia.org/wiki?curid=654531", "title": "Little Plastic Castle", "text": "Little Plastic Castle \u00e8 un album della cantante statunitense Ani DiFranco, pubblicato nel 1998.\nIl disco.\n\u00c8 il disco che ha fatto conoscere Ani DiFranco in Italia. A partire dall'uscita di quest'album, e in seguito a una fortunata apparizione a MTV nel programma \"Sonic\" condotto da Enrico Silvestrin, la RTI Music ristampa tutti i dischi di Ani DiFranco, inserendo all'interno di ognuno un opuscolo chiamato \"Guida all'ascolto\", contenente le traduzioni italiane dei testi delle canzoni."}
{"id": "654533", "revid": "1762097", "url": "https://it.wikipedia.org/wiki?curid=654533", "title": "Associazione Sportiva Dilettantistica Asti", "text": "LAssociazione Sportiva Dilettantistica Asti, meglio nota come Asti, \u00e8 una societ\u00e0 calcistica italiana con sede nella citt\u00e0 di Asti. Milita in Serie D.\nNata ufficialmente nel 1932, ha cambiato denominazione diverse volte negli anni successivi a causa delle tante fusioni con societ\u00e0 calcistiche locali, tornando comunque successivamente sempre alla denominazione originaria.\nI colori sociali sono il bianco e il rosso e disputa le partite di casa allo stadio Censin Bosia.\nStoria.\nLe societ\u00e0 pioniere.\nLe prime notizie calcistiche di Asti risalgono al 1902. Durante le festivit\u00e0 di San Secondo si organizz\u00f2, all'ippodromo di Piazza del mercato, un quadrangolare tra il blasonato Genoa, che contava nel suo palmar\u00e8s gi\u00e0 4 scudetti, il Milan Cricket and Football Club, lo Sport Audace Torino e l'Andrea Doria. Il 31 agosto dello stesso anno, sulla scia di questo avvenimento, una compagine astigiana si ciment\u00f2 contro una rappresentativa della \"nemica\" citt\u00e0 di Alba.\nSolamente nel 1907 sorse la prima societ\u00e0 di calcio astigiana: nei locali del Caff\u00e8 Sport di piazza Alfieri nacque il \"Football Club Astense\", con maglia rossa e calzoncini bianchi (i colori della citt\u00e0). L'esordio avvenne il 14 aprile 1907, contro la squadra dell'Istituto Leardi di Casale Monferrato (diventato poi il ). Il match si chiuse a reti inviolate; la formazione di quell'incontro fu la seguente: Calzia Carlo, Visconti Vincenzo, Torelli Enrico, Giolitto Mario, Visconti Lodovico, Prete Virgilio; Albanese Attilio, Savojardo Amilcare, Besozzi Attilio, Visconti Vittorio e Barbiero Ferrante.\nNel 1908 l'Astense disput\u00f2 il suo primo campionato di Terza Categoria, nel 1914 acquist\u00f2 un terreno in strada Volta, nel Borgo San Lazzaro, che costitu\u00ec il suo primo campo di gioco. Nel 1914 e 1915 il club disput\u00f2 campionati locali.\nAl termine della Grande Guerra, tutta l'attivit\u00e0 sportiva in Asti gravitava nell'orbita della \"Societ\u00e0 Polisportiva Fulgor\". Nel 1918 nacque la sezione calcistica: la squadra indossava una maglia bianca decorata dallo stemma sabaudo. Nel 1919 nacque la societ\u00e0 calcistica \"Laico\", la cui prima squadra era denominata \"Asti Football Club\", con maglia viola bordata di bianco, nata in aperta antitesi alla \"cattolica\" Fulgor.\nLe due societ\u00e0 si unirono il 26 marzo 1921, dando vita alla \"Unione Calciatori Astigiani\" (U.C.A.), con maglia rossa a bordi bianchi e calzoncini e calzettoni neri; la nuova societ\u00e0 raggiunse la promozione in Seconda Divisione, il campionato cadetto dell'epoca, nel 1924. Continu\u00f2 a militare nel campionato cadetto (che nel 1926 cambi\u00f2 denominazione in Prima Divisione) fino al 1929, allorch\u00e9 la creazione della Serie A e della Serie B declass\u00f2 la Prima Divisione a terzo livello dell'epoca. L'Asti, che finora in Prima Divisione non aveva brillato (venendo addirittura retrocesso al termine della stagione 1927-1928, salvo poi essere ripescato), non riusc\u00ec a portare a termine il campionato di Prima Divisione 1929-1930 Girone A: ritiratasi alla 26\u00aa giornata, venne escluso dal campionato e successivamente radiato dai ruoli federali per mancata iscrizione.\nFondazione dell'Associazione Calcio Asti.\nIl 21 agosto 1932 dalla disciolta U.C. Astigiani venne fondata l'A.C. Asti (\"Associazione Calcio Asti\"), con divisa completamente rossa; la societ\u00e0 avrebbe dovuto partire dall'ultima categoria nella scala gerarchica FIGC, la Terza Divisione, ma il Direttorio Regionale Piemontese la ammise eccezionalmente in Seconda Divisione. Condotta da Enrico Migliavacca in veste di allenatore-giocatore, nella stagione 1932-1933 la squadra vinse il girone C delle Finali di Seconda Divisione, ottenendo cos\u00ec la promozione in Prima Divisione, la Serie C dell'epoca. Nel campionato del 1937 fu ingaggiato come allenatore - giocatore l'\"azzurro\" Renato Cattaneo, che aveva disputato dodici stagioni nell'Alessandria e due nella Roma; l'Asti risult\u00f2 essere la squadra rivelazione di quel torneo.\nSeguirono anni di crisi ai vertici della societ\u00e0; nella stagione 1942-1943 prese il comando della squadra l'argentino della Nazionale e del River Plate Filippo Pascucci. Fu proprio in quell'anno che la squadra batt\u00e9 tutti i record negativi della sua storia, compreso quello della peggior sconfitta in assoluto: 15 a 0 contro la . Pochi giorni dopo la societ\u00e0 scelse di ritirarsi dal campionato.\nCon lo scoppio della seconda guerra mondiale, la societ\u00e0 si ritrov\u00f2, nel 1944, a competere in un torneo di guerra che raggruppava la , il , il Genova 1893, il Casale, l'Alessandria ed altre squadre calcistiche del Nord-Italia, terminando con un onorevole settimo posto.\nIl dopoguerra e la Ma.Co.Bi..\nNel 1946 la societ\u00e0 ripart\u00ec dalla Serie C arrivando per ben tre stagioni consecutive a disputare gli spareggi per la promozione, senza per\u00f2 mai riuscire a imporsi.\nRetrocesso in Promozione Interregionale al termine della stagione 1949-1950, nella stagione 1952-1953, con il riassestamento dei campionati nazionali, l'Asti scivol\u00f2 nel campionato di Promozione regionale. Nel 1953 iniziarono i lavori per la costruzione dello Stadio Comunale.\nGli anni sessanta videro la nascita di una nuova formazione nel panorama calcistico astigiano, l\"Asti Ma.Co.Bi.\", con maglie granata e calzoncini bianchi. Questa nacque per volere dell'industriale tessile Bruno Cavallo, allora vicepresidente del Torino e membro della dirigenza dell'Asti, allontanatosi da quest'ultimo per incomprensioni. In pochi anni, la Ma.Co.Bi. raggiunse nella stessa categoria la squadra astigiana: gli ultimi anni sessanta furono caratterizzati da un sentito dualismo tra le due compagini, anche se il presidente Cavallo cerc\u00f2 pi\u00f9 di una volta la fusione delle societ\u00e0.\nNella stagione 1967-1968 la Pro Vercelli, vincitrice del campionato di quarta serie, fu penalizzata di quattro punti per un presunto illecito sportivo; la Ma.Co.Bi., seconda in classifica, fu quindi ripescata in Serie C. Questo diede il via alla fusione delle due societ\u00e0 astigiane che nel 1969 si presentarono ai blocchi di partenza del campionato di Serie C come \"Asti Ma.Co.Bi.\" La permanenza in terza serie dur\u00f2 una sola stagione, e l'unico merito di quel periodo fu l'aver fatto esordire giocatori di ottimo livello, come Corrado Marmo e negli anni a seguire Giancarlo Antognoni (ceduto poi alla Fiorentina nel 1972 per la cifra-record di 435 milioni di lire), Fulvio Bussalino e Paolo Beruatto. Proprio nella stagione 1971-1972 la squadra Juniores dell'Asti Ma.Co.Bi. vinse il Campionato Berretti di Serie D, praticamente lo scudetto giovanile per squadre dilettantistiche.\nNasce l'Asti T.S.C..\nNei primi anni settanta emerse dal panorama dilettantistico astigiano la societ\u00e0 di calcio \"U.S. Torretta\", con presidente l'imprenditore Giuseppe Nosenzo. La societ\u00e0 bruci\u00f2 le tappe nelle serie minori raggiungendo la Serie D al termine del campionato 1977-1978; dopo un paio di anni che videro militare nello stesso campionato di Serie D l'Asti e il Torretta, quest'ultima, nella stagione 1979-1980, raggiunse la Serie C2.\nIl 15 giugno 1980, a \"furor di popolo\" avvenne la fusione delle due societ\u00e0: nacque l\"Asti-Torretta Santa-Caterina\" (Asti T.S.C.), con presidente Nosenzo e colori sociali bianco-rosso-blu, stemma cittadino con il galletto e due torri, la torre Rossa e la torre Troyana. In panchina, dopo tre giornate sedette l'ex azzurro Angelo Domenghini, che fu per\u00f2 esonerato nell'ultima parte del disastroso campionato. La squadra, al termine della stagione, retrocesse nuovamente in Serie D. L'anno successivo la squadra ottenne una nuova promozione.\nNella stagione 1983-1984 Nosenzo ingaggi\u00f2 l'allenatore Ezio Volpi, fu acquistato in blocco il reparto offensivo del , che bene aveva fatto nella stagione precedente, a potenziare una gi\u00e0 competitiva rosa comprendente il portiere Roberto Bocchino, che vestir\u00e0 poi la maglia della , e il difensore Spollon (successivamente al Monza). La stagione si concluse con la promozione in Serie C1, il momento di maggior successo della gestione Nosenzo. Da quel momento in poi si assistette al declino della squadra astigiana che, dopo qualche anno di permanenza in Serie C, retrocesse nelle serie minori.\nRinasce l'Associazione Calcio Asti.\nNel 1988, con la presidenza di Gianmaria Piacenza e dei vice-presidenti Chiesa Piero e Turello Remo, la squadra ritorn\u00f2 all'antica denominazione di \"Associazione Calcio Asti\", con colori sociali bianco e rosso.\nNel 1994-1995, con in panchina l'allenatore Gerardo Bocchicchio, avvenne l'ultimo salto di categoria della squadra, che ottenne la promozione nel Campionato Nazionale Dilettanti e la conquista della coppa Italia regionale. La nuova retrocessione nella stagione successiva e la crisi societaria dell'ultimo decennio port\u00f2 l'Asti, nel 2006, alla fusione con l\"Unione Sportiva Nova Colligiana\" di San Damiano d'Asti, ed assume la nuova denominazione di \"Associazione Calcio Asti Colligiana\". Dopo un solo anno in occasione dei festeggiamenti per il 75\u00ba anno di attivit\u00e0 la squadra torna alla denominazione originaria.\nNella stagione 2009-2010 con Marco Fornello in panchina, il 2 maggio 2010 dopo lo 0-0 contro la squadra di Cherasco, i galletti riconquistano la Serie D dopo 13 anni d'assenza e a 15 dall'ultima promozione conquistata.\nNel 2010-2011 entrano a far parte del sodalizio nuovi dirigenti, tra cui il vicepresidente Massimo Colla e il direttore generale Alessandro Baistrocchi, che assieme al mister Civeriati portano la squadra al secondo posto nel girone A della Serie D, a pari merito con il Saint Christophe. Nel luglio del 2012, dopo ventiquattro anni, la propriet\u00e0 del club passa di mano: il nuovo presidente \u00e8 Pierpaolo Gherlone, affiancato dal direttore sportivo Nicola Ascoli, dal vicepresidente Elio Testa, e dal tecnico Enrico Pasquali.\nCalciatori.\nTra gli ex galletti che hanno raggiunto la Serie A e vestito casacche prestigiose ricordiamo lo storico capitano della Fiorentina Giancarlo Antognoni, l'ex attaccante juventino Michele Padovano, Matteo Paro e il portiere del Torino (con cui conquist\u00f2 il primo scudetto della storia della squadra) e della Nazionale Vincenzo \"Cens\u00edn\" Bosia.\nTifoseria.\nGemellaggi e rivalit\u00e0.\nI tifosi dell'Asti hanno coltivato buoni rapporti con i supporters della di Gorgonzola e del ; tra le \"curve\" rivali si annoverano quelle di e ."}
{"id": "654535", "revid": "110157", "url": "https://it.wikipedia.org/wiki?curid=654535", "title": "Circondario dei Coriacchi", "text": "Il circondario autonomo dei Coriacchi (), chiamato anche Coriacchia o Coriachia, \u00e8 un ex circondario autonomo della Russia. Nel 2007 ha perso lo status di soggetto federale ed \u00e8 stato sostituito dal circondario dei Coriacchi, entit\u00e0 amministrativo-territoriale con status speciale facente parte del Kraj di Kam\u010datka. Ha una superficie di 301.500\u00a0km\u00b2 e una popolazione di abitanti (2014), alcuni dei quali appartenenti al gruppo etnico dei Coriacchi.\nCapoluogo del circondario \u00e8 Palana."}
{"id": "654540", "revid": "632538", "url": "https://it.wikipedia.org/wiki?curid=654540", "title": "Fallaci", "text": ""}
{"id": "654541", "revid": "62748", "url": "https://it.wikipedia.org/wiki?curid=654541", "title": "Stipa tenacissima", "text": "Lo sparto (Stipa tenacissima ) noto anche come alfa, \u00e8 una pianta appartenente alla famiglia delle Poaceae (o Graminacee) che cresce nelle regioni che si affacciano sulla parte occidentale del Mar Mediterraneo: Nordafrica dal Marocco alla Libia, ed Europa meridionale (Spagna e Portogallo). In particolare, l'alfa ricopre ampie zone degli altipiani dell'Algeria.\nDescrizione e usi.\n\u00c8 una pianta erbacea perenne nota per la qualit\u00e0 delle sue fibre, che si prestano sia alla produzione di carta sia a quella di fibre e cordami in genere. L'uso dell'alfa per la produzione della carta ha avuto inizio in Inghilterra intorno agli anni 1857-1860 per iniziativa di Thomas Routledge. Per la verit\u00e0 il primo brevetto per l'uso delle fibre di alfa \u00e8 del 19 novembre 1839 (\"British Patent\" n\u00ba 8273, a nome Miles Berry), tanto che l'alfa ebbe un suo posto nell'esposizione mondiale di Londra del 1851, ma lo sfruttamento sistematico per l'industria della carta risale indubbiamente a Thomas Routledge (\"British Patent\" del 31 luglio 1856), che l'utilizz\u00f2 nelle sue cartiere di Eynsham (Oxfordshire).\nDa allora questa fibra \u00e8 stata molto usata in tutta Europa, mentre \u00e8 assai pi\u00f9 raro il suo uso nelle Americhe a causa del costo del trasporto. Per usi cartari viene normalmente associata ad un 5-10% di pasta di legno.\nLa variet\u00e0 \"spagnola\" viene di solito considerata di migliore qualit\u00e0, mentre quella di \"Tripoli\", di provenienza nordafricana, \u00e8 di qualit\u00e0 inferiore. Le fibre sono relativamente corte rispetto alla lunghezza della pianta, ma questo non produce una quantit\u00e0 significativa di polvere. A causa della scarsa lunghezza delle fibre, la carta prodotta con alfa \u00e8 meno robusta di quella ottenuta con altri mezzi, ma ha una maggiore resistenza al restringimento e alla tensione. Inoltre, la carta \u00e8 piena e densa, e si presta molto bene all'inchiostratura. Ha anche ottime qualit\u00e0 di flessibilit\u00e0.\nOltre che per gli usi cartari, questa pianta \u00e8 utile anche per scopi ecologici, in quanto aiuta a combattere l'erosione dei suoli nelle regioni di steppe aride.\nIl nome di alfa o sparto viene usato a volte anche in riferimento ad una pianta dalle caratteristiche simili, il \"Lygeum spartum\", un'altra graminacea perenne, di minori dimensioni e meno folta, che viene spesso usata in combinazione con la \"Stipa tenacissima\".\nA Marsiglia, il piccolo porto di pescatori \"Vallon des Auffes\" deve il suo nome proprio alla denominazione volgare alfa (\"auffo\" in provenzale) della \"S. tenacissima:\" era infatti utilizzata tradizionalmente (a partire dal 1750 circa) per fabbricare cesti in vimini, cordami per le imbarcazioni, reti e fili da pesca."}
{"id": "654544", "revid": "31886", "url": "https://it.wikipedia.org/wiki?curid=654544", "title": "Macrochloa tenacissima", "text": ""}
{"id": "654546", "revid": "193517", "url": "https://it.wikipedia.org/wiki?curid=654546", "title": "Sparto", "text": ""}
{"id": "654548", "revid": "436907", "url": "https://it.wikipedia.org/wiki?curid=654548", "title": "Marbles (album)", "text": "Marbles \u00e8 il tredicesimo album in studio del gruppo musicale britannico Marillion, pubblicato il 3 maggio 2004 dalla Intact Records.\nDescrizione.\nAl contrario dell'album precedente, \"Anoraknophobia\" (2001), finanziato in gran parte dai preordini dei fan, il preordine di \"Marbles\" \u00e8 servito per la campagna pubblicitaria. I fan che hanno contribuito con il loro preordine hanno ricevuto un'edizione doppio CD contenente un libretto con i loro nomi.\nIl 13 novembre 2006 \u00e8 uscita una versione limitata (500 copie) su due LP contenente i brani della versione su singolo CD. Il 4 agosto 2017 \u00e8 stata invece pubblicata l'edizione triplo vinile dell'album, contenente la lista tracce originaria.\nTracce.\nTesti di Steve Hogarth, musiche dei Marillion."}
{"id": "654549", "revid": "436907", "url": "https://it.wikipedia.org/wiki?curid=654549", "title": "Maiden England", "text": "Maiden England \u00e8 il sesto VHS del gruppo musicale britannico Iron Maiden, pubblicato l'8 novembre 1989 dalla EMI.\nDescrizione.\nRegistrato al National Exhibition Centre di Birmingham il 27 e il 28 novembre 1988, \"Maiden England\" fu ripubblicato nel 1994 in un cofanetto contenente anche un CD, il quale esclude i brani \"Can I Play with Madness\" e \"Hallowed Be Thy Name\".\nIl 12 febbraio 2013 \u00e8 stata annunciata la riedizione, intitolata \"Maiden England '88\" la quale \u00e8 stata completamente rimasterizzata digitalmente con audio in Surround 5.1 e con una nuova correzione del colore per una migliore qualit\u00e0 audio e video. Inoltre include anche i brani \"Running Free\", \"Run to the Hills\" e \"Sanctuary\", le quali rendono completo il concerto."}
{"id": "654553", "revid": "2079579", "url": "https://it.wikipedia.org/wiki?curid=654553", "title": "Vieri de' Cerchi", "text": "Contemporaneo di Dante Alighieri, fu un ricchissimo cittadino, tra i protagonisti della Battaglia di Campaldino, combattuta dai guelfi fiorentini contro gli aretini e i ghibellini esiliati pochi anni prima dalla citt\u00e0.\nQuando in citt\u00e0 si riaprirono le rivalit\u00e0 con la spaccatura in seno al partito guelfo, Vieri fu a capo della fazione dei guelfi bianchi, moderati, contrapposta ai guelfi neri, aristocratici e autoritari, strettamente filopapali, capitanati da Corso Donati. La rivalit\u00e0 nacque da semplici problemi di vicinato, quando i Cerchi, di recente ricchezza, acquistarono le case gi\u00e0 dei Conti Guidi adiacenti a quelle dei fieri e nobili Donati.\nOsteggiato da Bonifacio VIII, che parteggiava per i guelfi neri, pi\u00f9 radicalmente alleati suoi, venne convocato a Roma verso il 1300, dove gli venne richiesto di riappacificarsi con i Donati rinunciando al suo fare \"ghibellino\", al che rispose ribadendo la sua fede guelfa. \nCitato da Dino Compagni, fu esiliato dalla citt\u00e0 nel 1302 assieme a tutta la sua fazione. La sua fazione infatti, sebbene avesse avuto dei momenti decisamente favorevoli, non seppe mai per villaneria decidere le sorti della situazione fiorentina, dando sempre ai Neri l'occasione per riorganizzarsi, e in questi Vieri e la sua famiglia sono molto biasimati sia da Dante, che li vide come responsabili del proprio esilio, sia dal Compagni."}
{"id": "654556", "revid": "1745361", "url": "https://it.wikipedia.org/wiki?curid=654556", "title": "Molosso (mitologia)", "text": "Molosso (o Molotto) \u00e8 una figura della mitologia greca.&lt;br&gt;\nFiglio di Neottolemo e di Andromaca, la moglie di Ettore che Neottolemo aveva ottenuto come parte del bottino nella Guerra di Troia, fu Re dell'Epiro e progenitore del popolo dei Molossi che, per suo tramite, rivendicarono l'appellativo di \"Eacidi\".\nEuripide tratta ampiamente la vicenda di Molosso nella sua tragedia \"Andromaca\"."}
{"id": "654562", "revid": "124068271", "url": "https://it.wikipedia.org/wiki?curid=654562", "title": "Territorio di Chabarovsk", "text": "Il territorio di Chabarovsk () \u00e8 una unit\u00e0 amministrativa di secondo livello della Federazione Russa, esteso nell'estremo oriente. Capoluogo del territorio \u00e8 Chabarovsk; altre citt\u00e0 importanti sono Komsomol'sk-na-Amure, Nikolaevsk-na-Amure, Amursk e Sovetskaja Gavan'.\nStoria.\nIl territorio di Chabarovsk venne creato il 20 ottobre del 1938, con parte del territorio dell'Estremo Oriente, un'unit\u00e0 amministrativa appartenente all'Impero russo che al tempo si estendeva su quasi tutta la zona dell'estremo oriente sotto il dominio imperiale comprendendo le attuali divisioni amministrative del territorio del Litorale e della oblast' di Magadan.\nGeografia fisica.\nIl Territorio di Chabarovsk si estende su un ampio territorio nell'estremo oriente russo, lungo le coste del mare di Ochotsk; le sue dimensioni (quasi 800.000 chilometri quadrati, circa 1.600 chilometri di estensione massima in senso latitudinale e fino a 800 in direzione est-ovest) lo rendono una delle maggiori unit\u00e0 amministrative della Federazione russa.\nDel territorio fa parte l'isola Bol'\u0161oj Ussurijskij, la parte occidentale della quale \u00e8 stata ceduta nel 2008 alla Cina (assieme all'isola Tarabarov).\nTerritorio.\nIl territorio di Chabarovsk si estende nella regione dell'Estremo Oriente russo, in una regione geologicamente molto movimentata. La maggior parte del territorio \u00e8 occupata da catene montuose; le aree pianeggianti, di origine alluvionale, occupano una percentuale trascurabile del territorio e sono in pratica circoscritte ad alcune aree dei bacini idrografici dei maggiori fiumi.\nL'estrema sezione sudorientale \u00e8 occupata dalla parte settentrionale della catena dei Sichot\u0117-Alin', situata per la maggior parte nel confinante Territorio del Litorale; questa catena, che supera di poco i 2.000 metri di quota, digrada a nord e a ovest sulla valle del basso Amur mentre ad est si abbassa rapidamente verso la costa dello stretto dei Tartari, che separa il continente dall'isola di Sachalin.\nL'Amur, che scorre per tutto il suo basso corso nel territorio di Chabarovsk, d\u00e0 origine all'unica zona pianeggiante di dimensioni rilevanti, estesa dal confine cinese all'incirca fino a Komsomol'sk, che viene chiamata \"bassopiano del medio Amur\" ed \u00e8 la continuazione verso oriente della pianura alluvionale che occupa l'estremit\u00e0 orientale della Manciuria cinese. A nord della valle dell'Amur il territorio \u00e8 accidentato da numerose catene montuose, fra le quali le pi\u00f9 rilevanti sono i monti D\u017eagdy, i monti Jam-Alin', i monti Turana e i monti della Bureja.\nNella sezione centrale si allunga la catena dei monti D\u017eugd\u017eur, che si salda a sud al sistema montuoso dei monti Stanovoj; i monti D\u017eugd\u017eur, incombenti sulla costa del mare di Ochotsk ad est, digradano invece pi\u00f9 lentamente verso ovest in direzione della pianura della Lena, in territorio jacuto; si tratta di una rilevante catena montuosa, che si allunga per varie centinaia di chilometri; culmina poco oltre i 2.200 metri.\nIdrografia.\nDal punto di vista idrografico il territorio di Chabarovsk \u00e8 suddiviso in vari bacini idrografici, sia tributari del versante pacifico (mare di Ochotsk e mare del Giappone) che del versante artico.\nIl principale fiume che interessa il territorio di Chabarovsk \u00e8 l'Amur, che scorre per tutto il suo basso corso, con direzione mediamente nordorientale, dal confine cinese alla sua foce nello stretto dei Tartari, di fronte alle coste dell'isola di Sachalin. L'intera sezione meridionale del territorio di Chabarovsk appartiene al bacino idrografico di questo fiume, uno dei maggiori dell'intero continente asiatico; i maggiori suoi affluenti sono la Bureja, l'Amgun' e il Chor. Nella parte centrale del territorio il corso d'acqua di dimensioni maggiormente rilevanti \u00e8 la Uda, che scorre nella parte centro-meridionale, sfociando nella baia omonima, una delle principali rientranze della linea costiera.\nNella parte centro-settentrionale del territorio, la catena dei monti D\u017eugd\u017eur rappresenta un importante spartiacque che separa i fiumi dei versanti esterni, rivolti al mare, da quelli del versante occidentale tributari indiretti della Lena, il maggior fiume della Siberia orientale, tributario del mare di Laptev (bacino del mar Glaciale Artico). I primi, a causa della vicinanza dei monti alla costa, sono brevi e con bacini idrografici di dimensioni ridotte; i secondi sono invece di dimensioni molto pi\u00f9 rilevanti: fra i maggiori sono la Maja e l'U\u010dur, entrambi affluenti dell'Aldan. Una situazione analoga si osserva nell'estrema parte meridionale del Territorio, dove la catena dei Sichote-Alin' separa il pi\u00f9 ampio e vasto bacino del basso Amur da quelli dei fiumi rivolti verso il mare del Giappone, generalmente brevi e di scarsa importanza (i maggiori sono Koppi e Tumnin).\nL'intera parte settentrionale del territorio \u00e8 caratterizzata da fiumi di dimensioni minori, che scorrono paralleli fra loro e generalmente perpendicolari alla linea di costa seguendo l'andamento delle numerose catene montuose; i maggiori sono Ochota, Kuchtuj, Ul'beja. L'estremit\u00e0 nordorientale, infine, appartiene al bacino del Kulu, affluente della Kolyma, che porta le sue acque al mare della Siberia orientale.\nClima.\nI climi del Territorio di Chabarovsk ricadono quasi esclusivamente (ad eccezione delle alte quote nelle aree montuose) all'interno del dominio temperato freddo, pur con notevoli variazioni dovute alla vastit\u00e0 geografica e alla presenza di numerose ed elevate catene montuose. Una buona parte del territorio non conosce gli estremi rigori invernali che si osservano pi\u00f9 ad ovest, nella Siberia centrale ed orientale, a causa dell'effetto mitigatore delle acque marine. Le temperature medie restano comunque molto basse su tutto il territorio, molto sotto la media delle altre regioni della Terra a parit\u00e0 di latitudine; questa anomalia termica negativa \u00e8 dovuta alla posizione astronomica e geografica del territorio, posto all'estremit\u00e0 orientale della maggior massa continentale del pianeta, continuamente esposta in inverno alle masse d'aria di origine continentale.\nNel bassopiano meridionale il clima \u00e8 simile a quello della Manciuria, contraddistinto da inverni estremamente freddi che si alternano a estati piuttosto calde e molto umide, condizionate dalle masse d'aria portate dal monsone asiatico. La citt\u00e0 di Chabarovsk, posta presso il confine cinese, ha una temperatura media annua di circa 1\u00a0\u00b0C, oscillanti dai -22\u00a0\u00b0C di gennaio ai 21\u00a0\u00b0C di luglio; le precipitazioni sono scarse (circa 600 millimetri) e per buona parte concentrate nel periodo maggio-settembre.\nLe zone costiere hanno un clima leggermente pi\u00f9 moderato, posto sotto l'influenza, oltre che degli anticicloni continentali, anche delle masse d'aria fredda e umida di provenienza marittima; le precipitazioni sono pi\u00f9 abbondanti che nell'interno e le temperature sono decrescenti con la latitudine; il porto di Sovetskaja Gavan', situato nel sud sullo stretto dei Tartari, ha temperature oscillanti dai -17\u00a0\u00b0C di gennaio ai 17\u00a0\u00b0C di agosto, mentre l'insediamento di Ochotsk nel nord registra, negli stessi mesi, valori medi di -22\u00a0\u00b0C e 13\u00a0\u00b0C.\nLa vasta sezione nordoccidentale, appartenente al bacino della Lena, ha un clima simile a quello del bassopiano jacuto; gli inverni sono estremamente rigidi, dominati dall'alta pressione russo-siberiana che porta stabilit\u00e0 atmosferica e forti inversioni termiche che favoriscono l'accumulo al suolo dell'aria fredda, mentre le estati sono tiepide e moderatamente piovose. L'insediamento di Ust'-Judoma, situato sulle sponde del fiume omonimo presso il confine con la Jacuzia, ha temperature medie mensili che oscillano dai -38\u00a0\u00b0C di gennaio ai 18\u00a0\u00b0C di luglio, con scarse precipitazioni (circa 350\u00a0mm).\nPopolazione.\nLa popolazione del Territorio di Chabarovsk ammonta, secondo stime del 2014, a poco pi\u00f9 di 1,3 milioni di abitanti, in forte calo rispetto al valore massimo di circa 1,6 milioni toccato negli anni '90. La densit\u00e0 di popolazione \u00e8 dunque molto bassa, con un valore medio inferiore a 2 ab./km\u00b2; questo valore \u00e8 per\u00f2 poco indicativo, dal momento che si ha una marcata concentrazione: pi\u00f9 dell'80% della popolazione risiede infatti in aree urbane e le due maggiori citt\u00e0 (Chabarovsk e Komsomol'sk-na-Amure, le uniche che superano i 100.000 abitanti) raccolgono da sole quasi i 2/3 della popolazione totale. Ne consegue che (non sorprendentemente, considerate le caratteristiche climatiche) la maggior parte del territorio \u00e8 quasi completamente spopolata.\nL'assoluta maggioranza della popolazione \u00e8 costituita da russi (quasi il 90%) e altre nazionalit\u00e0 che componevano l'ex Unione Sovietica; pochissimi sono i rappresentanti delle popolazioni che abitavano la zona prima dell'arrivo dei colonizzatori russi: il maggior gruppo \u00e8 quello degli \"hezhen\" (o \"nanai\"), che costituiscono circa lo 0,8% della popolazione.\nGeografia antropica.\nSuddivisioni amministrative.\n\"Rajon\".\nIl Territorio di Chabarovsk \u00e8 suddiviso in 17 \"rajon\" (fra parentesi il capoluogo):\nCitt\u00e0.\nI centri abitati del Territorio di Chabarovsk che hanno lo \"status\" di citt\u00e0 (\"gorod\") sono 7 (in grassetto le citt\u00e0 sotto la diretta giurisdizione regionale e non dipendenti da alcun \"rajon\"):\nInsediamenti di tipo urbano.\nI centri urbani con \"status\" di insediamento di tipo urbano sono, al 2013, 18 (erano 24 fino al 2011):"}
{"id": "654563", "revid": "36426", "url": "https://it.wikipedia.org/wiki?curid=654563", "title": "Vieri dei Cerchi", "text": ""}
{"id": "654567", "revid": "599013", "url": "https://it.wikipedia.org/wiki?curid=654567", "title": "Alberto Malesani", "text": "Dopo una modesta carriera da calciatore, nella prima met\u00e0 degli anni 1990 ha esordito sulla panchina del , cui ha legato il suo nome nei primi anni da allenatore. Nel suo palmar\u00e8s pu\u00f2 vantare la vittoria di tre titoli con il : una Coppa Italia (1998-1999), una Coppa UEFA (1998-1999) e una Supercoppa italiana (1999).\nBiografia.\n\u00c8 nato nel quartiere veronese di San Michele Extra.\nAmante del buon vino, a seguito del progressivo abbandono del mondo del calcio ha comprato un terreno a Trezzolano di Verona, nel quale, grazie alla collaborazione di un amico enologo, produce Valpolicella e Amarone.\nCaratteristiche tecniche.\nAllenatore.\nHa utilizzato per molto tempo il modulo 3-4-3, con gioco offensivo. Successivamente \u00e8 passato al 4-3-1-2 e al 4-3-3.\nCarriera.\nGiocatore.\nCresciuto nelle giovanili della squadra veronese Audace San Michele, era centrocampista; con buon senso tattico, la sua lentezza ne limit\u00f2 il rendimento.\nMilit\u00f2 poi per un periodo relativamente breve nella Primavera del , al termine del quale fece ritorno nella sua vecchia formazione dove ebbe modo d'esordire in prima squadra. La sua carriera da calciatore fu breve: dopo aver vinto un campionato di Serie D si ritir\u00f2.\nAllenatore.\nChievo.\nDopo il ritiro da calciatore trova lavoro nella sezione logistica della Canon. La sua carriera di allenatore comincia nel 1990 quando venne chiamato a guidare la formazione Primavera del Chievo. Lasciato il lavoro alla Canon, si occupa nel primo periodo anche della campagna abbonamenti e dei contratti dei giocatori. Divenuto vice allenatore, nel 1993 \u00e8 chiamato a guidare la squadra in Serie C1 e la porta subito alla storica prima promozione in Serie B, gettando le basi per quello che in futuro venne denominato \"miracolo Chievo\". Disputa poi tre stagioni tra i cadetti, con 13\u00ba, 14\u00ba, 7\u00ba posto.\nFiorentina.\nCon la , firm\u00f2 un contratto annuale con opzione per anno seguente.\nPresentato insieme alla squadra a luglio, ricevette l'approvazione della tifoseria. A Firenze complet\u00f2 il processo di trasformazione di Rui Costa da fantasista a regista di centrocampo, proseguendo il lavoro del precedente allenatore Claudio Ranieri. L'esordio in campionato fu positivo con vittoria alla prima giornata.\nNelle giornate seguenti la squadra viola sub\u00ec alcune sconfitte (3 consecutive) e spesso il gioco espresso non fu all'altezza delle aspettative, tanto che a inizio dicembre incominciarono i primi screzi col presidente Vittorio Cecchi Gori. Il tecnico fu difeso dalla squadra, aveva l'appoggio della tifoseria. In seguito la Fiorentina conquist\u00f2 risultati utili consecutivi (vittorie con e ), esprimendo gioco positivo e difesa solida.\nIn seguito sorsero problemi col neo acquisto Edmundo, il quale non accettava di essere relegato in panchina da Malesani, che sfociarono in un nuovo diverbio con Cecchi Gori, il quale si rifiut\u00f2 di rinnovare il contratto al tecnico veronese finch\u00e9 non fosse raggiunta la qualificazione in Coppa UEFA; spogliatoio (in particolare Rui Costa e Gabriel Batistuta) e citt\u00e0 erano schierati dalla sua parte. Ad aprile l'allenatore si accord\u00f2 per il passaggio al . Concluse il campionato con la squadra viola al 5\u00ba posto, con qualificazione in Coppa UEFA.\nParma.\nL'anno successivo pass\u00f2 al del presidente Calisto Tanzi, col quale vinse nel 1999 Coppa Italia, Supercoppa italiana e Coppa UEFA. Il rapporto tra Malesani, tifoseria e societ\u00e0 fu conflittuale: la societ\u00e0 voleva vincere il campionato, e allest\u00ec una squadra che il presidente Tanzi considerava la pi\u00f9 forte d'Italia. In campionato si piazz\u00f2 al 4\u00ba posto e tale risultato fu messo in discussione da societ\u00e0 e tifoseria. Alla fine del 1999 inoltre si classifica terzo, dietro a due leggende come Ferguson e Lobanovs'kyj, nella classifica dei migliori allenatori UEFA.\nNella stagione 1999-2000 giunse 5\u00ba in campionato e ai quarti di Coppa Italia. Nel campionato 2000-2001 fu esonerato dopo la 13\u00aa giornata, l'8 gennaio 2001 nella quale il Parma fu sconfitto in casa 2-0 dalla Reggina. Malesani fu il primo allenatore esonerato dalla famiglia Tanzi, azionista di maggioranza tramite Parmalat dal 1990. Tifoseria e societ\u00e0 gli imputarono, oltre allo scarso feeling con la citt\u00e0, di non essere mai riuscito in tre anni a lottare per vincere lo scudetto nonostante avesse avuto a disposizione una squadra forte.\nVerona.\nIl 4 luglio 2001 Malesani pass\u00f2 al Verona. Nella prima parte di stagione la squadra ottenne gioco e risultati positivi, tra cui vittoria nel derby veronese, in cui l'allenatore venne aspramente criticato per la sua esultanza al termine della partita, in particolare dai tifosi clivensi. A febbraio il contratto gli fu rinnovato con la squadra al 7\u00ba posto in classifica. L'allenatore ha rivelato anni dopo che in quel periodo, visti i buoni risultati fin l\u00ec espressi col Verona, \u00e8 stato contattato ad allenare il Milan nella stagione successiva, qualora avesse ripetuto le buone prestazioni dell'andata nel girone di ritorno. A partire da questo momento, una serie negativa di risultati e di gioco port\u00f2 l'Hellas a lottare per evitare la retrocessione. All'ultima giornata, nonostante fosse sufficiente un pareggio per rimanere nella massima serie, i veneti persero 3-0 a Piacenza e retrocessero in Serie B. La retrocessione del Verona nel 2002 \u00e8 considerata lo spartiacque negativo nella carriera di Malesani: la mancata salvezza in Serie A della squadra della sua citt\u00e0 lo ha segnato profondamente, non solo a livello professionale, come ha ammesso in seguito il tecnico stesso.\nMalesani resta alla guida della squadra nella Serie B 2002-2003. Viste le difficolt\u00e0 economiche della squadra, che aveva venduto alcuni giocatori, il tecnico decise di decurtarsi lo stipendio del 40%. Un negativo inizio di campionato mise in dubbio la continuazione del rapporto con la societ\u00e0 veneta. La vittoria nel derby col permise a Malesani di mantenere la panchina. Concluse il campionato al 13\u00ba posto terminando l'esperienza al Verona.\nModena.\nPer il campionato successivo fu chiamato a guidare, in Serie A, il con contratto annuale. La stagione incominci\u00f2 positiva, con la squadra al 5\u00ba posto in classifica dopo sei giornate ma a termine girone d'andata, il Modena sub\u00ec una flessione di risultati. A marzo, dopo la sconfitta col , cominciarono a circolare voci su un suo probabile licenziamento. Nacquero problemi e polemiche tra squadra e Malesani, che non riusciva a gestire lo spogliatoio, apparso rassegnato, in scarsa condizione fisica. La societ\u00e0 non difese mai Malesani che venne esonerato il 22 marzo dopo la sconfitta in casa sub\u00ecta dalla Reggina nello scontro diretto per la salvezza (26\u00aa giornata), e sostituito da Gianfranco Bellotto, con la squadra in quart'ultima posizione che aveva vinto una volta nelle ultime 18 giornate.\nPanathinaikos.\nMalesani rimase inattivo per quasi un anno, firmando poi un contratto biennale con la societ\u00e0 greca , dopo il rifiuto del luglio 2001. L'allenatore prese le redini della squadra il 16 febbraio 2005 e la guid\u00f2 al 2\u00ba posto in campionato, a un punto dall'Olympiakos, conquistando la qualificazione ai preliminari di Champions League.\nLa stagione seguente, nella massima competizione europea, dopo aver eliminato ai preliminari il Wisla Cracovia, la squadra greca venne inserita nel girone con Barcellona, , . Inizialmente, Malesani guid\u00f2 la squadra a una vittoria con i tedeschi e a un pareggio con gli spagnoli, seguiti da tre sconfitte consecutive che ne decretarono l'eliminazione. In campionato, la prima parte dell'anno fu negativa, con la squadra che perse anche contro Olympiakos e AEK.\nI tifosi fischiarono il tecnico veronese e la situazione si complic\u00f2 ulteriormente dopo la sconfitta rimediata a inizio dicembre con l'Atromitos, che mise a rischio la panchina di Malesani. Proprio in questo periodo, precisamente il 15 dicembre 2005, in seguito al pareggio interno con l'Iraklis, Malesani tenne una conferenza stampa rimasta nota negli anni successivi, nella quale si infuri\u00f2 con i giornalisti greci, i quali, a suo giudizio, criticavano a priori la squadra solo per creare sterili e inutili polemiche ai suoi danni, definendosi una persona che \u00ablavora 24 ore al giorno, tutti i giorni\u00bb. Nella seconda parte di stagione si riavvicin\u00f2 alla testa della classifica, concludendo il campionato al terzo posto. A fine aprile aveva annunciato che sarebbe tornato in Italia per ragioni familiari, interrompendo a fine stagione il rapporto con la squadra greca.\nUdinese.\nDopo alcuni mesi di inattivit\u00e0, il 16 gennaio 2007 venne chiamato alla guida dell'Udinese in Serie A al posto dell'esonerato Giovanni Galeone. Il contratto prevedeva che il tecnico veneto sarebbe dovuto rimanere alla guida del club friulano fino al 2008, ma alla fine la sua esperienza termin\u00f2 alla conclusione del campionato. Modific\u00f2 subito l'impronta tattica della squadra adottando un modulo con difesa a tre uomini e dalla propensione offensiva e all'esordio riusc\u00ec a cogliere la vittoria, ottenendo giudizi positivi riguardo al gioco espresso dalla squadra. Dopo alcuni risultati senza vittorie, l'Udinese torn\u00f2 ai tre punti con il . Nel frattempo il tecnico ebbe uno scontro a distanza con il suo predecessore Galeone a causa di alcune frasi pronunciate dallo stesso Malesani. Alla penultima giornata la sua squadra batt\u00e9 il e ottenne il decimo posto in campionato. Pochi giorni pi\u00f9 tardi venne annunciato l'ingaggio da parte dell'Udinese del nuovo tecnico Pasquale Marino che prese il suo posto.\nEmpoli.\nIl 26 novembre 2007 venne chiamato alla guida dell' in sostituzione dell'esonerato Luigi Cagni. Esordisce con una sconfitta a Parma per 1-0 e seguirono discreti risultati (spicca l'affermazione per 4-1 contro il Cagliari con il poker del centravanti Nicola Pozzi). In Coppa Italia vince 2-1 all'andata degli ottavi contro la , perdendo al ritorno 5-3, venendo eliminato. Il prosieguo vide un calo di risultati della squadra, perdendo punti importanti contro (1-1) e (sconfitta per 1-0) diretti concorrenti per la salvezza. L' chiude il girone d'andata al penultimo posto con 16 punti. L'inizio del girone di ritorno, con tre vittorie consecutive contro Lazio per 1-0, Napoli per 3-1 allo stadio San Paolo e Catania per 2-0 altra diretta concorrente per la salvezza, sembravano aver rilanciato l'Empoli e la carriera del tecnico stesso dopo un periodo non esaltante della sua carriera. Il 31 marzo 2008 Malesani venne esonerato dopo una serie di 6 sconfitte nelle ultime 7 gare (l'ultima casalinga per 0-2 contro la Sampdoria) che portarono la squadra all'ultimo posto in classifica con 26 punti e al suo posto sulla panchina dei toscani torn\u00f2 Cagni.\nSiena.\nDopo quasi due anni di inattivit\u00e0 in cui aveva pensato anche di abbandonare il mondo del calcio, il 23 novembre 2009 venne ingaggiato come allenatore del , ultimo in classifica a sei punti, in sostituzione dell'esonerato Marco Baroni, col suo vice Ezio Sella. L'inizio di questa esperienza fu negativo, con una sconfitta in Coppa Italia subita dal Novara, squadra di Lega Pro Prima Divisione, e una in campionato. Giunsero poi due vittorie, con l'applicazione anche di moduli tattici molto offensivi, e una serie di sconfitte che fanno rischiare al tecnico l'esonero. Dalla ventiquattresima giornata i risultati sono altalenanti sino alla sconfitta con l'Atalanta, diretta rivale per la conquista della salvezza, che port\u00f2 i toscani a retrocedere in Serie B. La retrocessione dei toscani in Serie B divenne aritmetica alla terzultima giornata di campionato; all'ultima gara di campionato persa contro l', Malesani venne applaudito dai tifosi toscani. Lasci\u00f2 il Siena a fine stagione.\nBologna.\nIl 1\u00ba settembre 2010, alla vigilia della prima giornata di campionato, viene ingaggiato come allenatore del in sostituzione di Franco Colomba, che aveva condotto la preparazione estiva. Con una rosa rinnovata e con la salvezza come obiettivo, Malesani subentra ufficialmente in panchina alla seconda giornata con una sconfitta per 3-1 contro la Lazio. Il lavoro dell'allenatore veronese consente alla squadra di rimanere costantemente al di sopra del terzultimo posto.\nDa met\u00e0 novembre la societ\u00e0 non riesce a pagare gli stipendi e ci\u00f2 causa una penalizzazione immediata di un punto, al quale in gennaio 2011 se ne aggiungono altri due; tra successivi cambi di propriet\u00e0, Malesani tiene unito il gruppo dei giocatori e fa esprimere loro determinazione, concentrazione e risultati. Attraverso risultati come la vittoria per 2-0 a Torino contro la del 26 febbraio 2011 e grazie anche alla vena realizzativa del centravanti e capitano Marco Di Vaio, a marzo la salvezza \u00e8 acquisita e ci sarebbero le condizioni per tentare di raggiungere obiettivi pi\u00f9 ambiziosi. I successivi due punti realizzati nelle ultime otto partite, che si intersecano con nuovi cambiamenti societari, fanno venir meno il rapporto di fiducia con l'allenatore, al quale non viene mai proposto il rinnovo del contratto. Finito il campionato con la sconfitta casalinga per 4-0 contro il Bari, il Bologna conclude al 16\u00ba posto e il 26 maggio 2011 la societ\u00e0 comunica l'ingaggio di Pierpaolo Bisoli come nuovo allenatore per la stagione successiva.\nGenoa.\nIl 19 giugno 2011 diventa il tecnico del Genoa. Esordisce con la squadra il 20 agosto 2011 in Genoa- (4-3). Il 1\u00ba dicembre 2011, dopo la sconfitta contro il Cesena, ha luogo un'altra conferenza stampa di Malesani rimasta celebre, nella quale l'allenatore veronese si scaglia di nuovo contro la stampa, accusandola di averlo definito \"demotivato\" e \"mollo\".\nIl 18 dicembre 2011 raggiunge la 100\u00aa vittoria in Serie A superando il al Ferraris per 2-1. Il 22 dicembre 2011 viene esonerato dopo la sconfitta per 6-1 contro il Napoli, venendo sostituito da Pasquale Marino. Il 2 aprile 2012 torna sulla panchina del Genoa al posto dell'esonerato Marino in seguito alla sconfitta per 5-4 con l'. Il 22 aprile viene nuovamente esonerato dopo la sconfitta in casa per 4-1 contro il Siena, e sostituito da Luigi De Canio. In totale, nella sua esperienza genoana, ha ottenuto 23 punti frutto di 6 vittorie, 5 pareggi e 8 sconfitte.\nPalermo.\nIl 5 febbraio 2013 viene ingaggiato come allenatore del in sostituzione di Gian Piero Gasperini, con un contratto da 350 000 euro fino a giugno che in caso di salvezza si rinnova automaticamente per un altro anno pi\u00f9 un bonus di 150 000 euro. Il suo staff \u00e8 composto dal vice Ezio Sella, dai preparatori atletici Paolo Aiello e Antonio Raione; preparatore dei portieri rimane Franco Paleari Nell'esordio di cinque giorni dopo ottiene il pareggio per 1-1 contro il . Successivamente ottiene altri due pareggi, contro il Chievo per 1-1 e contro il per 0-0, a seguito dei quali, il 24 febbraio, viene esonerato e sostituito da Gasperini. Chiude quindi l'esperienza in rosanero con tre pareggi.\nSassuolo.\nIl 29 gennaio 2014 viene ingaggiato dal Sassuolo per sostituire l'esonerato Eusebio Di Francesco. Il 3 marzo successivo, dopo aver raccolto 5 sconfitte in 5 partite (contro Hellas Verona, , , e Parma), viene esonerato dalla societ\u00e0 neroverde, che al suo posto richiama proprio Di Francesco.\nRitiro.\nNel novembre 2020, dopo aver trascorso 6 anni senza allenare, ha annunciato il proprio ritiro dalla carriera di allenatore.\nStatistiche.\nStatistiche da allenatore.\n\"In grassetto le competizioni vinte.\""}
{"id": "654568", "revid": "2212532", "url": "https://it.wikipedia.org/wiki?curid=654568", "title": "Sergio Boschiero", "text": "Biografia.\nSergio Boschiero ricordava che in occasione del referendum istituzionale del 1946, non ancora undicenne, faceva parte di una banda di ragazzi che affiggeva i manifesti pro-Monarchia in tutta la provincia di Vicenza.\nNegli anni '50 si iscrisse al Fronte Monarchico Giovanile, organismo dell'Unione Monarchica Italiana, divenendone successivamente segretario per il Triveneto: al Teatro \"Roma\" di Vicenza tenne il suo primo comizio pubblico (08/04/1960), alla presenza di Carlo Delcroix (Deputato del Partito Nazionale Monarchico) e del Principe Amedeo di Savoia-Aosta.\nAgli inizi degli anni 60 si trasfer\u00ec a Roma, lavorando come impiegato di banca, dopo essere stato nominato da Umberto II come rappresentante ufficiale dei monarchici italiani.\n\u00c8 stato segretario nazionale del Fronte Monarchico Giovanile dal 1962 al 1972 e segretario nazionale dell'Unione Monarchica Italiana dal 1972 al 1984 e dal 2001 al 2012.\nFu iscritto all'Ordine Nazionale dei Giornalisti a partire dal 1974 e negli ultimi anni della sua vita diresse l'Agenzia di Stampa FERT. Collabor\u00f2 inoltre con la rivista di divulgazione storica, diretta da Fabio Andriola, \"Storia in Rete\".\nCommendatore dell'Ordine della Corona d'Italia, cavaliere di gran croce del Sacro Militare Ordine Costantiniano di San Giorgio (ramo spagnolo), dal 2002 torn\u00f2 a ricoprire l'incarico di segretario nazionale dell'Unione Monarchica Italiana, la pi\u00f9 antica e numerosa organizzazione monarchica presente sul territorio nazionale, presieduta da Gian Nicola Amoretti. Il 24 novembre 2012, nel corso del XII Congresso nazionale dell'Unione Monarchica Italiana, \u00e8 stato acclamato Presidente onorario. Il 3 maggio 2014, per i 70 anni dell'unione ricevette la Medaglia d'Oro della fedelt\u00e0\nBoschiero ha sostenuto la Consulta dei Senatori del Regno, attualmente presieduta dallo storico Aldo Alessandro Mola, circa l'esclusione di Vittorio Emanuele ed Emanuele Filiberto dalla successione a Umberto II, proponendo ufficialmente Amedeo di Savoia-Aosta come pretendente al trono d'Italia. In passato ha sostenuto il ramo di Casa Savoia di Vittorio Emanuele e del figlio Emanuele Filiberto ma, prima della fine del loro esilio, ha restituito le decorazioni dell'Ordine dei Santi Maurizio e Lazzaro conferitegli dai due."}
{"id": "654573", "revid": "103873", "url": "https://it.wikipedia.org/wiki?curid=654573", "title": "Henry Gr\u00e9goire", "text": ""}
{"id": "654577", "revid": "52076", "url": "https://it.wikipedia.org/wiki?curid=654577", "title": "Apachnan", "text": ""}
{"id": "654578", "revid": "52076", "url": "https://it.wikipedia.org/wiki?curid=654578", "title": "Jannas", "text": ""}
{"id": "654583", "revid": "103873", "url": "https://it.wikipedia.org/wiki?curid=654583", "title": "Cristina, Granduchessa di Toscana", "text": ""}
{"id": "654584", "revid": "834", "url": "https://it.wikipedia.org/wiki?curid=654584", "title": "Tuy", "text": ""}
{"id": "654585", "revid": "104458", "url": "https://it.wikipedia.org/wiki?curid=654585", "title": "Re Umberto II", "text": ""}
{"id": "654596", "revid": "956948", "url": "https://it.wikipedia.org/wiki?curid=654596", "title": "Terminus post quem", "text": "L'espressione latina terminus post quem (abbrev. tpq o TPQ, \"data dopo la quale\") \u00e8 comunemente impiegata per indicare un limite anteriore per la datazione di un evento, di un'opera, di un manufatto o di una struttura naturale. La locuzione, che letteralmente significa \"termine dopo il quale\", indica un punto nella cronologia che sicuramente precede l'evento considerato; nel caso della filologia, ad esempio, pu\u00f2 trattarsi di una data in cui si sono svolti eventi storici documentati in un lavoro letterario, il quale quindi non pu\u00f2 essere stato composto che in un secondo momento. L'espressione \"terminus ante quem\" (\"data prima della quale\") indica invece una data che segue senz'altro il fatto o l'evento in esame.\nNel caso non si parli di eventi puntuali, ma di periodi estesi, \u00e8 da preferirsi l'espressione \"terminus a quo\" (\"termine a partire dal quale\")."}
{"id": "654597", "revid": "486946", "url": "https://it.wikipedia.org/wiki?curid=654597", "title": "Hathor (Stargate)", "text": ""}
{"id": "654598", "revid": "1592097", "url": "https://it.wikipedia.org/wiki?curid=654598", "title": "Stati uniti d'America", "text": ""}
{"id": "654599", "revid": "287204", "url": "https://it.wikipedia.org/wiki?curid=654599", "title": "Gruppo (ciclismo)", "text": "Il gruppo nel gergo ciclistico ha due diverse accezioni:\nInsieme di ciclisti.\nIl gruppo inteso come insieme di ciclisti \u00e8 un insieme di vari corridori che procedono in maniera compatta sfruttando l'effetto scia e mettendosi in testa a fare l'andatura in maniera alternata in modo da procedere a velocit\u00e0 maggiore che un singolo ciclista.\nPer estensione si indica, in varie espressioni gergali, con il termine \"gruppo\" l'insieme di ciclisti professionisti.\nInsieme di componenti.\nIl gruppo di componenti \u00e8 l'insieme di tutti quei componenti di una bicicletta che non sono telaio, forcella e ruote.\nSpesso rientrano nel gruppo anche componenti come reggisella, mozzi, serie sterzo, ma generalmente si considerano otto componenti fondamentali:\nIl termine italiano \u00e8 usato anche in altre lingue, soprattutto l'inglese, anche se sta aumentando l'uso dell'equivalente \"groupset\"."}
{"id": "654600", "revid": "74173", "url": "https://it.wikipedia.org/wiki?curid=654600", "title": "Penisola Italiana", "text": ""}
{"id": "654602", "revid": "1283228", "url": "https://it.wikipedia.org/wiki?curid=654602", "title": "ISO 8601", "text": "L'ISO 8601 (\"Data elements and interchange formats - Information interchange - Representation of dates and times\") \u00e8 uno standard internazionale per la rappresentazione di date e orari.\nStoria.\nQuesto standard fu pubblicato per la prima volta il 15 giugno 1988 per uniformare diversi vecchi standard ISO: ISO 2014, ISO 2015, ISO 2711, ISO 3307 e ISO 4031. Fu aggiornato il 21 dicembre 2000 e successivamente con la norma attuale ISO 8601:2004 pubblicata il 3 dicembre 2004.\nLa notazione numerica big-endian delle date fu introdotta dall'ISO 2014, l'ISO 2015 introduce il sistema di numerazione delle settimane, mentre nell'ISO 2711 i giorni venivano identificati da numeri ordinali.\nLa necessit\u00e0 di uno standard nasce dal fatto che la data formulata come 04-09-03 pu\u00f2 indicare il:\nCome si pu\u00f2 facilmente capire questa incertezza pu\u00f2 creare molti problemi nei commerci e nelle comunicazioni internazionali.\nLa ISO 8601 \u00e8 attualmente suddivisa in 8601-1 e 8601-2; l'edizione corrente \u00e8 2019.\nPrincipi generali.\nI valori delle date e degli orari sono organizzati da quello pi\u00f9 significativo a quello meno. Ogni valore (di anni, mesi, minuti, e cos\u00ec via) deve avere un numero fisso di cifre che pu\u00f2 essere raggiunto aggiungendo zeri; ad esempio il 3 settembre 2006 deve essere scritto 2006-09-03 e non 2006-9-3.\nSono possibili due tipi di rappresentazione: la forma base con il minor numero di caratteri, la forma estesa per una maggiore facilit\u00e0 di lettura da parte dell'utente umano. Ad esempio 2005-07-24 \u00e8 in forma estesa, mentre in forma base \u00e8 20050724, questo \u00e8 possibile senza ambiguit\u00e0 appunto perch\u00e9 ogni valore deve avere un numero fisso di cifre.\nI parametri meno significativi possono essere omessi, in questo modo 2004-05 indica \"maggio 2004\". Infine, lo standard permette di usare valori decimali nei secondi quando \u00e8 richiesta un'alta precisione.\nDate.\nL'ISO 8601 usa il calendario gregoriano, che \u00e8 \"de facto\" uno standard nei commerci internazionali.\nIl calendario gregoriano viene usato anche per le date precedenti il 15 ottobre 1582 (1582-10-15), data di introduzione da parte di papa Gregorio XIII di questo calendario. Il giorno precedente, ottobre 1582 secondo il calendario giuliano, viene quindi indicato come 1582-10-14.\nSi tratta quindi di un calendario gregoriano \"analettico\" (analettico nel senso di ricostruito, retrodatato).\nAnni.\nLo standard prevede l'uso di quattro cifre per evitare il \"millennium bug\", ovvero una ambiguit\u00e0 nell'indicazione dell'anno. Gli anni avanti Cristo (a.C.) devono obbligatoriamente essere preceduti da un segno -, a parte per l'anno 1 a.C., come spiegato di seguito.\nPer quelli dopo Cristo (d.C.) \u00e8 possibile, ma non obbligatorio, mettere un segno +.\nPer gli anni avanti Cristo la norma ISO adotta la notazione degli astronomi che prevede l'anno zero, assente nella notazione degli storici; l'anno 1 a.C. viene indicato con 0000, l'anno 2 a.C. con -0001 e cos\u00ec via; ad esempio, la data 1\u00ba marzo 1 a.C. si scrive 0000-03-01; la data 1\u00ba marzo 2 a.C. si scrive -0001-03-01.\nLa versione ISO 8601:2000 dava la possibilit\u00e0 di scrivere l'anno con solo due cifre, ma questa forma \u00e8 stata soppressa nella versione 2004 in cui si devono usare sempre almeno quattro cifre.\nSettimane.\nUn altro modo per indicare la data previsto dall'ISO 8601 \u00e8 attraverso la settimana. Il formato inizia con l'anno [YYYY], poi la lettera \"W\" in maiuscolo seguita dal numero della settimana [WW] da 01 a 53; alcuni anni finiscono alla settimana 52. Pu\u00f2 essere indicato anche il giorno della settimana [D] con una cifra da 1 per luned\u00ec a 7 per la domenica. Questa forma \u00e8 molto usata all'interno delle aziende.\nLa settimana 01 dell'anno \u00e8 definita come (sono tutte equivalenti):\nIl numero della settimana pu\u00f2 essere calcolato contando i gioved\u00ec: la settimana 12 contiene il dodicesimo gioved\u00ec dell'anno.\nFormule per fogli elettronici.\nQuelle che seguono sono formule per fogli elettronici per calcolare l'anno ISO e la settimana ISO di un giorno (testate su Microsoft Excel 2007 italiano e Apache OpenOffice Calc 3.4.0 italiano). A1 \u00e8 la cella che contiene la data da considerare:\n(distanza in settimane tra il primo gioved\u00ec dell'anno ISO e il gioved\u00ec della stessa settimana di A1).\nPer visualizzare correttamente la settimana occorre selezionare \"Generale\" o \"Numero\" come \"Categoria\" in \"Formato celle\".\nData completa.\nLa data completa \u00e8 la forma pi\u00f9 familiare per la maggior parte delle persone. Come detto sopra [YYYY] indica l'anno in modo univoco. [MM] indica il mese in cifre, da 01 a 12. [DD] indica il giorno del mese, da 01 a 31. Ad esempio il \"5 aprile 1981\" pu\u00f2 essere scritto come 1981-04-05 in forma estesa o 19810405 in forma base.\nLo standard permette anche di usare minor precisione. Ad esempio si pu\u00f2 scrivere \"1981-04\" per riferirsi al mese \"aprile 1981\"; oppure semplicemente \"1981\" per indicare l'anno.\nL'anno ISO inizia il luned\u00ec della settimana 01 e termina la domenica prima dell'inizio del nuovo anno ISO. Contiene 52 o 53 settimane complete. Il numero dell'anno ISO \u00e8 differente da quello dell'anno gregoriano al massimo nei primi venerd\u00ec, sabato e domenica del nuovo anno; e gli ultimi luned\u00ec, marted\u00ec e mercoled\u00ec del vecchio anno. Il gioved\u00ec, l'anno ISO \u00e8 sempre uguale all'anno gregoriano.\nEsempi:\nDate ordinali.\nLe date ordinali sono una forma semplice per rappresentare un giorno specifico senza indicare il numero della settimana o del mese. Questa rappresentazione prevede l'anno [YYYY] e il numero del giorno [DDD] da 001 a 365 o 366 negli anni bisestili. Ad esempio \"1981-095\" sta per \"1981-04-05\" (5 aprile 1981).\nQuesto sistema \u00e8 frequentemente, ma non in modo corretto, riferito al giorno giuliano.\nSviluppi futuri.\nLo standard prevede che, previo accordo fra le parti in comunicazione, possono essere usate pi\u00f9 di quattro cifre per indicare l'anno. Serve per rappresentare anni prima del 10001 a.C. o dopo il 10000. Tuttavia si possono creare ambiguit\u00e0 se si usa la forma base, senza separatori. Ad esempio \"200406\" pu\u00f2 indicare l'anno 200406 o \"giugno 2004\". L'ISO suggerisce di usare una forma di comunicazione esplicita per evitare tali confusioni, dato anche il numero minimo di casi che si vengono a creare.\nOrari.\nL'ISO 8601 usa il sistema a 24 ore come la maggior parte del mondo. La forma base \u00e8 [hh][mm][ss], mentre la forma estesa \u00e8 [hh]:[mm]:[ss]. [hh] indica l'ora tra le 00 e le 23, [mm] si riferisce ai minuti da 00 a 59, e [ss] i secondi sempre tra 00 e 59. Esistono due eccezioni: la mezzanotte pu\u00f2 essere indicata con la forma 24:00:00, e i secondi possono arrivare a 60 nel caso del minuto di 61 secondi.\nSe non sono necessari possono essere omessi i valori meno significativi, ovvero usare le forme [hh]:[mm] oppure [hh].\nSi possono indicare anche valori decimali usando la virgola (l'uso del punto \u00e8 ammesso ma sconsigliato), ad esempio 03:14:30 si pu\u00f2 scrivere 03:14,5 oppure, in forma base, 0314,5.\nLa mezzanotte \u00e8 un caso speciale, lo stesso istante pu\u00f2 essere indicato in due modi diversi; le scritte \"1981-04-05T24:00\" e \"1981-04-06T00:00\" sono equivalenti. La notazione \"00:00\" \u00e8 usata all'inizio del giorno, mentre \"24:00\" alla fine dello stesso.\nFuso orario.\nSe non ci sono indicazioni riguardo al fuso orario si assume che sia quello locale. Questo non crea problemi se la comunicazione avviene fra due persone della stessa zona, ma pu\u00f2 creare ambiguit\u00e0 nelle transazioni internazionali; per questo si consiglia di indicare il fuso orario con la notazione standard.\nUTC.\nSe l'orario \u00e8 quello relativo a una zona appartenente al fuso orario UTC basta aggiungere una \"Z\" dopo le cifre, senza spazi. Ad esempio \"14:45:15 UTC\" pu\u00f2 essere scritto come \"14:45:15Z\" oppure \"144515Z\".\nAltre zone.\nLe altre zone sono espresse indicando la differenza rispetto a UTC nella forma \u00b1[hh]:[mm], \u00b1[hh][mm] o \u00b1[hh]. Ad esempio l'ora solare (invernale) italiana \u00e8 indicata come \"+01:00\", \"+0100\" o semplicemente \"+01\", mentre quella legale con \"+02:00\", \"+0200\" oppure \"+02\". Quando si scrive un orario si deve indicare solo l'attuale differenza rispetto l'UTC, quindi varia nel corso dell'anno.\nQuesti orari indicano tutti lo stesso istante: \"18:30Z\", \"22:30+04\", \"1130-0700\" e \"15:00-03:30\".\nRappresentazioni combinate.\nPer rappresentare assieme data e orario, basta inserire una \"T\" fra la data e l'ora indicate con le proprie regole. Di solito si usa la forma [YYYY]-[MM]-[DD]T[hh]:[mm]:[ss]\u00b1[hh]:[mm], come ad esempio \"1981-04-05T14:30:30-05:00\" (in forma base \"19810405T143030-0500\").\nA volte data e ora vengono rappresentati non divisi dalla \"T\", ma da uno spazio, questo per permettere una pi\u00f9 facile lettura umana; tecnicamente per\u00f2 non \u00e8 una rappresentazione combinata, ma solo due rappresentazioni semplici poste vicino.\nDurate.\nPeriodi e durate sono rappresentate nel formato P[n]Y[n]M[n]DT[n]H[n]M[n]S (o P[n]Y[n]W[n]DT[n]H[n]M[n]S se si usano le settimane), dove [n] \u00e8 un numero appropriato per l'elemento che segue; le lettere maiuscole devono essere riportare cos\u00ec come sono. Se il valore di un elemento \u00e8 zero questo pu\u00f2 essere omesso, ma inserirlo pu\u00f2 facilitare la comprensione. Da notare che \"P1M\" rappresenta un mese, mentre \"PT1M\" un minuto. Ad esempio \"P3Y6M4DT12H30M0S\" indica un periodo di tre anni, sei mesi, quattro giorni, dodici ore, trenta minuti e zero secondi. Anche in questo caso possono essere usati valori decimali, infatti \"P0,5Y\" indica met\u00e0 anno. Alternativamente pu\u00f2 essere usata la forma P[YYYY]-[MM]-[DD]T[hh]:[mm]:[ss]; e l'esempio sopra diventa \"P0003-06-04T12:30:00\".\nIntervallo di tempo.\nUn intervallo di tempo pu\u00f2 essere rappresentato in quattro modi:\nDi queste forme, le prime tre richiedono due parti i cui valori sono separati dalla barra \"/\" (\u00e8 ammesso anche il doppio tratto \"\u2014\", sebbene l'uso sia sconsigliato). Se nella seconda parte mancano alcuni valori, questi sono considerati uguali a quelli della prima parte.\nIntervalli ripetuti.\nPer ripetere un intervallo si inserisce \"R[n]/\" prima dell'espressione dell'intervallo, dove [n] rappresenta il numero di ripetizioni. Ad esempio per ripetere l'intervallo \"P1Y2M10DT2H30M\" cinque volte partendo da \"2002-03-01T13:00:00Z\", si scrive \"R5/2002-03-01T13:00:00Z/P1Y2M10DT2H30M\".\nUso.\nIn Internet, l'ISO 8601 \u00e8 usato dal W3C per definire uno standard che limita la possibilit\u00e0 di errore e riduce la complessit\u00e0 del software.\nLa RFC 3339 definisce un profilo dell'ISO 8601 che pu\u00f2 essere usato nella suite di protocolli Internet. Esclude esplicitamente l'uso di durate e date avanti Cristo. Usa la notazione [hh]:[mm]:[ss]-00:00 per indicare il fuso orario locale se sconosciuto. I formati pi\u00f9 complessi come quelli che usano le settimane o le date ordinali sono scoraggiati.\nL'ISO 8601 \u00e8 richiamato in molte altre specifiche tecniche, ma non sempre sono ammesse tutte le varianti che lo standard prevede.\nVarianti.\nAlcune volte si possono trovare nell'uso comune delle varianti a questo standard.\nAd esempio usare lo zero per indicare la domenica, nei Paesi in cui, per consuetudine, la settimana inizia con questo giorno.\nOppure inserire una lettera da \"A\" a \"G\" dopo la data per indicare il giorno della settimana, ad esempio scrivere \"2001-001A\" che significa \"Luned\u00ec, 1\u00ba gennaio 2001\". Questa lettera sostituisce la \"T\" nelle rappresentazioni combinate di data e orario.\nAltra variante, usando le settimane, \u00e8 di dividere il mese in quattro o cinque settimane, anzich\u00e9 l'intero anno. Anche questa forma, come quella ufficiale, pu\u00f2 essere seguita da una cifra che indica il giorno della settimana, da 1 per luned\u00ec a 7 per la domenica.\nAlcuni dividono l'anno in trimestri, ciascuno formato da tre mesi interi, che vengono indicati con \"Qq\", dove la maiuscola rimane tale, la minuscola viene sostituita da una cifra da 1 a 4. Questo riferimento pu\u00f2 essere usato in uno qualsiasi dei formati per le date precedentemente visti."}
{"id": "654604", "revid": "1305772", "url": "https://it.wikipedia.org/wiki?curid=654604", "title": "RAD750", "text": "Il RAD750 \u00e8 un computer prodotto da BAE Systems, dedicato al funzionamento in ambienti soggetti ad alti livelli di radiazione, successore del RAD6000. Il processore del computer si basa su un core PowerPC 750, progettato per resistere ad alti livelli di radiazioni ionizzanti e quindi adatto all'uso all'interno di satelliti artificiali e sonde spaziali. Il RAD750 \u00e8 stato introdotto in commercio nel 2001, mentre i primi lanci nello spazio si sono registrati a partire dal 2005. La sonda Mars Reconnaissance Orbiter utilizza un RAD750 come sistema di bordo.\nCaratteristiche.\nLa CPU \u00e8 formata da 10,4 milioni di transistor CMOS, quasi dieci volte pi\u00f9 del predecessore. La produzione utilizza una tecnologia VLSI da 250 nanometri e il die occupa 130\u00a0mm\u00b2. La frequenza di clock pu\u00f2 variare da 110 a 200 \u00a0MHz e il processore pu\u00f2 elaborare fino a 400\u00a0MIPS; inoltre, \u00e8 dotato di un'ampia cache di secondo livello.\nLa CPU pu\u00f2 sopportare fino a 200.000 rad con temperature comprese tra -55\u00a0\u00b0C e 125\u00a0\u00b0C. La scheda standard RAD750 (CPU e scheda madre) sopporta fino a 100.000\u00a0Rad con temperature tra i -55\u00a0\u00b0C e 70\u00a0\u00b0C e richiede 10 watt di potenza.\nIl package standard del RAD750 \u00e8 perfettamente compatibile con quello del PowerPC 750 (processore con denominazione commerciale G3, usato nei computer Apple iMac G3 &amp; PowerMac G3), ma un modulo RAD750 pu\u00f2 costare pi\u00f9 di 200.000 dollari statunitensi.\nL'elevato costo deriva dalla protezione antiradiazione che richiede una revisione dell'architettura, del processo di produzione, e un accurato controllo di qualit\u00e0 su ogni singolo componente. L'affidabilit\u00e0 garantita dal produttore indica un tempo medio tra guasti \"(MTBF)\" superiore a 4,3 milioni di ore.\nUso.\nSu questa CPU si basano i computer delle seguenti sonde:"}
{"id": "654606", "revid": "77358", "url": "https://it.wikipedia.org/wiki?curid=654606", "title": "Francesco Maria Ricchino", "text": ""}
{"id": "654607", "revid": "237256", "url": "https://it.wikipedia.org/wiki?curid=654607", "title": "Gennadi Yanayev", "text": ""}
{"id": "654615", "revid": "110157", "url": "https://it.wikipedia.org/wiki?curid=654615", "title": "Coppa Italia 1986-1987", "text": "La Coppa Italia 1986-1987 \u00e8 stata la 40\u00aa edizione della manifestazione calcistica.\n\u00c8 iniziata il 24 agosto 1986 e si \u00e8 conclusa il 13 giugno 1987.\nLa manifestazione \u00e8 stata vinta per la terza volta dal Napoli, in finale contro l'Atalanta.\nI partenopei si imposero vincendo tutte le 13 gare disputate (primato rimasto ancora ineguagliato) ed abbinarono la vittoria in Coppa con quella in campionato, impresa fino ad allora riuscita solo al Torino ed alla Juventus.\nInoltre \u00e8 da segnalare una curiosit\u00e0: i primi tre cannonieri della competizione furono tutti e tre giocatori del Napoli, ossia Giordano, Maradona e Carnevale.\nLa finale raggiunta dall'Atalanta frutt\u00f2 peraltro ai bergamaschi la seconda iscrizione alla successiva Coppa delle Coppe (essendo peraltro retrocessa in B), essendo il Napoli iscritto di diritto alla Coppa dei Campioni.\nPrimo turno.\nIl sorteggio dei gironi fu effettuato a Milano il 23 luglio 1986: le prime 8 classificate del campionato 1985-86 furono \"teste di serie\" dei gruppi."}
{"id": "654616", "revid": "126257", "url": "https://it.wikipedia.org/wiki?curid=654616", "title": "Fabio Mangone", "text": "Biografia.\nFabio Mangone era nato a Milano ma da famiglia caravaggina, il padre Giovanbattista era per\u00f2 morto a Milano il marzo 1627, mentre lavorava come capomastro alla fabbrica del Duomo. I suoi primi anni di apprendimento li comp\u00ec presso il laboratorio del padre, dove poteva vedere i progetti degli architetti del suo tempo, come i progetti del Tibaldi, o di Martino Bassi.\nFu allievo di Alessandro Bisnati, e gli succedette come architetto responsabile dell'edificazione del Duomo di Milano; fu professore di architettura presso l'Accademia Ambrosiana sin dalla sua inaugurazione, il 25 giugno 1620.\nIn collaborazione con Francesco Maria Richini ed altri colleghi si occup\u00f2, nel 1608, della ricostruzione della celeberrima Biblioteca Ambrosiana, su commissione del cardinale Federico Borromeo; Mangone si concentr\u00f2 sui due vasti cortili interni, dall'aspetto classico, del Collegio Elvetico (oggi Archivio di Stato), circondati da doppie colonne. Tra il 1611 e il 1620, dietro suo progetto, l'edificio della biblioteca venne ampliato. La facciata fu completata dal Richini; Dionigio Bussola fu incaricato di realizzare le sculture.\nNel 1609 inizi\u00f2 a lavorare come architetto nella Fabbrica del Duomo, come allievo di Alessandro Bisnati; gli succedette come ingegnere della Fabbrica nel 1617. Sempre in collaborazione con Bisnati, nel 1613, Mangone lavor\u00f2 al restauro del Salone Margherita, sostituendone le parti in legno con murature e colonne di granito.\nNel 1617 Mangone assunse i lavori per la chiesa di San Sebastiano, trasformando il progetto del Tibaldi nell'ordine superiore.\nNel 1625 entr\u00f2 in una commissione, di cui facevano parte il Cerano, il Richini e il suo allievo Giovanni Battista Pessina, volta a dirigere i lavori per l'ampliamento dell'Ospedale Maggiore, in seguito ad un lascito da parte di Gian Pietro Carcano; Pessina avrebbe poi assunto la direzione dei lavori.\nSempre nel 1625 Mangone assunse l'incarico di ricostruire la facciata di Santa Maria Podone."}
{"id": "654618", "revid": "1543377", "url": "https://it.wikipedia.org/wiki?curid=654618", "title": "Ralliart", "text": "La Ralliart \u00e8 una divisione della Mitsubishi Motors Corporation. Fu fondata come reparto corse nel 1984. La sua principale attivit\u00e0 \u00e8 quella di preparare le vetture per il Campionato Mondiale Rally e per le gare di rally raid come il Rally Dakar e di preparare parti per il tuning di veicoli stradali.\nLa sede \u00e8 in Giappone con distaccamenti in Australia, Nuova Zelanda, Thailandia, Singapore, Inghilterra, Italia, Cina, Spagna, Portogallo e Oman.\nPer partecipare alla Parigi-Dakar \u00e8 stato usato il Pajero in una versione Evoluzione rispetto al modello di serie.\nStoria.\nLa Ralliart fino al 1990 ha preso parte al Campionato del mondo rally (WRC) con la Galant VR-4, ma per ovviare a problemi di peso e per diventare pi\u00f9 competitivi si decise di passare alla pi\u00f9 compatta Lancer con la prima elaborazione da parte della Ralliart conosciuta come \"Lancer EVO I\".\nPer poter partecipare al WRC nel Gruppo A era obbligatorio sottostare a delle regole molto restrittive. Questo per\u00f2 non ha influenzato l'evoluzione del modello col passare degli anni, arrivando ai giorni nostri con il modello Lancer EVO X."}
{"id": "654619", "revid": "1543377", "url": "https://it.wikipedia.org/wiki?curid=654619", "title": "Common Hardware Reference Platform", "text": "La Common Hardware Reference Platform (CHRP) \u00e8 una serie di specifiche hardware utilizzate dai primi sistemi basati su PowerPC. Come il predecessore PReP specificava i progetti e le caratteristiche hardware per i vari sistemi operativi (in particolare Mac OS, Windows NT e Unix) che avrebbero utilizzato le macchine. Gli unici sistemi basati su CHRP effettivamente commercializzati sono stati alcuni sistemi RS/6000 basati su AIX. I sistemi Apple Macintosh New World ROM sono parzialmente basati su CHRP/PReP. A differenza del predecessore PReP il CHRP era basato sull'Open Firmware e quindi poneva pochi vincoli al produttore hardware dato che OpenFirmware informava il sistema operativo delle specifiche tecniche dell'hardware, evitando di imporre quasi nessun componente obbligatorio.\nPower.org attualmente lavora al Power Architecture Platform Reference. PAPR fornir\u00e0 le specifiche dell'architettura Power necessarie per realizzare macchine basate su processori PowerPC, POWER e derivati basati su Linux. Le specifiche PAPR dovrebbero essere fornite per la fine del 2006."}
{"id": "654627", "revid": "74801", "url": "https://it.wikipedia.org/wiki?curid=654627", "title": "Oblast' dell'Amur", "text": "La oblast' dell'Amur (, \"Amurskaja Oblast\") \u00e8 un'oblast' della Russia situata nell'Estremo oriente russo, a circa di distanza da Mosca, il capoluogo dell'oblast' \u00e8 Blagove\u0161\u010densk.\nNel 1921 fu sede dell'ultima enclave antibolscevica, il Governo provvisorio del Priamur'e.\nI principali fiumi sono l'Amur, la Zeja e la Bureja.\nGeografia antropica.\nSuddivisioni amministrative.\n\"Rajon\".\nLa \"oblast\" dell'Amur comprende 20 \"rajon\" (fra parentesi il capoluogo):\nCitt\u00e0.\nI centri abitati della \"oblast\" che hanno lo status di citt\u00e0 (\"gorod\") sono 9 (in grassetto le citt\u00e0 sotto la diretta giurisdizione della \"oblast\", che costituiscono una divisione amministrativa di secondo livello):\nInsediamenti di tipo urbano.\nI centri urbani con status di insediamento di tipo urbano sono invece 19 (in grassetto gli insediamenti di tipo urbano sotto la diretta giurisdizione della \"oblast\", che costituiscono una divisione amministrativa di secondo livello):"}
{"id": "654631", "revid": "287204", "url": "https://it.wikipedia.org/wiki?curid=654631", "title": "Antonio Maria Lucchini", "text": "Biografia.\nEgli apparteneva al ceto medio veneziano. Il suo primo libretto conosciuto fu messo in musica da Antonio Lotti nel 1716. Nel 1717 Lucchini si rec\u00f2 a Dresda, dove oper\u00f2 come librettista di corte. Ivi il principe eridatario Federico Augusto II non apprezzava particolarmente i suoi libretti, perci\u00f2 fece della composizione di testi per oratori, serenate e messe l'attivit\u00e0 principale di Lucchini, cos\u00ec come la rielaborazione di altri libretti. Egli tuttavia scrisse due testi d'opera per Dresda, entrambi sempre per Lotti. Il suo soggiorno a Dresda termin\u00f2 improvvisamente a causa di un suo coinvolgimento in uno scandalo con una signora. Torn\u00f2 dunque in Italia, dove tra il 1720 e il 1730 scrisse libretti per i teatri romani e veneziani.\nStile.\nLa dote di Lucchini fu ampiamente sottovalutata da Federico Augusto II; il suo stile appare certamente convenzionale, ma tuttavia all'altezza del suo tempo."}
{"id": "654632", "revid": "75447", "url": "https://it.wikipedia.org/wiki?curid=654632", "title": "CHRP", "text": ""}
{"id": "654635", "revid": "1543377", "url": "https://it.wikipedia.org/wiki?curid=654635", "title": "Power Architecture Platform Reference", "text": "Power Architecture Platform Reference (PAPR) \u00e8 una serie di specifiche in corso di approvazione del consorzio Power.org che mira a realizzare una piattaforma standard e aperta per le macchine basate su architettura Power. Questo standard sostituir\u00e0 i precedenti PReP e CHRP sviluppati negli anni 90.\nLe specifiche PAPR dovrebbero venir rilasciate entro la fine del 2006 e forniranno le linee guida per realizzare dei computer standard basati sul sistema operativo Linux. Le specifiche PAPR prodotte da Power.org sono concettualmente simili alle specifiche CHRp che IBM rilascio originariamente. Le specifiche stabiliscano la combinazione software/firmware necessarie per gestire la macchina correttamente."}
{"id": "654642", "revid": "1543377", "url": "https://it.wikipedia.org/wiki?curid=654642", "title": "Caronte (album)", "text": "Caronte (1971) \u00e8 il secondo album del gruppo di rock progressivo italiano The Trip.\nIl disco.\n\"Caronte\", pubblicato nel 1971, fu l'album di maggior successo e pi\u00f9 rappresentativo dei Trip. A differenza del disco precedente (\"The Trip\", 1970), ancora molto legato al rock e al blues anni sessanta, \"Caronte\" si ispira chiaramente al rock progressivo britannico, e in particolare a gruppi come King Crimson, Emerson, Lake &amp; Palmer e (in misura minore) Pink Floyd. Gli arrangiamenti, ricchi di contaminazioni con la musica classica, cambiamenti di ritmo, effetti musicali psichedelici e armonie complesse, sono dominati dalle tastiere di Joe Vescovi, emulo ligure di Keith Emerson.\n\"Caronte\" \u00e8 un concept album; la storia narrata dai testi riprende il tema dantesco del traghettatore Caronte, reinterpretato per\u00f2 come metafora del perbenismo che condanna i suoi \"maledetti\" a perdersi (\"attraversare il fiume\"). I due grandi maledetti a cui l'album si riferisce sono Janis Joplin e Jimi Hendrix (a cui sono dedicati rispettivamente \"Little Janie\" e \"Ultima ora e ode a Jimi Hendrix\"). La copertina del disco si serve di alcune illustrazioni di Gustave Dor\u00e9.\nNell'intera discografia dei Trip, \u00e8 il Long Playing selezionato per la guida \"I 100 migliori dischi del Progressive italiano\", del critico Mox Cristadoro, pubblicata nel 2014."}
{"id": "654655", "revid": "31886", "url": "https://it.wikipedia.org/wiki?curid=654655", "title": "PowerPC Reference Platform", "text": "PowerPC Reference Platform (PReP) \u00e8 una serie di specifiche tecniche sviluppate per consentire la realizzazione di computer basati su processori PowerPC. Le specifiche furono realizzate con quando il progetto PowerPC stava per mettere sul mercato il primo processore della serie. Le specifiche avrebbero consentito ai produttori hardware di realizzare delle macchine standard in grado di eseguire molti sistemi operativi, in particolare le specifiche prevedevano il supporto per il Mac OS, Windows NT Solaris, AIX e altri Unix commerciali. I sistemi PReP non furono mai popolari, solo alcune macchine RS/6000 basate su AIX seguirono le specifiche.\nIl specifiche PReP intendeva realizzare una serie di cloni PC basati su PowerPC. Apple Computer riteneva le specifiche troppo pc centriche, in particolare la presenza della porta parallela obbligatoria era ritenuta molto odiosa, i computer Apple non avevano mai avuto porte parallele e nessun programma o periferica l'avrebbe utilizzata. Apple quindi in sostanza decise di non seguire lo standard. Dato lo scarso supporto allo standard e le molte critiche venne varato lo standard CHRP, uno standard basato su Open Firmware, molto pi\u00f9 flessibile nella dotazione hardware e quindi pi\u00f9 adatto alle richieste Apple.\nAttualmente trovare sistemi operativi che supportino computer basati su PReP e molto difficile. Solo la Debian e NetBSD riconoscono questa architettura e gestiscono le periferiche ma il supporto reale \u00e8 molto ridotto dato il basso numero di macchine esistenti.\nPower.org lavora alle specifiche Power Architecture Platform Reference (PAPR), le nuove specifiche dovrebbero fornire un fondamento comune per la macchine basate su architettura Power."}
{"id": "654666", "revid": "287204", "url": "https://it.wikipedia.org/wiki?curid=654666", "title": "Stelle principali della costellazione dell'Aquario", "text": "Segue un prospetto delle stelle principali della costellazione dell'Aquario, elencate per magnitudine decrescente."}
{"id": "654668", "revid": "122925191", "url": "https://it.wikipedia.org/wiki?curid=654668", "title": "Astrazione (informatica)", "text": "L'astrazione, in informatica, \u00e8 l'applicazione del metodo logico di astrazione nella strutturazione della descrizione dei sistemi informatici complessi, per facilitarne la progettazione e manutenzione o la stessa comprensione.\nDescrizione generale.\nLa pratica consiste nel presentare il sistema, ad esempio un pezzo di codice sorgente o uno scambio di trasmissioni di dati, in maniera ridotta ai soli dettagli considerati essenziali all'interesse specifico, ad esempio raggruppando il codice in una funzione o formalizzando un protocollo di comunicazione.\nIndica quanto il codice scritto in un linguaggio di programmazione si distacca dalle istruzioni in linguaggio macchina che ad esso corrisponderanno dopo l'operazione di compilazione. Delle istruzioni scritte in Java, per esempio, sono molto pi\u00f9 vicine al linguaggio comprensibile all'uomo piuttosto che a quello comprensibile dalla macchina (alto livello di astrazione). Viceversa delle istruzioni scritte in Assembly sono abbastanza vicine (ma non uguali) alle istruzioni in formato comprensibile alla macchina (basso livello di astrazione).\nLa seguente definizione di astrazione aiuta a capire come questo termine viene applicato all'informatica:\nIl concetto \u00e8 originato mediante l'analogia con l'astrazione in matematica. La tecnica matematica dell'astrazione comincia con definizioni matematiche; Ad esempio, sia in Informatica che in Matematica i numeri sono concetti nei linguaggi di programmazione. I dettagli dell'implementazione dipendono dall'hardware e dal software, ma non \u00e8 una restrizione, poich\u00e9 il concetto di numero in Informatica \u00e8 ancora basato sul concetto matematico.\nIn programmazione, l'astrazione pu\u00f2 essere applicata a strutture di controllo o a strutture di dati.\nIl fatto che i programmatori utilizzino le astrazioni quando possibile per evitare duplicazioni (solitamente di codice) \u00e8 noto come principio di astrazione.\nL'informatica prevalentemente opera indipendentemente dal mondo reale: l'hardware implementa un modello di computazione che \u00e8 intercambiabile con altri, il software \u00e8 strutturato in architetture per permettere all'uomo di creare enormi sistemi concentrandosi su pochi problemi alla volta. Queste architetture sono fatte da precise scelte di astrazioni.\nUna forma principale di astrazione in Informatica \u00e8 l'astrazione dei linguaggi: nuovi linguaggi artificiali vengono sviluppati per esprimere specifici aspetti di un sistema. I linguaggi di modellazione aiutano nell'organizzazione. I linguaggi di programmazione possono essere processati con un computer. Un esempio di questo processo di astrazione \u00e8 lo sviluppo di linguaggi di programmazione dal linguaggio macchina, al linguaggio assembly e ai linguaggi ad alto livello. Ognuno di questi stadi pu\u00f2 essere utilizzato come base per lo stadio successivo.\nIn un linguaggio di programmazione, alcune funzioni permettono al programmatore di creare nuove astrazioni. Queste includono le subroutine, i moduli e le componenti software.\nAlcune astrazioni provano a limitare la larghezza dei concetti di cui un programmatore ha bisogno nascondendo completamente le astrazioni sulle quali a loro volta sono costruite. Joel Spolsky, comunque, afferma che nessuna astrazione pu\u00f2 completamente nascondere tutti i dettagli: ad ogni modo, questo non nega l'utilit\u00e0 dell'astrazione. Alcune astrazioni sono designate per interagire con altre, ad esempio un linguaggio di programmazione potrebbe contenere una FFI (Foreign Function Interface) per effettuare chiamate a linguaggi di basso livello.\nCaratteristiche dei linguaggi.\nLinguaggi di programmazione.\nDiversi linguaggi di programmazione offrono diversi tipi di astrazione, in base alle applicazioni destinate per il linguaggio. Ad esempio:\nMetodi di specificazione.\nGli analisti hanno sviluppato diversi metodi per specificare formalmente sistemi software. Alcuni metodi conosciuti includono:\nLinguaggi di specificazione.\nI linguaggi di specificazione spesso fanno affidamento su un tipo di astrazione o un altro, visto che le specificazioni sono tipicamente definite all'inizio di un progetto (ad un livello pi\u00f9 astratto). Il linguaggio UML, ad esempio, permette di definire classi astratte, che rimangono astratte durante l'architettura e la fase di specificazione del progetto.\nStrutture di controllo astratte.\nI linguaggi di programmazione permettono astrazioni di strutture di controllo come uno dei loro compiti principali. I computer eseguono operazioni ad un livello molto basso, ad esempio muovendo alcuni bit da una locazione di memoria ad un'altra, producendo la somma di due sequenze di bit. I linguaggi di programmazione permettono che questo sia fatto ad un livello pi\u00f9 alto. Consideriamo ad esempio questo codice scritto in Pascal: \"codice_3\".\nPer un uomo, questo sembra un semplice e ovvio calcolo (\"uno pi\u00f9 due fa tre, per cinque fa quindici\"). Comunque, i passaggi a basso livello necessari per arrivare a questa conclusione, ritornare il valore \"15\", e assegnarlo alla variabile \"a\", sono invece pi\u00f9 complesse. I valori devono essere convertiti in rappresentazione binaria (un processo pi\u00f9 complicato di quanto si possa pensare) e i calcoli devono essere scomposti (dal compilatore o dall'interprete) in istruzioni in assembly (che sono molto meno intuitive al programmatore). Alla fine, assegnare il valore risultante \"15\" alla variabile chiamata \"a\", in modo che possa essere utilizzata successivamente, implica altri passaggi \"dietro le quinte\", come cercare la locazione di memoria dove inserire il valore \"15\", e cos\u00ec via.\nSenza questo tipo di astrazione, un programmatore dovrebbe specificare \"tutti\" i passaggi \"registro/livello binario\" anche solo per aggiungere o moltiplicare due numeri e assegnare il risultato ad una variabile. Questo tipo di compito ha due serie conseguenze negative:\nProgrammazione strutturata.\nLa programmazione strutturata implica la suddivisione di complessi compiti di un programma in pezzi pi\u00f9 piccoli con lo scopo di semplificarli ed evitare \"effetti collaterali\".\nIn un programma semplice, questo potrebbe servire per assicurarsi che un ciclo abbia un singolo o pi\u00f9 ovvi punti di uscita e, dove possibile, per assicurarsi che funzioni e procedure ne abbiano solo uno.\nIn un sistema pi\u00f9 grande, invece, potrebbe implicare la suddivisione di compiti complessi in tanti moduli diversi. La programmazione orientata agli oggetti (OOP) ha abbracciato ed esteso questo concetto.\nStrutture di dati astratte.\nLe strutture di dati astratte rinforzano una chiara separazione tra le propriet\u00e0 astratte di un tipo di dati e i dettagli concreti della sua implementazione. Le propriet\u00e0 astratte sono quelle che sono visibili a colui che fa uso del tipo di dati - l'interfaccia del tipo di dati - mentre l'implementazione concreta \u00e8 completamente mantenuta privata, e ovviamente pu\u00f2 cambiare per implementare migliorie di efficienza nel tempo. L'idea \u00e8 che questi cambiamenti non devono avere alcun impatto, e non devono creare differenze nell'aspetto astratto.\nPer esempio, si potrebbe definire un tipo di dato astratto chiamato \"tavola di ricerca\" (\"lookup table\"), che associa in modo univoco \"chiavi\" a \"valori\", e nella quale \u00e8 possibile ottenere il valore desiderato digitando la chiave corrispondente. Una tavola di ricerca del genere pu\u00f2 essere implementata in vari modi, ad esempio con una hash table (in italiano Tabella Hash).\nI linguaggi che implementano le strutture di dati astratte includono Ada e Modula-2.\nAstrazione nella programmazione orientata agli oggetti (OOP).\nNella teoria della programmazione orientata agli oggetti, l'astrazione implica la facilit\u00e0 di definire oggetti che rappresentino \"attori\" che possono svolgere lavori, riportare e cambiare il loro stato, e comunicare con gli altri oggetti nel sistema. Il termine incapsulamento si riferisce al nascondere i dettagli di stato, ma estendere il concetto di \"tipo di dato\" dai primi linguaggi di programmazione, e standardizzare il modo in cui i diversi tipi di dati interagiscono, \u00e8 l'inizio dell'astrazione. Si parla di polimorfismo quando l'astrazione consente a oggetti di diverso tipo di venire sostituiti. Si parla di ereditariet\u00e0 quando pi\u00f9 tipi o classi vengono strutturati per semplificare un set complesso di relazioni.\nVari linguaggi di programmazione orientata agli oggetti offrono simili agevolazioni per l'astrazione, per supportare tutti insieme una strategia generale di polimorfismo, che implica la sostituzione di un tipo in uno che abbia lo stesso ruolo o uno simile.\nCommon Lisp Object System (conosciuto anche come CLOS) e self hanno un grande utilizzo del polimorfismo. Oggetti individuali e funzioni sono astratti pi\u00f9 flessibilmente in modo da adattarsi meglio all'eredit\u00e0 condivisa funzionale del Lisp.\nAnche se alcuni linguaggi offrono strategie alternative per ottenere la stessa astrazione, fondamentalmente non modificano il bisogno di supportare nomi astratti nel codice - tutta la programmazione conta sull'abilit\u00e0 di astrarre verbi, funzioni, strutture di dati, nomi e processi.\nConsideriamo ad esempio un frammento di codice Java per rappresentare alcuni comuni \"animali\" di fattoria ad un livello di astrazione tale da simulare i pi\u00f9 semplici aspetti della loro fame e del nutrimento. Definiamo una classe \"codice_4\" per rappresentare entrambi gli stati dell'animale e le sue funzioni:\npublic class Animale extends EssereVivente\n private Luogo loc;\n private double riserveEnergia;\n boolean affamato()\n return riserveEnergia &lt; 2.5;\n void mangia(Cibo f)\n //Mangia il cibo\n riserveEnergia += f.getCalorie();\n void muoviti (Luogo l)\n //Si muove verso un altro luogo\n loc = l;\nCon la definizione di cui sopra, si potrebbero creare oggetti di tipo \"codice_4\" e chiamare metodi del genere:\nilMaiale = new Animale();\nlaMucca = new Animale();\nif (ilMaiale.affamato())\n ilMaiale.mangia(avanzi);\nif (laMucca.affamato())\n laMucca.mangia(erba);\nlaMucca.muoviti(fienile);\nNell'esempio sopra, la classe \"codice_4\" \u00e8 un'astrazione usata al posto di un vero animale, \"codice_7\" \u00e8 un'ulteriore astrazione (in questo caso una generalizzazione) di \"codice_4\".\nSe viene richiesta una gerarchia pi\u00f9 differenziata di animali - per differenziare, diciamo, quelli che producono latte da quelli che non producono niente e non la carne dopo che hanno finito di vivere - pu\u00f2 esserci un livello intermedio di astrazione, come \"Animali Lattiero-Caseari\" (mucche o capre) che mangiano cibi per produrre buon latte, e \"Animali\" (suini e manzi) che mangiano cibi per dare la migliore qualit\u00e0 di carne.\nUna astrazione del genere rimuoverebbe il bisogno di specificare il tipo di cibo, in modo da concentrarsi invece sulla pianificazione del nutrimento. Le due classi potrebbero essere legate usando ereditariet\u00e0 o potrebbero essere da sole, e il programmatore potrebbe definire vari gradi di polimorfismo tra i due tipi. Queste agevolazioni tendono a variare drasticamente tra un linguaggio e l'altro, ma in generale ci\u00f2 che riesce a fare uno pu\u00f2 essere fatto con tutti gli altri.\nDesign orientato agli oggetti.\nLe decisioni su cosa rendere astratto e cosa no \u00e8 diventata la maggiore preoccupazione del design orientato agli oggetti e dell'analisi dei domini - ci\u00f2 che invero determina le relazioni rilevanti nel mondo reale \u00e8 ci\u00f2 che riguarda l'analisi orientata agli oggetti.\nIn genere, per determinare appropriate astrazioni, bisogna fare piccole decisioni riguardo al campo, determinare quali altri sistemi devono cooperare, e infine fare una dettagliata analisi orientata agli oggetti. Nel nostro esempio di prima, il dominio \u00e8 il fienile, i maiali e le mucche e i luoghi sono i vincoli ereditari, la dettagliata analisi \u00e8 che i programmatori devono avere la flessibilit\u00e0 necessaria per nutrire gli animali, e non c'\u00e8 alcun motivo di inserire il tipo di cibo dentro la classe stessa, e il design \u00e8 una singola e semplice classe Animale dove sono inseriti i maiali e le mucche, con le stesse funzioni. La decisione di implementare gli Animali Lattiero-Caseari cambierebbe l'analisi dettagliata, ma il dominio e l'analisi delle eredit\u00e0 non cambierebbero - quindi questo \u00e8 interamente sotto il controllo del programmatore, e ci riferiamo all'astrazione nella programmazione ad oggetti in modo diverso dall'astrazione nei domini o nell'analisi delle eredit\u00e0.\nConsiderazioni.\nQuando si discute di semantica dei linguaggi di programmazione, metodi formali o interpretazioni astratte, con astrazione ci si riferisce a una meno dettagliata, ma sicura, definizione dei comportamenti di un determinato programma. Per esempio, \u00e8 possibile osservare solo il risultato finale del programma, a meno che non si considerino tutti i passaggi intermedi dell'esecuzione. L'astrazione \u00e8 definita per un concreto (pi\u00f9 preciso) modello di esecuzione.\nL'astrazione potrebbe essere esatta o molto fedele a una propriet\u00e0 se si risponde egualmente bene alle domande sulla propriet\u00e0 del modello astratto. Per esempio, se vogliamo sapere qual \u00e8 il risultato di una espressione matematica che implica solo l'utilizzo di interi, abbiamo solo bisogno di utilizzare operazioni modulo n (una forma familiare di questa astrazione \u00e8 la prova del nove).\nLe astrazioni, comunque, anche se non esatte, devono essere buone. Infatti, potrebbe essere possibile ottenere buone risposte da esse - anche se l'astrazione pu\u00f2 semplicemente produrre un risultato di indecidibilit\u00e0. Per esempio, potremmo rendere astratti gli studenti di una classe, secondo la loro massima e minima et\u00e0; se viene chiesto se una persona appartiene a quella classe, si potrebbe semplicemente comparare l'et\u00e0 di quella persona con la massima e la minima di quella classe. Se la sua et\u00e0 non rientra in quell'intervallo, sicuramente si pu\u00f2 rispondere che quella persona non appartiene a quella classe. Se invece vi rientra, si pu\u00f2 solo rispondere \"Non lo so\".\nIl livello di astrazione implementato in un linguaggio di programmazione pu\u00f2 influenzare tutta la sua usabilit\u00e0. La struttura delle Dimensioni Cognitive include il concetto di \"gradiente di astrazione\" in un formalismo. Questa struttura permette al designer di un linguaggio di programmazione di studiare gli scambi tra l'astrazione e le altre caratteristiche del design, e come i cambiamenti nell'astrazione influiscano l'usabilit\u00e0 del linguaggio.\nLe astrazioni possono dimostrarsi utili quando si lavora con i programmi, poich\u00e9 particolari propriet\u00e0 di questi sono essenzialmente indecidibili. Come conseguenza, i metodi automatici per ottenere informazioni sul comportamento dei programmi possono terminare improvvisamente (senza dare un risultato o andando semplicemente in crash) o potrebbero dare false informazioni.\nL'astrazione \u00e8 il concetto principale dell'interpretazione astratta. Il Model checking generalmente prende luogo su versioni astratte dei sistemi studiati.\nLivelli di astrazione.\nL'informatica presenta comunemente \"livelli\" (o meno comunemente, \"strati\") di astrazione, dove ogni livello rappresenta un diverso modello della stessa informazione o processo, ma usa un sistema di espressione che implica un diverso set di oggetti e composizioni che si applicano solo ad un particolare dominio. I livelli pi\u00f9 \"alti\" di astrazione tendono a costruirsi su qualcosa di relativamente concreto, mentre quelli pi\u00f9 \"bassi\" tendono a dare progressivamente una rappresentazione pi\u00f9 \"granulare\". Ad esempio, le porte costruite mediante circuiti elettronici, il linguaggio macchina binario, linguaggi di programmazione basati sul linguaggio binario, applicazioni e sistemi operativi basati su linguaggi di programmazione. Ogni livello \u00e8 incorporato, ma non determinato, dal livello sotto di esso, rendendolo un linguaggio di descrizione che \u00e8 in un certo senso autocontenuto.\nSistemi di database.\nPoich\u00e9 molti utenti di sistemi di database non hanno molta familiarit\u00e0 con le strutture di dati, gli sviluppatori di database spesso nascondono le complessit\u00e0 attraverso i seguenti livelli:\nLivello fisico: Il livello pi\u00f9 basso di astrazione descrive \"come\" un sistema immagazzini i dati. Il livello fisico descrive dettagliatamente le strutture di dati a basso livello.\nLivello logico: Il livello superiore di astrazione descrive \"quali\" dati immagazzina il database, e quali relazioni ci sono tra questi dati. Il livello logico quindi descrive un intero database in termini di piccoli numeri e strutture relativamente semplici. Anche se l'implementazione delle semplici strutture a livello logico potrebbe implicare complesse strutture a livello fisico, gli utilizzatori dei livelli logici non devono preoccuparsi di queste complessit\u00e0. Gli amministratori dei database, che devono decidere quali informazioni tenere in un database, usano il livello di astrazione logico.\nLivello a viste: Il livello pi\u00f9 alto di astrazione descrive solo parte dell'intero database. Anche se il livello logico usa struttura pi\u00f9 semplici, rimane la complessit\u00e0 a causa della variet\u00e0 di informazioni immagazzinata in un grande database. Ad alcuni utenti di sistemi di database non servono tutte queste informazioni; invece, hanno solo bisogno di accedere a una parte del database. Il livello di astrazione a viste esiste per semplificare la loro interazione con il sistema. Il sistema potrebbe anche fornire pi\u00f9 viste per lo stesso database.\nArchitettura a strati.\nL'abilit\u00e0 nel fornire un design di livelli differenti di astrazione pu\u00f2:\nL'architettura a strati divide i compiti di una applicazione in pi\u00f9 gruppi. \u00c8 una tecnica utilizzata nel design di software, hardware e comunicazioni nei quali sistemi o componenti del network sono isolati in strati, in modo da poter effettuare cambiamenti su un solo strato senza dover influenzare anche gli altri."}
{"id": "654672", "revid": "124248679", "url": "https://it.wikipedia.org/wiki?curid=654672", "title": "Impero Gupta", "text": "L'Impero Gupta \u00e8 stato uno dei maggiori imperi politici e militari dell'antica India. Fu governato dalla dinastia Gupta tra il 240 e il 550 d.C. e occup\u00f2 la maggior parte dell'India settentrionale, degli attuali Pakistan orientale e parte del Bangladesh.\nSotto questo impero si ebbe un periodo di pace e prosperit\u00e0 che favor\u00ec lo sviluppo culturale: viene considerata l'\"et\u00e0 dell'oro\" della cultura indiana dal punto di vista artistico, letterario e scientifico (in modo analogo alle dinastie Han e Tang in Cina, alla Abbasidi nella civilt\u00e0 islamica e alla cultura greco-romana per la civilt\u00e0 occidentale).\nI Gupta stabilirono un efficace sistema amministrativo e un forte potere centrale, permettendo tuttavia una sviluppata autonomia locale in periodo di pace, quando solo la raccolta delle tasse confluiva verso la capitale. La societ\u00e0 era ordinata secondo le credenze induiste, con una rigida divisione in caste. L'induismo vide una cristallizzazione delle sue pi\u00f9 importanti caratteristiche: principali divinit\u00e0, pratiche devozionali e importanza dei templi.\nFiorirono i commerci e gli scambi, mentre la mitologia e l'architettura induista e buddhista si radicarono nel Borneo, in Cambogia, in Thailandia, in Indonesia.\nStoria.\nLa dinastia Gupta proveniva dal Bengala, e il regno di Sri-Gupta, il fondatore della dinastia, si data agli anni 240-280 circa, mentre il suo successore, Ghatotkacha, indicato nelle iscrizioni come maharaja, regn\u00f2 probabilmente tra il 280 e il 319 circa. Sri Gupta aveva regnato su una parte del Bengala, ma agli inizi del IV secolo il dominio dei Gupta si era esteso su alcuni piccoli regni hindu a Magadha (attuale stato indiano dell'Uttar Pradesh). La dinastia Gupta govern\u00f2 quindi l'India a nord della catena dei Vindhya nel IV e V secolo.\nChandragupta I (319 ca.-335).\nChandragupta I, figlio di Ghatotkacha, aveva sposato Kumar\u00e2 Dev\u00ee, una principessa Licchavi, che gli port\u00f2 in dote il regno di Magadha, con capitale Pataliputra. Grazie a questa alleanza allarg\u00f2 quindi i suoi domini, che arrivarono ad estendersi dal fiume Gange a Prayaga (odierna Allahabad) e fu il primo dei Gupta ad attribuire a se stesso il titolo di \"maharajadhiraja\" (\"grande re dei re\").\nSamudragupta (335-375).\nChandragupta mor\u00ec nel 335 e gli succedette il figlio Samudragupta, instancabile conquistatore e patrono delle arti.\nAgli inizi del suo regno si impadron\u00ec dei regni di Shichchhatra e di Padmavati, e successivamente estese il suo dominio al regno di Kota e attacc\u00f2 le trib\u00f9 (Yaudheya, Arjunayana, Madura e Abhira) della regione di Malwa (attuale stato indiano di Madhya Pradesh). Prima della sua morte nel 375 i suoi domini si estendevano dall'Himalaya al fiume Narmada e dal Brahmaputra allo Yamuna. Assunse il titolo di \"Grande re dei re\" e di \"monarca del mondo\". Pratic\u00f2 per celebrare le sue conquiste il rito del sacrificio del cavallo (ashvamedha, animale caro agli Arya) e coni\u00f2 splendide monete d'oro raffiguranti questo animale.\nAlla corte di Samudragupta vissero importanti studiosi, come Harishena, Vasubandhu e Asa\u1e45ga, e lo stesso re fu poeta e musicista. Fu un sostenitore dell'induismo e devoto al dio Vishnu, ma manifest\u00f2 tolleranza verso le altre religioni e permise al re buddhista dello Sri Lanka di costruire un monastero a Bodh Gaya.\nChandragupta II (375-413).\nA Samudragupta succedette il figlio Ramagupta (375?), che venne preso prigioniero dai Saci e fu sostituito dal fratello Chandragupta II, detto Vikramaditya (\"Sole del Potere\"). Questi si alle\u00f2 con il regno del Deccan, dando sua figlia Prabhavatigupta in sposa al re Rudrasena II (della dinastia Vakataka). Espanse il suo regno verso ovest, combattendo contro i Saci e l'impero Kushan: sconfisse il suo principale oppositore, Rudrasimha III, nel 395, ma la campagna militare si prolung\u00f2 fino al 409. Sottomise inoltre i capi Vanga nel Bengala. Il suo dominio si estese da una costa all'altra e fu stabilita una seconda capitale, prevalentemente commerciale a Ujjain. Il suo regno costitu\u00ec l'apogeo dell'Impero Gupta.\nDurante il suo regno si ebbe inoltre una fioritura in campo artistico, letterario, culturale e scientifico. A questo periodo appartengono i pannelli scolpiti del tempio di Dashavatara a Deogarh e nell'arte si svilupp\u00f2 uno stile caratterizzato dalla sintesi di elementi sacri e sensuali. Si svilupp\u00f2 anche l'arte giainista e buddhista, che ebbe grande influenza nell'Asia orientale e sud-orientale. Il periodo venne documentato dallo studioso e viaggiatore cinese Fa-hsien nel suo diario, pubblicato in epoca successiva.\nSi ritiene che alla sua corte abbia vissuto il celebre poeta K\u0101lid\u0101sa.\nKumaragupta I (413-455).\nA Chadragupta II succedette nel 414, forse dopo un breve regno di Govindagupta Bal\u00e2ditya, il figlio Kumaragupta I, conosciuto come Mahendraditya, che regn\u00f2 sino al 455. Verso la fine del suo regno si accrebbe la potenza della trib\u00f9 Pushyamitra, originaria della valle del fiume Narmada, che giunse a minacciare l'impero Gupta.\nSkandagupta (455-467).\nA Kumaragupta I succedette il figlio Skandagupta, generalmente considerato l'ultimo dei grandi sovrani Gupta. Riusc\u00ec a debellare la minaccia dei Pushyamitra e difese l'impero dalle invasioni degli Unni Bianchi dal nord-est e per le sue vittorie si assunse il titolo di Vikramaditya. Le spese di guerra prosciugarono tuttavia le risorse dell'impero, com'\u00e8 visibile dalla diminuzione del titolo delle monete coniate in questo periodo, causando l'inizio del declino dell'impero dopo la sua morte, nel 467.\nIl declino e la fine.\nA Skandagupta succedette prima il fratello P\u00fbrugupta (467-472) e quindi il figlio Narasimhagupta I Baladitya (472-473), seguito da Kumaragupta II (473-476) e da Budhagupta (476-495?). Durante il regno di quest'ultimo gli Unni Bianchi, guidati dal loro re Toramana, superarono le difese ai confini nord-orientali e l'impero si disgreg\u00f2. Gli Unni, sotto Toramana e il suo successore Mihirakula si impadronirono della maggior parte delle province dell'impero e in alcune regioni si installarono diverse dinastie locali, mentre i Gupta continuavano a regnare nella parte pi\u00f9 occidentale.\nSi conoscono i nomi di alcuni re successivi, sebbene la linea di successione non sia del tutto chiara: Chandragupta III (data incerta), Prak\u00e2sh\u00e2dityagupta e Vainyagupta (508?), Narasimhagupta II (510?), Bhanugupta, Baladitya (510-530?) Kumaragupta III (530-540?) e l'ultimo sicuro appartenente alla dinastia, Vishnugupta (540-550?). Le iscrizioni provano che la sovranit\u00e0 di questi re doveva essere ancora riconosciuta nella valle del Narmada nel 528 e nel Bengala settentrionale nel 543-544 ma il loro potere entro la met\u00e0 del VI secolo si era ridotto a quello di semplici capi locali.\nL'organizzazione dello Stato Gupta e delle province.\nLo Stato era retto da un re e si avvaleva di una burocrazia centralizzata di funzionari e ministri dipendenti strettamente dal re. Alcune province erano amministrate da principi di sangue reale (\"marajaputrah\", lett. \"Figli del Grande re\"), altre da governatori (\"uparikha\"). Le province erano suddivise a loro volta in prefetture (\"vishaya\") rette da dei prefetti chiamati \"vishayapathi\", nominati e controllati dal governatore o dal principe di sangue reale.\nL'organizzazione militare.\nRispetto ai loro nemici gli eserciti dei Gupta erano probabilmente meglio disciplinati e organizzati. La loro tattica militare, sulla quale siamo informati dal trattato militare classico di \"Siva-Dhanur-veda\" e dalle fonti cinesi e persiane, si basava sull'utilizzo combinato degli elefanti da guerra, della cavalleria pesante e di arcieri di fanteria.\nI Gupta utilizzarono elefanti da guerra, tradizionali negli eserciti indiani, dotati di armature. L'uso dei carri da guerra era stato abbandonato, e sostituito dalla cavalleria pesante, con soldati e cavalli dotati di armature di maglia, armati con mazze e lance, in modo simile ai contemporanei \"cibanarii\" degli eserciti sasanide e bizantino. I finimenti comprendevano le staffe, permettendo una stabilit\u00e0 maggiore al cavaliere. Non \u00e8 chiaro se il loro uso fosse in appoggio a quello degli elefanti.\nIl cuore dell'esercito era costituito da arcieri di fanteria e gli archi, che erano la principale arma dell'esercito. Si trattava di archi lunghi medioevali, costruiti prevalentemente in bamb\u00f9, ma anche in metallo, per i nobili. Lanciavano lunghe frecce con aste di bamb\u00f9 e punta metallica, capaci di grande penetrazione; frecce con aste in ferro erano usate contro gli elefanti e venivano inoltre utilizzate frecce incendiarie. Gli arcieri venivano protetti dalla fanteria equipaggiata con scudi, giavellotti e lunghe spade. Nonostante fossero frequentemente in uso tra i loro nemici, non sembra abbiano invece utilizzato arcieri a cavallo.\nI Gupta erano inoltre a conoscenza di macchinari per assedio, di catapulte e di altre sofisticate macchine da guerra. Disponevano inoltre di una marina militare, che permetteva loro di controllare le acque interne.\nLa letteratura, le arti e le scienze.\nLa stabilit\u00e0 politica e la prosperit\u00e0 economica dell'impero Gupta condussero ad un notevole sviluppo culturale, che influenz\u00f2 profondamente non solo il subcontinente indiano, ma anche le adiacenti regioni asiatiche. Il monaco cinese Lui Kang, che fu in India e in Sri Lanka tra il 399 e il 414 not\u00f2 la generale prosperit\u00e0 e la natura pacifica e affabile delle popolazioni e descrisse belle citt\u00e0, con ospedali e universit\u00e0. Le grandi universit\u00e0 dell'India centrale e orientale accolsero studenti provenienti da regioni lontane: le pi\u00f9 importanti furono quelle di N\u0101land\u0101 e di Vikramasila.\nLetteratura in sanscrito.\nL'uso del sanscrito si diffuse a detrimento delle diverse parlate fino ad allora in auge (\"pracriti\") e la letteratura buddhista e giainista, che era stata precedentemente prodotta in lingua p\u0101li, inizi\u00f2 ad essere scritta in sanscrito. La letteratura sanscrita, caratterizzata dall'unione tra sacro e profano, raggiunse il suo apogeo.\nDiverse importanti opere letterarie vennero scritte in questo periodo: \"\"Il carretto di argilla\" e \"Mrichchakatika\" di Sudraka, \"Sakuntala\" e le poesie di K\u0101lid\u0101sa, il \"Pa\u00f1catantra\", favole di animali, di Vishnu Sharma, le opere teatrali di Bh\u0101sa). A quest'epoca risale anche probabilmente la redazione del K\u0101ma S\u016btra, di Vatsyayana.\nArte.\nVennero dedicati templi a differenti divinit\u00e0 e si svilupparono un'architettura, una scultura e delle arti figurative raffinate. Si stabil\u00ec un'iconografia tradizionale per la rappresentazione del Buddha, con indumenti spessi dai panneggi a pieghe nette, corpi allungati e idealizzati, occhi allungati, con sottili sopracciglia, ciocche di capelli a forma di guscio di lumaca e sguardi distanti e meditativi. Si produssero piccole sculture in metallo e pannelli a rilievo per i templi.\nGran parte dei monumenti sono andati distrutti, alterati o utilizzati per uso diverso da quello originario, e questo rende pi\u00f9 complicata la loro datazione.\nAlcune delle pi\u00f9 famose opere d'arte indiane appartengono a questo periodo, come la scultura del Buddha di Sarnath, i rilievi del tempio Dashavatara di Deogarh e il santuario rupestre di Udaygiri Varaha. I dipinti rupestri di Ajanta, nel Deccan centrale, affreschi in stucco colorato, rappresentano le varie vite del Buddha e sono una preziosa fonte di informazione per la vita quotidiana del tempo in India: il dipinto pi\u00f9 celebre \u00e8 la raffigurazione del \"Bodhisattva Padmapani\", un bodhisattva che regge in mano un fiore di loto.\nSe le opere decorative del IV e V secolo si distinsero per la grande vivacit\u00e0 e bellezza, per l'aspetto pi\u00f9 scultoreo che grafico anche negli affreschi, per i gesti quasi danzanti delle figure, quelle successive al VI secolo assunsero gusti manieristi, decadenti e talvolta ripetitivi.\nScienza.\nL'educazione includeva discipline come grammatica, composizione, logica, metafisica, matematica, medicina e astronomia e le scienze raggiunsero un alto grado di sviluppo e un'alta specializzazione. Furono scritti libri di medicina, di veterinaria, di matematica, di astronomia e astrofisica.\nDue dei maggiori matematici antichi dell'India, Aryabhata e Var\u0101hamihira, vissero in questo periodo e a quest'epoca risale per l'algebra lo sviluppo del sistema numerico decimale, con l'elaborazione dei concetti di numero 0 e di infinito, e l'invenzione dei numeri arabi. Questi avanzamenti furono fatti propri dai Persiani ed erroneamente attribuiti agli Arabi, che li introdussero indirettamente in seguito nel mondo europeo. \nUsando le loro abilit\u00e0 matematiche ulteriori avanzamenti si ebbero in campo astronomico: nella sua esposizione dell'astronomia Aryabhata, nel 499 calcol\u00f2 correttamente la durata dell'anno solare e le orbite dei corpi celesti. La terra fu considerata sferica e in rotazione intorno al proprio asse. Altre scoperte riguardarono la gravit\u00e0 e i pianeti del sistema solare, che venivano utilizzati negli oroscopi. \nIn campo medico i progressi furono ostacolati dalla prescrizione religiosa che proibiva di entrare in contatto con corpi morti, scoraggiando la dissezione anatomica. Furono tuttavia fatti progressi nell'ambito della farmacopea e in operazioni di taglio cesareo o di vera e propria chirurgia estetica."}
{"id": "654680", "revid": "547034", "url": "https://it.wikipedia.org/wiki?curid=654680", "title": "Set (cinema)", "text": "Il set, in cinematografia, \u00e8 l'ambiente in cui si svolgono le riprese cinematografiche, che pu\u00f2 essere ricostruito in un teatro di posa, un ambiente naturale (o luoghi), oppure un luogo riadattato in base allo stile e all'epoca descritti nella sceneggiatura.\nIl \"set designer\" (progettista del set) o lo \"scenografo\", in accordo con il regista e il \"direttore di produzione\", disegnano i vari luoghi dove dovranno essere effettuate le riprese. I disegni riguardano una pianta del luogo in cui si svolgono le varie scene, soprattutto in interni, nonch\u00e9 un disegno in scala ed in tre dimensioni che faccia vedere come dovr\u00e0 essere preparato l'ambiente in un teatro di posa. Questo servir\u00e0 ai tecnici costruttori ed attrezzisti per preparare la scena effettiva in cui saranno realizzate le riprese. Al giorno d'oggi questo lavoro viene svolto molto pi\u00f9 facilmente e velocemente dai programmi di grafica computerizzata.\nIl direttore tecnico ed il direttore di produzione sono le persone responsabili della valutazione finale dei disegni e valutano i tempi ed i costi di produzione. Il realizzatore delle scene, lo \"scenografo realizzatore\", provveder\u00e0 a fare un preventivo dei costi e dei tempi di realizzazione. Non sempre occorre produrre delle scene nuove in quanto nei magazzini dei teatri di posa esistono grandi quantit\u00e0 di materiali che possono essere adattati. Occorre poi trovare tutti gli oggetti di arredamento che servono ad arredare la scena della ripresa.\nEsiste poi la figura del disegnatore di scena, \"pittore di scena\", che produce i fondali che servono a creare determinate ambientazioni, senza che debbano essere realmente costruite, perch\u00e9 non situate in primo piano."}
{"id": "654681", "revid": "122403814", "url": "https://it.wikipedia.org/wiki?curid=654681", "title": "Storia di Arthur Gordon Pym", "text": "Storia di Arthur Gordon Pym (titolo originale \"The Narrative of Arthur Gordon Pym of Nantucket\", tradotto anche coi titoli Le avventure di Gordon Pym, Le avventure di Arthur Gordon Pym e molti altri) \u00e8 un romanzo di Edgar Allan Poe (1809 - 1849), scrittore statunitense. Scritto tra il 1837 e il 1838, il romanzo \u00e8 l'unico pubblicato in vita dallo scrittore, e viene considerato un manifesto di quello stile spesso identificato con il nome di \"horror psicologico\", di cui Poe \u00e8 stato uno dei massimi rappresentanti.\nLa trama del romanzo, che viene presentata come una serie di fatti realmente accaduti, ruota attorno alla vicenda di Arthur Gordon Pym, un giovane che si imbarca clandestinamente a bordo della baleniera \"Grampus\" e che si ritrova a vivere una serie di disavventure in mare. Scampato a un naufragio, viene salvato dall'equipaggio della nave \"Jane Guy\", insieme alla quale far\u00e0 rotta verso il Polo Sud alla ricerca di terre inesplorate.\nSecondo alcune teorie, l'ispirazione potrebbe essere venuta a Poe da fatti di cronaca. Le pagine dei giornali di Norfolk in data 18 e 19 febbraio 1836, riportarono la tragica notizia del naufragio della goletta Ariel. Solo due uomini riuscirono a scampare al disastro. L'idea del racconto sarebbe poi maturata sulla scia del fervore seguito alle spedizioni di James Cook in Antartide tra il 1772 ed il 1775. Il mito del polo Sud era incrementato anche dai racconti di Jeremiah N. Reynolds, un navigatore le cui storie, mai provate, Poe volle ascoltare. Particolare suggestivo \u00e8 il fatto che il nome \"Reynolds\" sar\u00e0 invocato da Poe qualche giorno prima di morire nell'ospedale di Baltimora.\nTrama.\nArthur Gordon Pym, giovane amante dell'avventura, figlio di un commerciante di beni marittimi di Nantucket, si imbarca un giorno, di nascosto dalla sua famiglia, sulla baleniera \"Grampus\". Il brigantino parte nella met\u00e0 del giugno del 1827, al comando del capitano Barnard, padre del pi\u00f9 caro amico di Pym, Augustus Barnard, il quale si occupa dell'organizzazione della permanenza clandestina del giovane a bordo. Nell'intenzione dei due amici, infatti, Arthur sarebbe dovuto restare nascosto nella stiva per un numero di giorni sufficiente a rendere impossibile, per il capitano, lo sbarco del giovane.\nAll'inizio, tutto sembra andare bene: il rifugio nella stiva \u00e8 ristretto e non comodissimo, Augustus porta regolarmente da mangiare al compagno. Ma la situazione precipita velocemente: l'amico smette di farsi vivo; l'arsura e l'oscurit\u00e0 attanagliano il giovane Arthur, bloccato nel suo rifugio-prigione; un biglietto fattogli recapitare da Augustus tramite il cane di Pym, \"Tiger,\" e scritto con il sangue lo avverte di un pericolo terribile a bordo. Quando finalmente i due amici riescono a riunirsi, Arthur scopre che l'intera nave \u00e8 caduta preda di un ammutinamento: Poe costruisce sapientemente la tensione descrivendo la ferocia di un massiccio cuoco nero che fa ammazzare a colpi d'ascia decine di marinai. La rivolta verr\u00e0 a sua volta sopraffatta dall'intelligente intervento di Arthur, Augustus e Dirk Peters, uno degli ammutinati che si era per\u00f2 legato ad Augustus. L'ultimo sopravvissuto della fazione del Secondo al momento dello scontro tra le due parti, Richard Parker, per non essere ammazzato si unisce al gruppo.\nMa l'angoscia non termina qui: un'immensa tempesta danneggia gravemente la nave, e segna l'inizio di una serie terribile di avvenimenti per i sopravvissuti. Per giorni i personaggi rimangono alla deriva senza acqua e senza cibo, sopra il relitto della \"Grampus,\" e le loro forze si esauriscono rapidamente. L'avvistamento di una nave li riempie di speranza, ma solo perch\u00e9 la disperazione possa colpirli pi\u00f9 violentemente alla scoperta della morte del suo intero equipaggio.\nL'incalzante descrizione psicologica di Poe si mostra in tutta la sua crudelt\u00e0 nella decisione collettiva di uccidere e cibarsi di uno di loro affinch\u00e9 gli altri possano soddisfare la fame e quindi sopravvivere. Viene estratto il nome di Richard Parker, che viene ucciso rapidamente da Peters. Poco dopo morir\u00e0 anche Augustus, per via del braccio in gangrena, causata da una ferita che aveva precedentemente riportato durante una colluttazione con gli ammutinati.\nPeters e Arthur vengono finalmente salvati da una nave, il \"Jane\", diretta verso territori sconosciuti dei mari del Sud per caccia ed esplorazione. Per ragioni sconosciute e misteriose, man mano che la nave avanza in direzione Sud la temperatura sembra aumentare gradualmente invece che diminuire. Poco prima di decidere di abbandonare la spedizione per mancanza di provviste e per la salute precaria dell'equipaggio, la nave incontra un arcipelago non segnato sulle carte e decide di attraccare su una delle isole. Questa si rivela abitata da una misteriosa popolazione di indigeni tutti neri, dai denti neri, terrorizzati da qualsiasi oggetto di colore bianco. Sembrano pacifici, ma Arthur scoprir\u00e0 a proprie spese che sono in realt\u00e0 capaci di spaventose crudelt\u00e0. Essi infatti stermineranno l'intero equipaggio del brigantino, ad eccezione di Arthur e il suo amico Peters che si salvano per puro caso.\nDopo essere sfuggiti, insieme ad un isolano tenuto in ostaggio, il cui nome \u00e8 \"Nu-Nu\", dalla furia sanguinaria degli abitanti dell'arcipelago rubando una canoa, decidono di proseguire verso Sud, l'unica direzione che sembra garantire la loro salvezza dal rigido inverno polare.\nMan mano che la canoa si avvicina al Polo Sud, la temperatura dell'acqua e della aria aumentano con rapidit\u00e0, una cortina di vapore grigio si innalza all'orizzonte e una fitta precipitazione bianca, simile a cenere, ricopre l'intero oceano. La canoa viene spinta rapidamente da una corrente ignota verso il punto da cui sono emanati tutti questi strani fenomeni, ma nel frattempo l'isolano Nu-Nu muore in circostanze misteriose.\nIl racconto di Pym termina con l'apparizione di una misteriosa e gigantesca figura bianca, avvolta in un sudario. Nelle prime pagine del romanzo sappiamo che Arthur \u00e8 ritornato a casa sano e salvo, ma nelle ultime viene spiegato dal suo editore che le trascrizioni delle sue avventure non sono state completate. Egli \u00e8 infatti morto accidentalmente prima di poter completare i quattro rimanenti capitoli, e persino le bozze sono andate perdute nell'incidente che lo ha ucciso.\nInfluenza culturale.\n\u00c8 noto come la produzione letteraria di Edgar Allan Poe abbia stimolato la nascita di un genere nuovo, che \u00e8 l'horror psicologico (\"psychological thriller\"), ma vale la pena di sottolineare almeno due importanti citazioni del \"Gordon Pym\": quelle di Howard Phillips Lovecraft, scrittore statunitense, e di Jules Verne, scrittore francese.\nIl primo dedica un'intera sezione del suo saggio \"L'orrore soprannaturale nella letteratura\" (titolo originale \"Supernatural Horror in Literature\") allo scrittore di Boston; ma in particolare utilizza apertamente nel suo romanzo \"Le montagne della follia\" (\"At the Mountains of Madness\") citazioni dagli elementi orrorifici del \"Gordon Pym\", ipotizzando esplicitamente che Edgar Allan Poe lo abbia scritto dopo aver letto testi proibiti.\nIl secondo invece, tormentato dalla brusca interruzione del racconto del giovane Pym, ne immagina una continuazione nel suo \"La sfinge dei ghiacci\" (1897).\nL'influenza della letteratura di Poe, e del \"Gordon Pym\" in particolare, \u00e8 visibile anche nella pittura surrealista: in un dipinto di Ren\u00e9 Magritte, \"La reproduction interdite\", \u00e8 visibile nello specchio la costa di un libro: aguzzando la vista vi si pu\u00f2 leggere proprio \"Les adventures d'Arthur Gordon Pym\", traduzione di Charles Baudelaire."}
{"id": "654682", "revid": "767487", "url": "https://it.wikipedia.org/wiki?curid=654682", "title": "Anagrafe in Italia", "text": "In Italia, i comuni mantengono due registri anagrafici paralleli: l'anagrafe della popolazione residente (APR) e l'anagrafe degli italiani residenti all'estero (AIRE). A tal fine, in ogni comune \u00e8 presente l\"'ufficiale dell'anagrafe\". Il Sindaco ricopre tra l'altro anche le funzioni di \"Ufficiale dell'anagrafe\" e \"Ufficiale dello stato civile\", normalmente affidati con apposita delega al personale dipendente del Comune, Segretario comunale compreso.\nLe anagrafi dei singoli comuni stanno attualmente confluendo nell'anagrafe nazionale della popolazione residente (ANPR), istituita presso il Ministero dell'Interno al fine di centralizzare la gestione del dato anagrafico a livello nazionale.\nStoria.\nIl Regno d'Italia istitu\u00ec presso ogni Comune la prima anagrafe non obbligatoria con il RD 31 dicembre 1864, n. 2105. In occasione del secondo censimento l'ha resa obbligatoria con la legge 20 giugno 1871, n. 297 disciplinandola con successivi regolamenti: 4 aprile 1873 e 21 ottobre 1901, n. 445.\nNei decenni intervennero le seguenti leggi:\nModalit\u00e0 di tenuta.\nTecnicamente si esplica mediante la tenuta delle \"schede individuali\" e delle situazioni o \"stati di famiglia\". Le attuali tecnologie informatiche consentono di conservare i dati senza ausilio del supporto cartaceo e di gestire le situazioni di famiglia mediante la sola tenuta e aggiornamento delle schede individuali.\nL'anagrafe ha una stretta relazione con lo stato civile, ossia i registri delle nascite, matrimoni o delle unioni civili, morti, naturalizzazioni, divorzi, adozioni ecc.\nTipi.\nCi possono essere altri vari tipi di anagrafe, come ad esempio l'anagrafe tributaria, che registra i dati relativi alla situazione finanziaria di singoli cittadini e imprese."}
{"id": "654684", "revid": "77358", "url": "https://it.wikipedia.org/wiki?curid=654684", "title": "Tributaria", "text": ""}
{"id": "654690", "revid": "647919", "url": "https://it.wikipedia.org/wiki?curid=654690", "title": "Normativa della televisione", "text": ""}
{"id": "654691", "revid": "713714", "url": "https://it.wikipedia.org/wiki?curid=654691", "title": "Alto Sangro", "text": ""}
{"id": "654697", "revid": "767487", "url": "https://it.wikipedia.org/wiki?curid=654697", "title": "Destinazione spazio", "text": "Destinazione spazio (\"1989 Annual World's Best SF\") \u00e8 un'antologia di racconti fantascientifici curata da Donald A. Wollheim nel 1989.\nL'antologia esce in Italia il 16 dicembre 1990 nella collana Urania n. 1142. \u00c8 uno dei pochi Urania stampati con la copertina grigia, e in pi\u00f9 reca la scritta \"Speciale\" in altro a destra."}
{"id": "654703", "revid": "580", "url": "https://it.wikipedia.org/wiki?curid=654703", "title": "Stupido", "text": ""}
{"id": "654714", "revid": "6923", "url": "https://it.wikipedia.org/wiki?curid=654714", "title": "Ivan Asen II", "text": "Biografia.\nFiglio di Ivan Asen I di Bulgaria e di Elena. Il padre fu uno dei due fondatori della dinastia degli Asen e del Secondo Impero bulgaro. Sotto il regno di Ivan Asen II l'impero bulgaro sarebbe diventato la forza dominante nei Balcani per tutto il decennio 1230 - 1240.\nDopo la morte di suo zio, Kaloyan nel 1207, il cugino di Ivan, Boril, usurp\u00f2 il trono e lo costrinse all'esilio nel principato russo di Galizia-Volinia. Con l'aiuto del principato, Ivan Asen pot\u00e9 tornare in Bulgaria nel 1218, destituire suo cugino ed essere incoronato imperatore.\nIl ritorno di Andrea II d'Ungheria dalla V Crociata nel 1218 diede l'opportunit\u00e0 di stipulare una alleanza e la restituzione dei territori intorno a Belgrado grazie al matrimonio con la principessa Anna Maria d'Ungheria. Ivan Asen fece strinse anche una alleanza con Teodoro Comneno Ducas dell'Epiro. Dopo la morte dell'imperatore Roberto di Courtenay nel 1228, i baroni di Costantinopoli considerarono Ivan Asen II come possibile candidato per la reggenza e la tutela di Baldovino II di Costantinopoli, ancora infante. A quel tempo Teodoro d'Epiro aveva riconquistato la Tessalonica dai regni latini crociati nel 1224 e si era autonominato arcivescovo di Ohrid, dopo averlo creato autonomamente, e aveva conquistato Adrianopoli, minacciando cos\u00ec la stessa Costantinopoli. Temendo un intervento di Ivan Asen nei regni latini crociati, Teodoro d'Epiro rivolse le sue armate verso la Bulgaria nel 1230.\nSecondo la tradizione Ivan Asen port\u00f2 la pergamena contenente il patto tradito su una lancia come fosse un vessillo, e si impegn\u00f2 per catturare e sconfiggere in maniera definitiva Teodoro nella battaglia di Klokotnitsa. Dopo aver sconfitto il suo avversario Ivan Asen pot\u00e9 invadere i territori di quest'ultimo e e impossessarsi delle conquiste del regno d'Epiro dal Mar Nero ad Adrianopoli e dall'Adriatico a Durazzo.\nFamiglia.\nIvan Asen II si spos\u00f2 tre volte. La sua prima moglie potrebbe essere l'Anna (nome religioso Anisia) menzionata nel Sinodico della Chiesa bulgara. Pu\u00f2 darsi che fosse una concubina invece di una sposa legittima, e che fosse la madre delle sue due figlie maggiori:\nLa sua seconda moglie fu Anna Maria d'Ungheria, una figlia di re Andrea II d'Ungheria e Gertrude di Merania. Mor\u00ec nel 1237 e da lei egli ebbe parecchi figli, compresi:\nDalla sua terza moglie, Eirene (nome religioso Xene) di Tessalonica, una figlia di Teodoro I d'Epiro e Maria Petraliphaina, ebbe tre figli:\nAlbero genealogico di Ivan Asen II"}
{"id": "654724", "revid": "1005847", "url": "https://it.wikipedia.org/wiki?curid=654724", "title": "Istituto di studi e analisi economica", "text": "L'Istituto di studi e analisi economica (ISAE ) era un ente pubblico, nato nel 1997 dalla fusione tra l'ISCO (Istituto nazionale per lo studio della congiuntura) e l'ISPE (Istituto di studi per la programmazione economica), che effettuava analisi e ricerche di supporto per le decisioni di politica economica e sociale del Governo, del Parlamento e delle pubbliche amministrazioni.\nEra un ente non governativo dotato di una propria autonomia, riconosciuta da norme costituzionali e leggi inerenti agli enti di analisi ed elaborazione di ricerche economiche. L'ISAE forniva previsioni macroeconomiche annuali e trimestrali, utilizzando indicatori statistici, valutazioni qualitative e modelli econometrici. Le analisi erano sia di tipo nazionale che di tipo internazionale, di breve, medio e lungo periodo.\nI campi di studio comprendevano studi di macroeconomia, microeconomia, di finanza pubblica e di politiche per la coesione sociale e territoriale.\nMensilmente pubblicava gli indici di fiducia delle famiglie e delle imprese, oltre a un indicatore per l'indebitamento e l'erosione dei risparmi delle famiglie, uno dei principali indici statistici per valutare lo stato di salute dell'economia insieme al tasso d'inflazione, all'IVA sulla importazione e all'indicatore dell'andamento della domanda interna.\nL'ISAE \u00e8 stato soppresso il 31 dicembre 2010, in seguito all'attuazione del decreto del Ministero dell'economia e delle finanze del 23 dicembre 2010, che ha fatto seguito all'art. 7, comma 18 del decreto-legge n. 78 del 31 maggio 2010, convertito in legge n. 122 del 30 luglio 2010.\nA partire dal 1\u00ba gennaio 2011 molte delle funzioni scientifiche ed istituzionali svolte dall'ISAE sono state trasferite all'Istituto nazionale di statistica."}
{"id": "654728", "revid": "729019", "url": "https://it.wikipedia.org/wiki?curid=654728", "title": "Langenscheidt", "text": "Langenscheidt \u00e8 un gruppo editoriale tedesco con sede a Monaco.\nStoria.\nL'attivit\u00e0 editoriale fu iniziata da Gustav Langenscheidt nel 1856 a Berlino. La societ\u00e0 si specializza subito nella pubblicazione di dizionari bilingui e libri per apprendere le lingue. L'attivit\u00e0 \u00e8 cresciuta con l'acquisizioni di altre aziende editoriali ed oggi il gruppo Langenscheidt \u00e8 uno dei maggiori al mondo per l'insegnamento delle lingue, le guide da viaggio e la cartografia.\nNegli anni settanta del secolo scorso la sede del gruppo \u00e8 stata trasferita da Berlino a Monaco. Nel 1988 acquisisce il \"Bibliographisches Institut &amp; F. A. Brockhaus\" che pubblica la celebre enciclopedia Brockhaus.\nIl gruppo oggi controlla 25 societ\u00e0 editoriali operanti in 11 paesi."}
{"id": "654734", "revid": "11959", "url": "https://it.wikipedia.org/wiki?curid=654734", "title": "Mappa di Piri Re\u00ecs", "text": ""}
{"id": "654744", "revid": "80598", "url": "https://it.wikipedia.org/wiki?curid=654744", "title": "Rinaldo in campo", "text": "Rinaldo in campo \u00e8 una commedia musicale di Garinei e Giovannini andata in scena per la prima volta al teatro Alfieri di Torino il 12 settembre 1961, in concomitanza con i festeggiamenti di Italia '61 che, in quell'anno, si svolsero nella stessa citt\u00e0 per il centenario dell'Unit\u00e0 d'Italia.\nLa trama.\nLa storia narra l'epopea del brigante Rinaldo Dragonera che agisce nella Sicilia orientale, nella zona di Catania. Rinaldo \u00e8 una sorta di Robin Hood che ruba ai ricchi per aiutare i diseredati. Di lui si innamora Angelica, una nobildonna siciliana che sostiene la causa di Garibaldi.\nGrazie all'esempio di Angelica, Dragonera prende atto che rubare, sia pure per aiutare i poveri, \u00e8 pur sempre un reato, e pertanto decide di unirsi a Garibaldi per la liberazione della sua Sicilia dall'occupazione dei Borboni. La morale \u00e8 che l'amore riesce a vincere ogni avversit\u00e0 ed a modificare l'animo della persona pi\u00f9 malvagia.\nLa prima.\nIl cast comprendeva: Domenico Modugno, Delia Scala, Paolo Panelli, Franco Franchi (sostituito poi da Beniamino Maggio), Ciccio Ingrassia (sostituito poi da Alberto Sorrentino), Giuseppe Porelli.\nGoffredo Spinedi, Elio Rizzi, Giorgio Zaffaroni, Lino Benedetto, Willy Colombini, Toni Ventura, Umberto D'Alessandro, Marcello Ferralonga, Fernando Veiga, Rocco Leggieri, Mimmo Del Prete interpretavano i briganti. Le donne dei briganti erano Josephine Lisle, Lettie Tayman, Denise Clinch, Herta Ekcle, Renata Zamengo, Ariella Menetto, Gabriella Panenti, Lida Vianello. Partecipavano inoltre Simona Sorrisi, Dante Biagioni, Angelo Pericet e i pupi dei Fratelli Napoli. \nLe musiche erano di Domenico Modugno, orchestrate dal cantautore insieme a Nello Ciangherotti, che diresse l'orchestra. Le coreografie di Herbert Ross, le scene e i costumi di Giulio Coltellacci. Enzo Musumeci Greco aveva collaborato come maestro d'armi.\nLa compagnia fu chiamata a portare la commedia anche al Th\u00e9\u00e2tre des Champs-Elys\u00e9es di Parigi, dove fu replicato per quattro mesi. L'opera fu anche tradotta in russo e serbo e rappresentata a Mosca e Belgrado. Una versione televisiva venne trasmessa sul Programma Nazionale, divisa in 3 puntate, dal 24 novembre all'8 dicembre 1962, con la regia televisiva di Carla Ragionieri.\nVennero poi allestite, in teatro, una seconda edizione nel 1987 e una terza nel 2011.\nSeconda edizione.\nLa seconda edizione ebbe luogo nel 1987 e presentava il seguente cast:\ned inoltre i pupi dei Fratelli Napoli.\nTerza edizione.\nLa terza edizione ebbe luogo nel 2011 al teatro Sistina, dal 22 dicembre 2011 al 22 gennaio 2012, con il seguente cast:\nL'album.\nIl 24 novembre 1961 la Fonit Cetra ha pubblicato, con lo stesso titolo, un disco 33 giri con le musiche dello spettacolo (disco LP 20016)."}
{"id": "654749", "revid": "3115", "url": "https://it.wikipedia.org/wiki?curid=654749", "title": "Neopets", "text": "Neopets \u00e8 un MMO creato nel 1999 da Adam Powell e Donna Williams. Consiste in una comunit\u00e0 online, accessibile gratuitamente, in cui \u00e8 possibile creare creature immaginarie, denominate \"Neopet\", che vivono nel mondo virtuale di Neopia. All'interno del sito \u00e8 possibile accumulare Neopunti tramite minigiochi con cui acquistare cibo ed accessori per le proprie creature. Gli utenti possono interagire attraverso Neomail o raccogliersi in gilde.\nNel 2000 Doug Dohring ha acquistato il sito dai suoi creatori e ha fondato la \"Neopets, Inc.\". L'azienda ha messo in commercio numerosi gadget tra cui peluche, libri e videogiochi. Il sito \u00e8 disponibile in varie lingue: inglese, italiano, cinese, spagnolo, tedesco, francese, olandese e portoghese.\nNeopets viene spesso descritto come l'incrocio tra Pok\u00e9mon e Tamagotchi.\nStoria.\nNeopets \u00e8 stato ideato da Adam Powell, studente dell'Universit\u00e0 di Nottingham, nel 1997. Powell ha abbandonato gli studi e fondato la Shout! Advertising, societ\u00e0 specializzata in pubblicit\u00e0 su Internet. Nel 1999 condivide la sua idea con Donna Williams, marketing manager per Shout! Advertising.\nPowell e Williams creano il sito nel settembre 1999: Adam si occupa della programmazione web e del database, Donna gestisce la parte grafica. Il 15 novembre lanciano Neopets e, grazie al passaparola, a Natale ha gi\u00e0 ricevuto oltre impressioni al giorno. A causa degli elevati costi di gestione del sito, viene nominato amministratore delegato Doug Dohring di Neopets, Inc., fondata nel febbraio 2000. La compagna, che al 2001 conta solamente 65 dipendenti, inizia a realizzare profitti utilizzando una tecnica pubblicitaria denominata \"pubblicit\u00e0 immersiva\". Invece di inserire banner o pop-up all'interno del sito web, in Neopets i marchi vengono inclusi all'interno dei minigiochi presenti nel sito, in modo simile alle forme di pubblicit\u00e0 indiretta presenti nel cinema o in televisione.\nIl 20 giugno 2005 Viacom acquista Neopets, Inc. per 160 milioni di dollari, con l'obiettivo di concentrarsi maggiormente sui banner invece che sulla pubblicit\u00e0 immersiva. Il primo giorno del 2006 FIFA World Cup, la Coppa Altador ha iniziato un evento di gaming internazionale annuale on-line ed ha avuto 10.4 milioni di partecipanti il primo anno. Il 27 aprile 2007 l'intero sito di Neopets viene interamente rinnovato. Il 17 luglio 2007 \u00e8 stato lanciato il servizio NC Mall in una collaborazione con la societ\u00e0 coreana di giochi Nexon Corporation. Il giorno successivo, la Viacom ha annunciato sul loro sito web che entro la fine del 2008, \"Neopets dovrebbe diventare NeoStudios\", che si concentrer\u00e0 sullo sviluppo di un nuovo mondo virtuale delle esperienze del gioco online, mentre continua a crescere ed evolvere quelle esistenti.\" Nel 2011 Neopets ha creato la pagina ufficiale su Facebook, permettendo cos\u00ec agli utenti di collegarsi tramite i loro profili e giocare a \"Neopets Treasure Adventure\", guadagnando un tema e NP.\nContenuti del sito.\nIl Mondo.\nNeopets si trova sul pianeta immaginario di Neopia, che include svariati regni e mini-mondi a tema. Ciascuno di questi mondi o regioni ha i propri negozi, giochi e altre attivit\u00e0 basate sul tema di riferimento. Ogni mondo comprende diverse regioni al suo interno; per esempio, il regno della Montagna del Terrore \u00e8 suddivisa a sua volta in altre regioni: La Valle della Felicit\u00e0, Grotte di Ghiaccio, e la Vetta della Montagna, dove si trovano attrazioni differenti.\nOgni mondo ha una sua storia che ripercorre la sua scoperta o la sua distruzione. Per esempio, Maraqua fu distrutta dal Terribile Capitan Kiko a dai suoi pirati molti anni fa ma che \u00e8 stata ricostruita, riaperta, e salvata dal pirata Lupe Scarblade. Ne \"La Storia Del Deserto Perduto\", dove due thieves salvarono l'intera citt\u00e0 del deserto perduto, la citt\u00e0 di Qasala ha legami diplomatici con la citt\u00e0 di Sakhmet dopo che la citt\u00e0 \u00e8 stata ricostruita.\nNeopia utilizza un proprio Calendario Gregoriano ed ha un comune fuso orario, sotto l'acronimo NST (Neopian Standard Time), corrispondente a quello dell'Oceano Pacifico nel mondo reale.\nIl 24 giugno 2006, la mappa \u00e8 stata aggiornata cos\u00ec che gli utenti possono accedere immediatamente all'altra parte del mondo di Neopia.\nL'Isola di Lutari (che corrisponde ad un'isola tribale), \u00e8 accessibile dopo essersi iscritti a Neopets Mobile, che \u00e8 una versione del sito adattata per i telefoni cellulari, per\u00f2 a pagamento.\nDal dicembre 2006, Il Mondo di Gelatina \u00e8 l'unico mondo in Neopia inaccessibile tramite la mappa di Neopia. L'esistenza del Mondo Gelatinoso \u00e8 stata negata dallo staff di Neopets, nonostante le allusioni da parte dei NeoForum. Non \u00e8 possibile accedere ai link dei giochi correlati al Mondo Gelatinoso che godono di una speciale Protezione (Jelly Blobs of Doom e Bouncy Supreme) tranne che in alcuni giochi specifici. Comunque, sulla Toolbar di Neopets, tramite le icone si pu\u00f2 immediatamente accedere al Mondo Gelatinoso. Pu\u00f2 accadere che nel Mondo Gelatinoso, i Petpet si possano trasformare in gelatina ed essere mangiati.\nAdam Powell e Donna Williams hanno negato ripetutamente in varie interviste che i mondi di sua creazione non intendono assolutamente essere rappresentazioni allegoriche di sistemi politici realmente esistenti nonostante alcune inevitabili ed evidenti coincidenze tra le ambientazioni dei mondi Neopets ed episodi della vita politica nella realt\u00e0.\nI Plot.\nI Plots di Neopets sono delle avventure o degli eventi che propone il sito, che prevedono sfide, avventure e giochi. I plots possono durare da 1 a 3 mesi, e alla fine prevedono premi per chi ha partecipato ed ha raggiunto risultati soddisfacenti. Nel 2005 dal sito venne proposto un evento chiamato La sfida di Neovia.\nCalendario dell'Avvento.\nIl Calendario \u00e8 attivo solamente nel Mese del Festeggiare (dicembre). Ogni giorno, gli utenti possono ricevere diversi premi. Ogni utente \u00e8 obbligato a ritirare i regali una sola volta. Chi crea pi\u00f9 account per ricevere neopunti e regali viene espulso dal sito.\nLa Coppa di Altador.\nNel giugno 2006, il sito propone la Coppa di Altador, una competizione basata su di un gioco, Yooyuball (a met\u00e0 strada tra il lacrosse e il calcio), che dura due mesi. La palla del gioco \u00e8 un Petpet, lo Yooyu, che esiste in pi\u00f9 tipi (normale, ghiaccio, fuoco, darigan, mutante, fatato e a molla). Sedici mondi neopiani hanno partecipato all'evento, e gli utenti potevano scegliere la propria squadra. I Tornei venivano disputati giornalmente tra gli utenti delle diverse squadre. La Squadra del Bosco Stregato arriv\u00f2 prima, seguita dalla Cittadella di Darigan al secondo posto, e le Isole Roo e Krawk per terze. I tornei iniziarono il 10 giugno. Gli utenti devono essere in grado di votare chi ha giocato bene. Gli utenti vincitori del 2006 sono stati: primo - TPOSG (Isola di Roo), secondo - snarkie (Virtupets), terzo - DJ Skellington (Bosco Stregato).\nLa seconda Coppa di Altador (conosciuta come Coppa di Altador 2007) \u00e8 iniziata il 2 giugno 2007. Furono introdotte nuove regole (compresa quella di non cambiare la squadra nella quale si \u00e8 arruolati fino all'anno successivo). Nonostante quest'anno il torneo avesse lo stesso numero di squadre, Kreludor \"per colpa di mancanza di gravit\u00e0 per gli allenamenti\" \u00e8 stata rimpiazzata da Shenkuu. Altri giochi sono stati aggiunti: \"Lanciatore di granite,\" un gioco dove gli utenti devono aiutare una Tuskaninny a servire delle Granite, and \"Make Some Noise \u2013 Fatti Sentire,\" con lo scatenato fan Techo, gi\u00e0 apparso l'anno scorso. Le squadre vincitrici sono state Darigan (1\u00ba posto), Isola di Roo (2\u00ba posto), Shenkuu (3\u00ba posto) e Isola Krawk (4\u00ba posto).\nAlla terza coppa di Altador hanno adottato il round-robin per le finali.\nAl primo posto \u00e8 arrivata L'Isola di Roo, seguita dall'Isola Krawk, mentre al terzo posto il Deserto Perduto, poi Shenkuu e Meridell, una squadra che non aveva mai superato la media, mentre la squadra della Cittadella di Darigan, che nella coppa precedente \u00e8 arrivata prima, ha creato una grande delusione tra i suoi fan e non, arrivando ottava. Quest'anno non ha partecipato il Lago Kiko, a causa \"di una frana, che \u00e8 accaduta per colpa di una strada montuosa, l'unica per arrivare ad altador\".\nI Neopet.\nI Neopet sono gli abitanti di Neopia, creature simili ad animali o creature immaginarie. Esistono numerose specie di Neopet. Sebbene il sito elenchi 54 specie di Neopet, alcune sono difficili da ottenere. I Neopet si presentano in diversi colori e forme. Il Neopet pi\u00f9 popolare \u00e8 Shoyru.\nUn utente pu\u00f2 avere al massimo 4 Neopet. I Neopet possono essere dipinti con dei pennelli o possono indossare abiti, e possono avere delle proprie personalit\u00e0 e abilit\u00e0. Si possono adottare o abbandonare al Centro Adozioni. Si pu\u00f2 cambiare la specie al proprio Neopet con le Pozioni Metamorfosi/Transmogrificanti, il Laboratorio e i Peluche Magici. Da settembre del 2007, su Neopets \u00e8 disponibile Neopets Customization Mall, ovvero il Centro dei Neocrediti, un negozio on-line offerto dal sito, dove \u00e8 possibile comprare con il Paypal o le Carte di Neocash, gli abiti e gli accessori per personalizzare i propri Neopet. Il servizio non \u00e8 disponibile in Italia, per il limitato business economico in Italia.\nI Neopet possono possedere animali domestici denominati Petpet. Esistono oltre 450 differenti specie di Petpet.\nI Petpet possono compiere azioni che i Neopet non sanno fare, come svegliare il Turmaculus (un gigantesco Petpet che pu\u00f2 mangiare i Petpet degli utenti) e saltare nella \u201cMisteriosa Buca di Symol\". I Petpet potevano assistere all'Arena di Battaglia, ma questa opzione \u00e8 stata cancellata. Ogni tanto un qualsiasi Petpet pu\u00f2 assistere di sua spontanea volont\u00e0 agli incontri di altri utenti. Comunque, adesso i Petpet hanno una loro arena dove possono combattere chiamata \u201cArena di Battaglia dei Petpet\u201d.\nUn Neopet che ne possiede uno pu\u00f2 dire qualcosa al suo Petpet. I Petpet rispondono con delle frasi pre-programmate. Nel caso si scrivessero parole inappropriate od offensive i Petpet dicono: \u201cOh, non dire parolacce e bestemmie: questo \u00e8 un sito per famiglie!\u201d\nCome i Neopet, i Petpet hanno un loro livello, che pu\u00f2 essere aumentato visitando Turmaculus o facendoli lottare nell'Arena di Battaglia dei Petpet. Inoltre i Petpet possono essere dipinti con dei loro appositi pennelli.\nI Petpet possono anche essere incrociati tra di loro creando una nuova specie ibrida, come Zamillion (tra Zoomik e Gallion) o Wuzzer (tra Buzzer e Dwarf Tree).\nI Petpet possono avere a loro volta animali domestici, chiamati Petpetpet, che vivono con loro e i loro Neopet. Possono essere trovati per eventi casuali o comprati nei negozi. Per dare un PetPetpet ad un Petpet bisogna darlo a sua volta al Neopet che lo possiede. I Petpetpet non possono essere rimossi, ma scompaiono appena si toglie il Petpet dal Neopet.\nSi pu\u00f2 cambiare il colore del proprio Neopet con i pennelli. Molti pennelli sono molto rari come il pennello beb\u00e8 o il pennello fatato. I pennelli si possono comprare nei negozi degli utenti, ma quelli pi\u00f9 rari si trovano alle Aste, alla Bancarella del Baratto dell'Isola del Mistero o nella Torre Nascosta. Pu\u00f2 accadere che qualche giocatore fortunato vinca un pennello alla Macchina della Frutta. I Neopet si possono dipingere solamente nel Lago Arcobaleno situato nel Centro di Neopia. Gli unici pennelli non utilizzabili sono il pennello pietra e quello vetro.\nAlcuni colori dei Neopet come Muco o Robot sono ottenibili solo nel Laboratorio Segreto. Per accedere ad esso occorrono tutti i 9 pezzi della mappa.\nEconomia.\nIn generale, l'economia di Neopia \u00e8 abbastanza varia, ma principalmente si basa una di tipo capitalista, poich\u00e9 si sorregge su guadagni di ogni singolo utente. Un utente pu\u00f2 guadagnare neopunti in diversi modi (con il negozio, i baratti, le aste, i link sponsor dei neopunti gratis), anche se i giochi procurano pi\u00f9 profitti. Non ci sono limiti giornalieri per guadagnare neopunti, ne tantomeno un limite per possederli. Tramite i neopunti \u00e8 possibile comprare gli oggetti su Neopets. Esistono quattro forme di commercio: i negozi di Neopia, negozi degli utenti, i baratti e le aste. Nel caso della prima, i profitti arrivano direttamente agli amministratori del sito, mentre nelle ultime tre, sono gli utenti stessi a ricavarne i profitti. Ma non tutte le forme di commercio sono uguali:\nUn utente pu\u00f2 scegliere se costruire o non, un negozio. Dopodich\u00e9 pu\u00f2 inserirci tutti gli oggetti che possiede (a seconda della dimensione del negozio) - cio\u00e8 che ha comprato in altri negozi, che ha ricevuto per regalo o che ha trovato in degli eventi casuali - stabilire un prezzo per ogni singolo oggetto (fino a 99\u00a0999) e una volta acquistati pu\u00f2 ricavare i neopunti entrati nella cassa.\nNei baratti e nelle aste invece \u00e8 diverso: nei primi, si pu\u00f2 mettere un singolo oggetto o un intero lotto e scrivere quali oggetti si desiderano in cambio. Nella maggior parte dei casi, i baratti vengono utilizzati per vendere oggetti con prezzi superiori a 100\u00a0000 neopunti come pennelli e pozioni. E poi le offerte non sono rapide e possono essere accettate o rifiutate dagli altri utenti o cancellate dagli offerenti stessi; nel caso delle aste, invece, tutto funziona come ad un'asta tradizionale: un utente mette un oggetto all'asta con un prezzo ben preciso, gli utenti fanno le loro offerte. Scaduto il tempo, l'oggetto viene destinato a colui che ha offerto la cifra pi\u00f9 alta.\nGiochi.\nAll'interno del sito vi sono 1001 giochi, suddivisi in categorie specifiche: Azione, Fortuna/possibilit\u00e0, Puzzle, Sportivi, A pi\u00f9 giocatori. Con i giochi si possono guadagnare neopunti che vengono direttamente accreditati all'utente.\nQuando si finisce un gioco in tutti i livelli e si totalizza un punteggio molto alto, \u00e8 possibile anche vicer\u00e9 un trofeo.\nLa maggioranza dei giochi che offre il sito sono giochi di Flash, ovvero giochi per cui \u00e8 obbligatoria l'installazione del plug-in di Adobe Flash Player per giocare. Il limite massimo per l'invio del punteggio totalizzato \u00e8 di 3 volte al giorno, e il limite stabilito per l'invio \u00e8 di 1000 neopunti. Nella settimana del Compleanno di Neopets (15-22 novembre) i giocatori possono inviare pi\u00f9 di 5 volte al giorno. Gli utenti possono aggiudicarsi dei trofei dopo aver superato dei punteggi massimi raggiunti da altri utenti. Giornalmente, il sito propone un gioco, il quale punteggio inviato \u00e8 il doppio di quello normale. A marzo \u00e8 possibile sfidare due campioni del sito - AAA e Abigail - con delle sfide dei giochi da loro proposti, ricevendo dei premi in base alle sfide portate a termine.\nI giochi sponsor sono dei giochi del sito che sponsorizzano i prodotti di diverse compagnie. Essi sono temporanei e sul sito in italiano non sono disponibili (quindi per giocarci \u00e8 obbligato mettere il sito in inglese).\nIncarichi.\nPu\u00f2 capitare di ricevere un incarico da una delle fate che si trovano sul sito. Vi sono fate rappresentano 6 elementi (acqua, aria, fuoco, luce, tenebre, terra), altre due che non hanno elementi (della Fontana, dello Spazio) e infine la Regina delle Fate: Fyora. Gli incarichi sono totalmente casuali (tranne quello di Jhudora, Illusen e Taelia, che \u00e8 di libera scelta dell'utente, per\u00f2 questa costituisce una fata a parte) e facoltativi: esse richiedono oggetti per avere in cambio all'utente un aumento dei valori di un singolo neopet. Non si pu\u00f2 utilizzare il Mago dei Negozi, cio\u00e8 il motore di ricerca dei negozi degli utenti (a differenza di quello di Jhudora, Illusen e Taelia, dove \u00e8 possibile). Gli incarichi possono essere dati anche da altri personaggi del sito come l'Esophagor, Edna la Strega, lo Chef sottomarino, l'Albero Cervello e la Fata della Neve, ed essi permettono l'utilizzo del Mago dei Negozi.\nConcorsi.\nSu Neopets \u00e8 possibile aderire a diversi concorsi: possono essere di poesie, di racconti, di didascalie o di disegni, oppure riferiti all'aspetto dei propri neopets o del profilo dell'utente, come miglior profilo, miglior pagina del proprio neopets e miglior neopets vestito. Vincendo, si pu\u00f2 ricevere un premio in Neopunti.\nModifiche all'aspetto.\nNeopets offre la possibilit\u00e0 di modificare l'aspetto del profilo del proprio utente, del negozio, della gilda e delle pagine dei neopets. Per modificare l'aspetto \u00e8 necessario lavorare con i CSS, cio\u00e8 il linguaggio HTML, ma molti siti web e molte pagine dei neopets create apposta dagli altri utenti, offrono sfondi e profili gi\u00e0 pronti. Del resto, per i meno esperti all'interno del sito \u00e8 disponibile una guida per tutto ci\u00f2.\nCollezioni.\nGli utenti hanno la possibilit\u00e0 di collezionare gli oggetti in un'apposita galleria, ma esistono anche gli album di figurine, di francobolli, di conchiglie... I trofei vinti vengono mostrati nel profilo dell'utente.\nNeocasa.\nLa Neocasa pu\u00f2 essere costruita in un mondo a propria scelta (i costi del terreno di costruzione possono essere diversi): si sceglie il luogo; si clicca su un pezzo di terreno dove costruire una stanza e si sceglie il materiale di cui costruirla e le porte da inserire; dopodich\u00e9, quando la costruzione \u00e8 terminata, si possono aggiungere i mobili acquistati nei negozi.\nRecentemente sono state introdotte nuove Neocase, con un maggior livello di personalizzazione e la possibilit\u00e0 di vedere i propri neopets al loro interno. Sfortunatamente, non tutti gli oggetti sono stati implementati nelle nuove Neocase e quelli utilizzabili presentano, in basso a destra, una casetta nera.\nNegozi.\nOgni utente pu\u00f2 possedere un negozio dove vendere i propri oggetti. Ovviamente mettere su un negozio ha un suo prezzo e del resto anche ingrandirlo, per metterci pi\u00f9 oggetti. Ogni singolo oggetto messo in vendita \u00e8 rintracciabile tramite il Mago dei Negozi.\nI neopunti guadagnati grazie al proprio negozio finiscono nella cassa. La vendita di un oggetto con valore maggiore a 1000 neopunti viene annotata nel registro vendite, dove vengono, appunto, mostrati gli oggetti, il loro prezzo ed i relativi acquirenti.\nTemi del sito.\nNeopets crea dei temi appositi per personalizzare l'aspetto interno del sito a proprio piacimento. Oltre a quelli classici (rosso, blu, verde, giallo o default) prodotti nell'aprile del 2007, ve ne sono altri, conquistabili in seguito a delle sfide completate (come quello della Coppa di Altador, di Cyodrake), oppure solo durante certi periodi dell'anno (Tema di Halloween). Solo quello di san Valentino si pu\u00f2 ottenere ricevendo il biglietto di San Valentino da un utente anonimo.\nInoltre c'\u00e8 il tema del compleanno di Neopets, che non si pu\u00f2 ottenere e compare solo quando l'utente o il sito festeggiano gli anni.\nCommunity.\nGli utenti possono interagire fra di loro attraverso diversi strumenti di comunicazione: le e-mail interne tra diversi tenti si chiamano Neomail e i forum di discussione tra diversi utenti, Neoforum. Per ragioni di sicurezza \u00e8 possibile accedere ai diversi strumenti di interazione con altri utenti solamente dopo aver compiuto 13 anni. Se ancora non si \u00e8 raggiunta tale et\u00e0, bisogna compilare e spedire il Modulo del Consenso dei genitori. Per motivi di sicurezza, sul sito sono stati applicati diversi filtri: \u00e8 severamente proibito spammare, pubblicare immagini di sesso esplicito od utilizzare linguaggio inappropriato attraverso le Neomail, le Gilde o i Neoforum: si rischia l'espulsione dal sito.\nGli avatar dei Neoforum.\nSu Neopets, gli avatar sono delle piccole icone che vengono utilizzate per rappresentare un utente nei forum. Si applicano nell'icona del proprio utente e si possono scegliere nelle opzioni di Neoforum e vengono visualizzati nei forum. Gli avatar si possono anche acquisire visitando certe zone del sito o il profilo dei neopets dipinti. Su Neopets esistono pi\u00f9 di 300 avatar, e molti utenti li collezionano.\nLe Gilde.\nLe gilde sono un ibrido tra un forum di discussione e un blog, che creano gli utenti di neopets, alla quale possono aderirne altrettanti. Molti utenti parlano di cose che riguardano sia Neopets che temi non riguardanti. Come scritto prima, l'aspetto delle gilde si pu\u00f2 modificare con i CSS.\nServizi a Pagamento.\nNeopets Premium.\nNeopets premium \u00e8 una versione a pagamento del sito - dove gli utenti pagano $7,90 al mese (\u20ac 8,00 circa), ovvero $69,90 (\u20ac 70,00 circa) - che offre infiniti vantaggi all'utente, quali:\n\u00c8 possibile pagare sia con la carta di credito che con il PayPal.\nNeopets Customization Mall.\nNC Mall \u00e8 un servizio a pagamento di Neopets: per l'esattezza \u00e8 un vero e proprio negozio virtuale, dove con delle apposite carte (NC Card, disponibile solo negli Stati Uniti, in Canada, in Australia, a Singapore e in Regno Unito) gli utenti comprano i vestiti e gli accessori da indossare per i propri neopets. Rispetto a quelli tradizionali che si trovano anche nei negozi degli utenti, questi sono animati e pi\u00f9 dettagliati.\nKeyQuest.\nIl 1\u00ba febbraio 2008, Neopets ha reso disponibile un nuovo servizio per gli utenti, chiamato KeyQuest. Nei svariati prodotti della nuova linea di marketing di Neopets Inc., vengono forniti dei codici sorpresa per entrare nell'area del sito dedicata a tale servizio, per ricevere regali. Generalmente, i regali offerti comprendono dei gettoni da collezione virtuali e la possibilit\u00e0 di giocare ai nuovi giochi forniti da KeyQuest. Il servizio \u00e8, pero, solamente disponibile nei paesi anglofoni.\nSicurezza.\nCome gi\u00e0 detto prima, Neopets applica dei filtri per la sicurezza degli utenti, quale il limite di et\u00e0 per poter accedere ai servizi posto a 13 anni. Ma ci\u00f2 non basta: il sito \u00e8 frequentato in grandissima maggioranza da adolescenti e ragazzi giovani oppure bambini. Ed \u00e8 questa la ragione per cui ha dovuto applicare tali restrizioni. Del resto le punizioni per attivit\u00e0 poco corrette sono molto severe, ovvero il blocco totale del proprio utente, come avviene in altre comunit\u00e0 virtuali. Si pu\u00f2 rimanere \"congelati\" (dall'inglese \"freeze\", che vuol dire anche \"bloccato\") in seguito a diversi motivi:\nUltimamente in rete sono presenti dei tali che in diversi blog scrivono in inglese che promettono regali e neopunti (il famigerato \"generatore di neopunti\") in cambia della vostra password. Ci\u00f2 non \u00e8 altro che un ingannevole metodo truffaldino, in cui spesso cadono utente ingenui e novizi.\nIl successo nel marketing.\nNeopets, sebbene appartenente alla Viacom, negli ultimi anni ha avuto un successo commerciale tanto da dover istituire un marketing molto grande. Il marketing di Neopets \u00e8 molto sviluppato negli Stati Uniti, in Canada, in Australia e a Singapore, in piccola parte anche in Regno Unito. In Italia non ha avuto molto successo ed \u00e8 poco conosciuto. Probabilmente proprio per questo motivo al termine del 2008 la versione italiana di Neopets non sar\u00e0 pi\u00f9 aggiornata. Tra i prodotti e i gadget che fornisce, vi ritroviamo magliette, tappetini per mouse, tazze e bicchieri gi\u00e0 pronti o personalizzabili, due videogiochi (\"The Darkest Fairie\" e \"Shenkuu Adventure\") su PlayStation 2, PlayStation Portable e Xbox 360 - mentre \u00e8 in attesa un terzo videogioco sulla PlayStation 3 - carte da gioco, una rivista ufficiale e peluche."}
{"id": "654750", "revid": "599013", "url": "https://it.wikipedia.org/wiki?curid=654750", "title": "Cmv", "text": ""}
{"id": "654752", "revid": "2220091", "url": "https://it.wikipedia.org/wiki?curid=654752", "title": "Palazzo del Vermexio", "text": "Il palazzo del Vermexio detto anche \"Palazzo del Senato\" (1629 \u2013 1633) fu commissionato dal governo della citt\u00e0 all'architetto Giovanni Vermexio, per sostituire l'antica sede della Camera Reginale di Siracusa. L'edificio quindi divenne il palazzo del Senato cittadino e del Governo della citt\u00e0 sino ad oggi, sede degli uffici del Sindaco e del municipio.\nCaratteristiche.\nQuesto palazzo pu\u00f2 ritenersi a ragione l'espressione pi\u00f9 alta del geometrismo che anima tutte le realizzazioni di Giovanni Vermexio. Esso era, in origine, un cubo perfetto, diviso a met\u00e0 altezza, da un lungo balcone che separa, anche stilisticamente, i due ordini: l'inferiore rinascimentale, il superiore barocco. \nIl primo piano \u00e8 impostato su schemi classici: le grandi finestre timpanate, le paraste bugnate dorico toscano, la solenne trabeazione decorata con triglifi e metope. Non sono assenti gli accenni barocchi: dai mascheroni alle mensole, tutte diverse, delle finestre.\nLa balconata apre il piano superiore in stile barocco. Qui le paraste ioniche scandiscono il prospetto con finestre alternate a nicchie: destinate a contenere le statue dei reali di Spagna mai completate da Gregorio Tedeschi a cui era stata affidata la decorazione scultorea del palazzo, egli infatti riusc\u00ec a portare a termine solo l'aquila imperiale bicipite.\nChiude la costruzione un'abbondantissima decorazione con festoni che corrono tra i capitelli ed un cornicione fortemente aggettante.\nNell'angolo sinistro del cornicione del palazzo, l'architetto Vermexio volendolo quasi \u201cfirmare\u201d, vi scolp\u00ec un minuscolo geco (detto in dialetto siracusano \"scuppiuni\") o lucertola: epiteto conferito all'architetto a causa della sua rara magrezza ed altezza.\nAll'interno dell'atrio \u00e8 parcheggiata la carrozza settecentesca (1763) del Senato, realizzata su modello delle berline austriache.\nInterventi architettonici successivi.\nNel 1870 l'equilibrio delle proporzioni voluto dal Vermexio viene alterato con la realizzazione di un attico, destinato ad ospitare i locali dell'ufficio tecnico. L'ultima e pi\u00f9 grave violenza il palazzo l'ha subita intorno agli anni '60 quando ad esso fu accorpato un nuovo fabbricato per ampliare gli uffici del municipio; cos\u00ec facendo \u00e8 stato stravolto l'originario progetto demolendo l'antica chiesetta di S. Sebastiano e la sede della Biblioteca dell'Arcivescovado, fondata nel 1780 dal Vescovo Alagona."}
{"id": "654754", "revid": "729019", "url": "https://it.wikipedia.org/wiki?curid=654754", "title": "Arnaldo Trevisan", "text": "Biografia.\nNel 1984 appena diplomato geometra all'Istituto \"8 marzo\" di Mirano si arruol\u00f2 nella Polizia di Stato, frequent\u00f2 il corso allievi agenti ausiliari, poi fu assegnato in forza presso il II Reparto Celere di Padova. Tra il 1985 e 1986 fu di servizio presso la Questura di Venezia. Per alcune volte fu distaccato a Palermo nei Servizi Speciali.\nIl 16 maggio 1988 era di servizio di \"Volante\" presso la stazione ferroviaria di Padova quando fu ucciso, a soli 22 anni, da un giovane criminale che inseguiva perch\u00e9 aveva rapinato un ufficio postale.\nIl Comune di Mirano lo ha onorato il 24 maggio 2006 intitolando, alla presenza del fratello Alberto Trevisan (ex Sindaco di Mirano), l'Auditorium della sede del Distretto Scolastico di Mirano dove aveva studiato e dedicandogli una strada nella frazione Scaltenigo.\nOnorificenze.\nIl 19 aprile 1992 il Presidente della repubblica lo ha insignito, alla memoria, di Medaglia d'oro al valor civile."}
{"id": "654757", "revid": "27723", "url": "https://it.wikipedia.org/wiki?curid=654757", "title": "Porta Folcero", "text": ""}
{"id": "654758", "revid": "78273", "url": "https://it.wikipedia.org/wiki?curid=654758", "title": "Folcero", "text": ""}
{"id": "654759", "revid": "78273", "url": "https://it.wikipedia.org/wiki?curid=654759", "title": "Rione Folcero", "text": ""}
{"id": "654771", "revid": "131358", "url": "https://it.wikipedia.org/wiki?curid=654771", "title": "Budapest Honved SE", "text": ""}
{"id": "654775", "revid": "173617", "url": "https://it.wikipedia.org/wiki?curid=654775", "title": "Trevor Berbick", "text": "Biografia.\nCarriera nel pugilato.\nDilettante.\nBerbick rappresent\u00f2 la Giamaica ai Giochi olimpici del 1976 di Montr\u00e9al, . Si classific\u00f2 al 9\u00ba posto nella categoria dei pesi massimi, perdendo agli ottavi di finale contro il pugile della Romania Mircea \u015eimon, che vinse poi la medaglia d'argento. L'anno precedente si era classificato al 3\u00ba posto ai VII Giochi panamericani di Citt\u00e0 del Messico, perdendo la semifinale contro lo statunitense Michael Dokes.\nProfessionista.\nDopo le Olimpiadi del 1976, Berbick scelse di trasferirsi a Montr\u00e9al e passare al professionismo. Tre anni pi\u00f9 tardi acquis\u00ec la cittadinanza canadese. Vinse 11 incontri da professionista prima della sconfitta del 3 aprile 1979 con Bernardo Mercado.\nOttenne la chance di combattere per il titolo mondiale dei pesi massimi WBC contro il detentore Larry Holmes ma l'11 aprile 1981 perse ai punti, con verdetto unanime. Otto mesi dopo, Trevor Berbick sconfisse Muhammad Ali ai punti in dieci riprese, con verdetto unanime, dando l'impressione di non voler infierire. L'incontro venne disputato a Nassau l'11 dicembre 1981 e fu l'ultimo della carriera per un Ali oramai in pessime condizioni.\nTitolo mondiale e incontro con Tyson.\nNel 1984 pass\u00f2 nella scuderia di Don King e due anni pi\u00f9 tardi, il 22 marzo 1986, riusc\u00ec ad aggiudicarsi il titolo WBC dei pesi massimi (primo pugile giamaicano di sempre) battendo ai punti con decisione unanime Pinklon Thomas.\nIl suo regno sarebbe per\u00f2 stato breve. Infatti alla prima difesa del titolo, il 22 novembre 1986 all'Hilton di Las Vegas, si trov\u00f2 davanti l'appena ventenne Mike Tyson. Scosso dai colpi di Tyson gi\u00e0 nel finale della prima ripresa, Berbick venne atterrato all'inizio della seconda. Rialzatosi, fin\u00ec nuovamente al tappeto a 40\" dalla fine della ripresa. Barcollando e appoggiandosi pi\u00f9 volte alle corde riusc\u00ec a rialzarsi ma intanto veniva contato dall'arbitro Mills Lane, che dichiar\u00f2 il KO tecnico. Il commentatore televisivo Barry Tompkins chios\u00f2 l'avvento di Tyson con la frase \"And we have a new era in boxing!\"\nTyson afferm\u00f2 in interviste successive di aver voluto vendicare Ali. Come nota di costume, Berbick e Larry Holmes sono gli unici pugili che hanno combattuto sia contro Ali che contro Tyson.\nDeclino.\nDopo la sconfitta con Tyson, la parabola agonistica di Berbick fu discendente, accompagnata da problemi nella vita privata e diversi arresti.. Nel 1988 perse l'incontro valido per il titolo USBA con Carl Williams. In 1991 si rec\u00f2 in Giappone per un combattimento \"pugile contro wrestler\" contro Nobuhiko Takada. Lamentandosi dei colpi inferti alle gambe da Takada, in realt\u00e0 permessi dalle regole del combattimento, abbandon\u00f2 il ring.\nNel 1995 venne sconfitto da Jimmy Thunder nell'incontro valevole per l'assegnazione del titolo vacante dei pesi massimi WBC per il continente americano. Il suo ultimo incontro avvenne il 26 maggio 2000: vinse ai punti (verdetto unanime) il titolo canadese dei pesi massimi contro Shane Sutcliffe. Nello stesso anno gli venne per\u00f2 diagnosticata con una TAC la presenza di un grumo di sangue al cervello. La licenza da professionista gli venne revocata e fu costretto a ritirarsi dal ring. Il suo record da professionista \u00e8 di 49 vittorie (33 KO), 11 sconfitte e 1 pareggio.\nRitiro e vita privata.\nGi\u00e0 nel 1992 era stato condannato per aver violentato la babysitter dei propri figli, scontando 15 mesi in Florida. Cinque anni pi\u00f9 tardi fu espulso dal territorio degli Stati Uniti d'America per aver violato gli obblighi della libert\u00e0 vigilata. Predicatore di una chiesa pentecostale, si diede ad una carriera di allenatore presso la palestra di Kenny Barrett a Tamarac, dove si era ritirato con la seconda moglie e i tre figli da lei avuti (ne aveva avuti tre dalla prima a Montreal), ma il suo comportamento problematico gli cost\u00f2 una nuova espulsione dagli Stati Uniti a fine 2002.\nLa morte.\nBerbick venne assassinato il 28 ottobre 2006. Il suo corpo fu ritrovato nel cortile di una chiesa di Port Antonio, citt\u00e0 natale. Riportava evidenti segni di ferite da arma da taglio sul retro della testa.\nPer il delitto sono stati condannati Harold Berbick, nipote dello stesso Berbick, e Kenton Gordon. Il movente \u00e8 stato individuato nella disputa su un terreno. I due sono stati condannati rispettivamente all'ergastolo e a 14 anni di prigione. Harold Berbick rifer\u00ec di aver colpito lo zio, poich\u00e9 da lui aveva subito atti di prepotenza, dei furti ed un lancio di pietre."}
